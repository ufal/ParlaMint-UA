Засідання 1 (продовження)
23. 08. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>23 серпня 2023 року, 11 година 30 хвилин</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>11:32:48</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Шановні колеги, я особливо підкреслюю, прошу всіх колег поважати прийняте українським парламентом рішення та відповідально поставитися до безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати, сьогодні вже 546-й день повномасштабної загарбницької агресії Російської Федерації проти України. 19 серпня, в день релігійного свята, коли люди йшли до церкви, рашисти знову скоїли воєнний злочин, поціливши ракетою в самісінький центр Чернігова – у приміщення одного з найдавніших в Україні обласних театрів. Загинуло 7 мирних громадян, серед них 6-річна Софійка, понад 170 людей поранено. Висловлюючи співчуття рідним і близьким загиблих, побажання якнайшвидшого одужання постраждалим, ми впевнено заявляємо, це небачене в ХХІ столітті зло неодмінно буде покарано, держава-терорист і всі ті, хто віддає та виконує злочинні накази, будуть притягнуті до відповідальності.</p>
<p>Захисники і захисниці України продовжують контрнаступ, відвойовують окуповані території, звільняють наших людей, відбивають постійні атаки ворога. Схилімо голови в пошані перед їхнім щоденним подвигом, згадаємо з вдячністю всіх, хто поліг у боротьбі за вільну квітучу європейську країну. Герої не вмирають, вона назавжди в наших серцях. Вшануймо також пам'ять усіх безневинних жертв російської агресії.</p>
<p><i>(Хвилина мовчання) </i></p>
<p>Дякую. Прошу сідати.</p>
<p>Шановні народні депутати України, сьогодні ми відзначаємо одне з найголовніших державних свят, що базується на міцних фундаментах багатовікової історії українського державотворення – День Державного Прапора України. З часу жорсткого вторгнення Російської Федерації в Україну кожен наш день став днем українського прапора. Наше синьо-жовте знамено – це наша сила і наша гордість. Це прапор нашої перемоги і прапор наших непоправних втрат. Це не лише прапор нашої дипломатичної присутності у світі, а й невід'ємний знак того, що тут живуть українці, тут їх поважають і підтримують. І найголовніше, наш прапор перестав бути лише атрибутом держави і ознакою, за якою Україну впізнають в світі. Він став частиною великого українського серця, який огорнув своїм атласом душі українців і українок. Прапор є святинею, за яку вмирають, яка навертає сльози на очі, і від якої щемлять наші серця, серця наших дітей. Віримо, що завдяки єдності українського народу, згуртованості держав-партнерів України, героїзму сил оборони ми звільнимо рідну землю від загарбників і український прапор замайорить в усіх містах і селах України. Зі святом, колеги, ще раз.</p>
<p>Шановні народні депутати України, сьогодні маємо ще одне знакове свято, це день міста відзначає незламний Харків – центр Слобідського краю, визнаний промисловий і науковий осередок, місто-герой. З перших днів повномасштабної збройної агресії місто, розташоване менш як за 40 кілометрів від кордону з Російською Федерацією, героїчно тримає оборону, звитяжно працює і надійно тримає стрій. Прошу оплесками привітати нескорених харків'ян з днем міста. Побажаємо їм добра, витримки і якнайшвидшої перемоги України. <i>(Оплески)</i></p>
<p>Шановні колеги, хочу повідомити вам, що за активної участі Президента України, інших гілок влади, державами-партнерами України було прийнято рішення щодо надання нашій державі сучасних бойових літаків, а також щодо навчання українських пілотів.</p>
<p>Я прошу також оплесками подякувати усім державам-учасникам авіаційної коаліції за вкрай важливу допомогу, яка дасть можливість захистити повітряний простір України. <i>(Оплески)</i></p>
<p>Шановні народні депутати, сьогодні день народження у наших колег народних депутатів України. Володимира Анатолійовича Воронова, "Слуга народу. Привітаємо. А також Артура Володимировича Герасимова, "Європейська солідарність". Привітаємо. <i>(Оплески) </i>Вітаємо іменинників, бажаємо їм міцного здоров'я, наснаги, нових звершень та перемог в ім'я України.</p>
<p>Шановні колеги, якщо дозволите, 22 серпня 2023 року Центральна виборча комісія зареєструвала народного депутата України, обраного на позачергових виборах народних депутатів України 21 липня 2019 року в загальнодержавному багатомандатному виборчому окрузі, Тараріна Миколу Олександровича, включеного до виборчого списку політичної партії "Слуга народу". Відповідно до статті 79 Конституції України перед вступом на посаду народні депутати України складають присягу перед Верховною Радою України.</p>
<p>Для складення присяги запрошується на трибуну народний депутат України Тарарін Микола Олександрович, будь ласка. <i>(Оплески)</i></p>
<p></p>
<p>ТАРАРІН М.О. Присягаю на вірність Україні. Зобов'язуюсь усіма своїми діями боронити суверенітет і незалежність України, дбати про благо Вітчизни і добробут Українського народу. Присягаю додержуватися Конституції України та законів України, виконувати свої обов'язки в інтересах усіх співвітчизників.</p>
<p>Слава Україні! </p>
<p></p>
<p>ГОЛОВУЮЧИЙ. Героям слава!</p>
<p></p>
<p>11:42:36</p>
<p>КОРНІЄНКО О.С.</p>
<p><a name=Temp></a>Відповідно до поданої заяви та до частини третьої статті 60 Регламенту Верховної Ради України повідомляю про входження народного депутата України Тараріна Миколи Олександровича до складу депутатської фракції політичної партії "Слуга народу" у Верховній Раді України дев'ятого скликання. Вітаємо.</p>
<p></p>
<p>11:42:51</p>
<p>ГОЛОВУЮЧИЙ. Дякую.</p>
<p>Шановні колеги, на Погоджувальній раді ми домовилися перед початком розгляду питань порядку денного надати час по 3 хвилини для виступів уповноважених представників депутатських фракцій та груп. Прошу представників депутатських фракцій і груп записатися на виступи. Будь ласка, колеги.</p>
<p>Будь ласка, слово надається народному депутату України Костенку Роману Васильовичу, фракція політичної партії "Голос".</p>
<p></p>
<p>11:43:42</p>
<p>КОСТЕНКО Р.В.</p>
<p>Доброго дня, шановні колеги! Дозвольте мені від себе і від нашої фракції поздоровити всіх з цим святом – Днем українського прапора. Ви знаєте, ми як військові до нього також ставимося, до цього свята, дуже традиційно. Але, на жаль, зараз ситуація, коли ми бачимо державні прапори і по одному до цього відносимося, коли вони майорять над звільненими нашими територіями, а також паралельно і над могилами наших воїнів, які, на жаль, кожного дня віддають життя за нашу країну.</p>
<p>Також дозвольте привітати із завтрашнім Днем незалежності, я його називаю день відстоювання незалежності нашої держави. Тому що святкувати по-справжньому ми будемо тоді, коли наші сили оборони і ми, все наше суспільство здобуде це свято, і зробимо так, щоб ми його в подальшому святкували в мирі.</p>
<p>Але ми маємо розуміти і інше, що зараз війна, війна, яка продовжується, вона переходить в іншу фазу. Ми маємо це розуміти як політики. Це війна економік і війна ресурсів, війна, в якій переможе той, у кого ця економіка буде стабільніша і в кого буде більше можливостей поставляти і забезпечувати наші Збройні Сили.</p>
<p>І от, шановні колеги, в цій війні важливу роль і одну з ключових відіграють саме політики, політики, які мають забезпечувати всім наші Збройні Сили. Тому що хто б нам що не нав'язував про ключову роль армії, але ключова роль – це роль політиків, які мають формувати державну стратегію і мають говорити нашому суспільству, якою має бути перемога, а воїни, наші сили оборони, мають це нам забезпечувати. Ми маємо це зрозуміти і включитися в цей процес.</p>
<p>Я закликаю кожного політика тут, хоча я знаю дуже багато людей в цьому залі, які допомагають кожного дня фронту. Але питання зараз головне: суб'єктизуватися нам як парламенту і допомогати, кожний на своєму місці, кожний у своєму комітеті, кожний у своїй громаді, допомагати всім, щоб ми змогли з гідністю увійти в цей процес і забезпечити нашу армію всім необхідним.</p>
<p>Тому, колеги, ще раз, ми як політики зараз маємо формувати стратегію, стратегію нашої перемоги для того, щоб віддати її нашим воїнам і щоб ця перемога була якнайшвидша. Дякую кожному. Всіх зі святом і бажаю, щоб перемога була якнайшвидше.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається… Вам передають, да? Будь ласка, Михайло Михайлович.</p>
<p></p>
<p>11:47:01</p>
<p>ПАПІЄВ М.М.</p>
<p>Дякую. Шановні народні депутати України! Вітаю всіх з державним святом Державного Прапора України. І ви знаєте, сьогодні виходить так, що наші воїни, вони якраз своїми перемогами показують усьому світові, що Україна є потужна, міцна європейська держава, яка обов'язково переможе свого ворога. І я би хотів сьогодні говорити про ті зобов'язання, які несуть народні депутати України перед громадянами України і перед українським народом.</p>
<p>Перш за все, ми маємо адекватно реагувати на ті виклики сьогодення, які існують в країні. По-друге, ми маємо своєчасно реагувати, а, може, навіть і найкраще, ми маємо реагувати на випередження. Що я маю на увазі?</p>
<p>От я брав участь в засіданні Комітету соціальної політики, і там розглядався мій законопроект 8331 про передачу функцій Фонду соціального страхування по безробіттю Пенсійному фонду України. І мені дивно було чути, що народні депутати України казали, що під час війни, давайте ми дочекаємося перемоги, а потім будемо займатися реформуванням. І я думаю, що перелом стався тоді, коли очільниця цього фонду сказала, що, виходить, з 8 тисяч працівників реальною соціальною роботою, тобто нарахуванням виплат по страховому випадку, займаються тільки 100 людей.</p>
<p>І от питання в мене до всіх. Шановні колеги, от якими ви очима будете дивитися застрахованим особам?</p>
<p>Друге. Скажіть мені, будь ласка, сьогодні яка проблема є більш кричущою для українців? Це відсутність робочих місць? Ні. Сьогодні кожен, хто поспілкується з українським бізнесом, скаже, що основна проблема сьогодні – це відсутність кваліфікованої робочої сили. Це об'єктивні дані, тому що пів мільйона наших громадян сьогодні знаходяться на фронті, захищаючи країну. І сьогодні якраз і є той час, коли треба займатися реформуванням і думати про майбутнє, тому що не можна старими підходами, старими інструментами вирішувати нові виклики, які нас чекають. А саме головне, що нас чекає: чекає те, що після перемоги прийде мільйон громадян України з фронту, ветеранів наших, і нам треба вже сьогодні мати національну стратегію комплексної реабілітації ветеранів, яка би включала в себе і медичну, і соціальну реабілітацію, і виробничу реабілітацію, і протезування. Тобто це величезна, комплексна програма, я її напрацьовую зараз і готовий представити її поважному товариству.</p>
<p>Шановні колеги, давайте ми якось об'єднаємося і адекватно будемо реагувати. Зараз якраз на часі є передача функцій, з тим щоб ми реформували і нову Державну службу зайнятості…</p>
<p></p>
<p>ГОЛОВУЮЧИЙ. Шановні колеги, до слова запрошується народний депутат України Шевченко Євгеній Володимирович, депутатська група "Відновлення України" у Верховній Раді України. Будь ласка.</p>
<p></p>
<p>11:50:16</p>
<p>ШЕВЧЕНКО Є.В.</p>
<p>Доброго дня, шановні колеги. Євгеній Шевченко, група "Відновлення України". Хочу поздоровити всіх колег, увесь український народ з Днем Прапора. Це важливий день для нас усіх, символ України.</p>
<p>І хочу наголосити ще раз, бачу, що нікому нічого не інтересно, що відбувається у залі, у кожного свої справи, але народ України, наші виборці вимагають справедливості, вимагають, щоби була у нас нормальна закупівля, щоб не було корупції. Нагальне питання сьогодні – це корупція. І я зараз ще раз звертаюся до Голови Верховної Ради з проханням: давайте повернемо, будь ласочка, суди наш уряд, представників. Якщо це по безпеці якось не так, ми теж тут ризикуємо, нічого страшного в цьому немає. Хай уряд приходить, звітує, щоб депутати могли поновити… дуже важливу функцію свою – це депутатський контроль, задавати запитання, які йдуть від виборців. Ми цю комунікацію зруйнували, її немає, і тому в країні твориться хаос і корупція. Рівень корупції, кажуть, що такого не було ні при одному Президентові, як зараз.</p>
<p>Тому ще раз, будь ласочка, я вас прошу, Руслан Олексійович, вважайте це депутатським зверненням до вас, я не знаю. Давайте повернемо уряд у зал, давайте зробимо так, щоб депутати виконували те, що вимагають від нас виборці на округах усієї країни.</p>
<p>Дякую вам. Не буду далі тримати час. Всіх нас – з перемогою і давайте дочекаємося, коли тут буде пан Денис Шмигаль, і ми всі разом з вами почнемо настоящу депутатську роботу. Дякую.</p>
<p></p>
<p>ГОЛОВУЮЧИЙ. Слово надається народний депутату України Веніславському Федору Володимировичу, будь ласка.</p>
<p></p>
<p>11:52:07</p>
<p>ВЕНІСЛАВСЬКИЙ Ф.В.</p>
<p>Прошу передати слово народному депутату з фракції "Слуга народу" Безгіну Віталію.</p>
<p></p>
<p>ГОЛОВУЮЧИЙ. Віталій Безгін, будь ласка.</p>
<p></p>
<p>11:52:19</p>
<p>БЕЗГІН В.Ю.</p>
<p>Доброго дня, колеги. Як правильно пан спікер зазначив, сьогодні в цілому три важливі символічні дні. Перш за все це свято День Прапора – свято десь дуже, напевно, символічне і болісне водночас для нас по тій простій причині, що наш прапор, ці кольори, – це про гідність, це про свободу, це про те, що ми пронесли скрізь часи, що перебували під тиском Радянського Союзу, це про те, за що гинуть наші воїни на фронті. Це ті кольори, які зараз крім наших міст, на превеликий жаль, майорять і на цвинтарях, кладовищах в усіх українських містах і громадах. Це ті кольори, за які ми б'ємося на всіх фронтах, а не тільки на фронті, це ті кольори, за які наш колега Олександр Маріковський пояснював і закликав битися російських посіпак на міжнародній арені, які не розуміли, що це для нас означає.</p>
<p>Але сьогодні є ще одна важлива подія – це, власне, саміт Кримської платформи, це ще один символічний день. Важливо те, що завдяки зусиллям Президента ми повернули Крим в міжнародний порядок денний. І вкрай важливо, що зараз я як один із небагатьох парламентарів, що представляємо цей регіон, маю змогу говорити на цю тему. Я знаю, що таке не мати можливості бачити свою матір протягом 7 роки або протягом 4 років від цієї каденції взагалі не спілкуватися з нею за прямим зв'язком. Але хіба це мене вирізняє? Ні! Мене, як і десятки, сотень тисяч кримчан, це якраз-таки прирівнює в тому, що наші родини розірвані, розірвані не тільки територіально, а розірвані десь ідеологічно: хтось залишився вірний прапору, хтось зрадив – і з цим всім нам доводиться жити.</p>
<p>Тому сьогодні на порядку денному на початку у нас є пакет кримських законопроектів, і я вважаю, що цей пакет законопроектів має нас об'єднати, бо саме єдності навколо наших прапорів, навколо наших позицій боїться наш ворог. А вони бояться. Вони бояться нас всюди. Вони бояться нас, до речі, і в Харкові, який сьогодні (вітаю!), власне, святкує День міста, тому що він став символом нашого форпосту і оборони. Вони бояться, бо вони знають, що вони програють. Бо вони і їх триколор – це ганчірка поразки. А наші прапори – це символ праведності і перемоги.</p>
<p>Слава Україні!</p>
<p></p>
<p>ГОЛОВУЮЧИЙ. Слово надається Федині Софії Романівні, фракція "Європейська солідарність".</p>
<p>Порошенко Петро Олексійович, правильно я розумію? Да, будь ласка.</p>
<p></p>
<p>11:55:16</p>
<p>ПОРОШЕНКО П.О.</p>
<p>З Днем Державного Прапора, шановні колеги, дорогий український народе! Але навіть в святкові дні сумні новини не зважають на святковий календар. Сьогодні вночі я отримав трагічну звістку про загибель мого товариша, депутата Київради, полковника, начальника штабу УДА, який загинув, бойового побратима Дмитра Яроша і члена нашої команди. Загинув під Курдюмівкою, коли кинувся допомагати евакуювати поранених в боях на сході.</p>
<p>І я хочу наголосити, що в мене в кабінеті весь цей час ще з 15-го року стояло фото моє з ним на фоні українського прапора, коли він переміг на Іграх Нескорених. І це та ціна, яку сьогодні Україна кожен день платить за те, щоби зберегти свою незалежність. Сергій казав, що там, де прапор України – там і є Україна. І я твердо переконаний, що зараз, коли ми їдемо на фронт, під час кожної поїздки на сході чи на півдні солдати вручають нам прапори зі своїми підписами і з назвою міст і селищ, які вони звільнили, і це буде історія, яку будуть вивчати наші потомки про героїзм українського народу і українських Збройних Сил.</p>
<p>Я впевнений, що настане час і в кожному клаптику України буде стояти три прапори: прапор України державний, прапор з зірками Європейського Союзу і прапор НАТО. І ми з вами маємо докласти всіх зусиль, бо пройшло півтора місяця після саміту в Вільнюсі, Верховна Рада, ми, влада України, уряд, Офіс Президента поки що не зробили нічого, щоб наблизитись і підготуватися до Вашингтонського саміту. Бо наше членство в НАТО – це і є наша перемога, це і є забезпечення миру на континенті. Згадайте, як важко було в 14-му. Ми тоді зламали сценарій Путіна по новоросії. 22-го ми зламали сценарій Путіна по припиненню існування України. І зараз ми маємо зробити все, щоб Україна перемогла.</p>
<p>Слава Збройним Силам України! Слава Україні! І слава тобі, друже Сокіл! </p>
<p><i> </i></p>
<p>ГОЛОВУЮЧИЙ. Слово надається народному депутату України Батенку Тарасу Івановичу, група "Партія "За майбутнє". Будь ласка, передайте слово. Анна Скороход.</p>
<p></p>
<p>11:58:34</p>
<p>СКОРОХОД А.К.</p>
<p>Шановні колеги, з Днем Державного Прапора України! Прапора, який майорить над тисячами могил наших захисників, наших воїнів, цвіту нації, генофонду, який безбожно вибивається.</p>
<p>Знаєте, я б не хотіла казати погані речі, але я зараз буду говорити не своїми словами, а словами хлопців, які на передовій. Чому до нас відносяться як до м'яса? Посилають на завдання, які завчасно приречені на провал? Ми з кожним намаганням відбити позиції втрачаємо шалену кількість людей. Хлопців відправляють без прикриття артою, без медевакуації, без належного оснащення, на звичайних пікапах, бо великий офіцер, який відповідальний за бронемашину, півтора місяця не виходив на зв'язок, а генералу казати про те, що позиції втрачені не можна. Потому что товарища генерала обижать нельзя. Це я вам дослівно кажу про те, що мені говорять хлопці. Це не мої слова.</p>
<p>За дев'ять місяців з часу деокупації належним чином не зроблена жодна лінія оборони. Окопи по пояс. Нормальних бліндажів немає. Командуванню начхати. Немає карт мінування. У нас за останні два дні втрачено п'ять хлопців, які підірвалися на мінах. Нормального продуктового забезпечення теж немає. Ми втратили декілька позицій через те, що чекали наступу з лісу, а кацапи зайшли по дорозі. Шалені втрати, коли для зняття відео якомусь із штабних генералів вимикають РЕБи і в результаті гине купа хлопців та втрачається важка техніка, бо за лічені хвилини накривають "Ланцетами". Головна задача, яку перед нами ставлять, – піти і померти.</p>
<p>Колеги, це народ України, це наше майбутнє, це молоді хлопці. Ми маємо щось робити. Нас там ненавидять. Нас ненавидять і гадають, що у всьому винні ми. Але ми до багатьох частин взагалі не маємо відношення. Я вас закликаю, я вас прошу, давайте щось робити. Давайте створимо тимчасову слідчу комісію для того, щоб ми хоч якось могли допомагати хлопцям. У них одне: коли ти багато вкрав – тебе відправляють послом, коли ти поклав найбільшу кількість людей – тебе відправляють воєнкомом. У них є шалений запит на справедливість і справедливості вони чекають від нас. Давайте щось робити. Бо, дійсно, ми будемо стояти до перемоги, але ми маємо розуміти, що у нас є демографічна проблема, демографічна криза, і хлопці мають народжувати дітей, а не класти свої життя. Давайте...</p>
<p></p>
<p>ГОЛОВУЮЧИЙ. Будь ласка, слово надається народному депутату України Приходьку Борису Вікторовичу, депутатська група "Довіра". Після цього ще Соболєв Сергій Владиславович, і будемо голосувати.</p>
<p>Будь ласка, передайте слово Білозір зараз.</p>
<p></p>
<p>12:01:59</p>
<p>БІЛОЗІР Л.М.</p>
<p>Шановні українці, шановний пане спікере, шановні колеги! Сьогодні Україна святкує День Державного Прапора, і пам'ятаймо тих, хто віддав своє життя за цей стяг, тих, хто зараз боронить нашу землю. Дякуємо нашим захисникам! Серце України б'ється завдяки вам. Вчора на ветеранському форумі Президент оголосив про політику героїв, політики шани до наших ветеранів, і це надзвичайно важливо. Це має стати нашою задачею номер один і ідеєю номер один нашої країни. Кожен ветеран має відчути цю турботу, а їх за оцінками Мінвету може бути на кінець війни 4 мільйони чоловік. І ця турбота не має бути декларативною, тому що ми бачимо зараз гарні презентації міністерств про те, що от у нас будуть пілотні експерименти, Мінсоц говорить про кейс-менеджерів, Мінвет говорить про помічників ветеранів. І все це планується тільки на десятому році війни.</p>
<p>Але на ділі проблеми виникають у військових, у ветеранів вже у військових частинах, вже в лікарнях. Коли вони туди поступають, вони просто борються за своє життя, а виявляється, йому треба було подати рапорт, щоб йому виплатили кошти за поранення, йому треба було цілу кіпу документів зібрати. І ніякі тут помічники не допоможуть, допоки не будуть створені цілі юридичні відділи у військових частинах. Коли рапорт командир не підписує по 4 місяці, коли потім у міністерстві 4 місяці в черзі стоїш, щоб виплатили. До мене звернулися хлопці, які півтора року не можуть отримати кошти за поранення.</p>
<p>Тому я дуже прошу і звертаюся, будьте, по-перше, людьми у ВЛК, у МСЕК, у лікарнях, у військових частинах. Ми ж українці, ми ж єдині, ми маємо виграти цю війну, ми маємо отримати цей мир довгоочікуваний! І перша за все це починається з військових, з ветеранів.</p>
<p>Сьогодні теж ми розказуємо про реабілітацію. Що робить зараз НСЗУ? НСЗУ зараз просто переглядає умови, ужесточає, каже, пропускна спроможність реабілітаційного центру має бути в 4 менше раз, все переводять на амбулаторний стаціонар. Тому я дуже прошу і НСЗУ, і що стосується психологічної допомоги, зараз наша група "Довіра" займається цим питанням, співпрацює з Ізраїлем, США, спеціалістами, нам потрібно створювати цю психологічну допомогу. І це все має бути не бутафорія, не на папері, не на презентаціях, а дійсно в житті, тому що ми завдячуємо цим…</p>
<p></p>
<p>ГОЛОВУЮЧИЙ. Так, завершальне слово – Соболєв Сергій Владиславович, фракція "Батьківщина". Шановні колеги, після цього переходимо до питань порядку денного.</p>
<p>Будь ласка, Сергій Владиславович.</p>
<p></p>
<p>12:05:20</p>
<p>СОБОЛЄВ С.В.</p>
<p>Шановні колеги, я дуже добре пам'ятаю цю залу в 90-му році, коли за спиною головуючого стояв монумент ката українського народу – Леніна, коли тут майорів синьо-червоний прапор. І я хотів би згадати хоча б коротко ті ключові історичні моменти, як саме в новітній історії стверджувався синьо-жовтий прапор.</p>
<p>Так, синьо-жовтий прапор – це прапор тисячолітньої історії України. Але як це не парадоксально, першою радою в Україні, яка ухвалила рішення про затвердження національного синього-жовтого прапору, це була Стрийська міська рада. А далі ці рішення ухвалювались десятками і сотнями місцевих рад.</p>
<p>У Верховній Раді 23 серпня вже 91-го року цей прапор був внесений безпосередньо в цю сесійну залу, і він фактично накрив тоді всю сесійну залу, в якій сиділи люди різних поглядів. Але все одно цей прапор переміг, і цей прапор об'єднав державу, цей прапор об'єднав всіх тих, хто прагнув реальної незалежності і розбудови європейської української держави.</p>
<p>Я дуже добре пам'ятаю, як вперше прапор було піднято над Київською міською радою, а далі над Верховною Радою України. І я думаю, що сьогодні це фактично не просто символ незламності, це не просто символ того, що Україна дійсно має свою тисячолітню історію, яку ми нікому не віддамо, але це і символ того, що в сучасних умовах російської агресії українські бійці на фронті і весь український народ об'єднався заради того, щоб цей прапор був символом не лише перемоги, але і символом того, що ця перемога не тільки в Україні, а це перемога всієї демократії в світі. Саме тому я хотів би наполягти на тому, що сьогодні це дійсно всенародне українське свято. Але це і свято, коли ми захищаємо демократію в Європі і в усьому світі.</p>
<p>Дякую.</p>
<p></p>
<p>ГОЛОВУЮЧИЙ. Дякую, Сергій Владиславович, дуже вам.</p>
<p>Шановні колеги, час для виступів вичерпано. Але у нас надійшла заява від двох фракцій з перервою із заміною на виступ.</p>
<p>Будь ласка, Ірина Володимирівна Геращенко. Я правильно розумію? Будь ласка, Ірина Володимирівна. Потім переходимо до питань порядку денного.</p>
<p></p>
<p>12:08:17</p>
<p>ГЕРАЩЕНКО І.В.</p>
<p>Шановні колеги, я буду говорити про дуже делікатну тему, про пам'ять наших загиблих героїв. Дійсно, українським прапором накривають тіла загиблих, які життя віддали за те, щоб була Україна і був наш прапор. І якщо ми говоримо про країну героїв, в першу чергу ми маємо об'єднатися не навколо пафосних слів, а реального захисту пам'яті героїв. Треба сказати, що в цьому напрямку не так багато ми і робимо. І от нещодавно парламент прийняв конституційною більшістю надзвичайно важливе рішення про створення Національного меморіалу, Національного військового кладовища. І ми проголосували за те, щоб воно було розташоване в Биківні. Тоді всі фракції виступили з тим, як це символічно, щоб в Биківнянському лісі, де покоїться прах і останки закатованих сталінським режимом, поряд знаходили свій вічний спокій герої і героїні, яких закатував путінський режим. Я хочу сказати, що попередньо таке рішення було прийнято Київрадою про виділення цієї землі, а ще раніше уряд, Міністерство культури провели громадські слухання і врахували думку родин загиблих для того, щоб саме в Биківнянському лісі був цей меморіал.</p>
<p>Сьогодні мова йде про тисячі загиблих, чий прах знаходиться в урнах вдома в їх рідних або знаходиться в крематоріях на місці тимчасового зберігання. Особливо драматично це для тих родин, які представляють окуповані території, для родин "Азову", для родин захисників Маріуполя, які втратили рідну людину, втратили свій дім і втратили тимчасово рідне місто, і сьогодні вони не мають можливості поховати останки, тіло, прах своїх рідних. Мова йде про тисячі людей. Але яка ганьба, друзі, закон ми з вами проголосували в травні місяці, він і досі не підписаний. І уряд почав дивні танці на кістках і днями прийняв рішення про те, що тепер військовий меморіал буде знаходитися в Гатному, не враховуючи думку родин загиблих. Вибачте, але вшанування пам'яті наших загиблих має стати обов'язковим місцем поклоніння для кожної міжнародної делегації. Кожна міжнародна делегація, кожен учень, кожен студент, кожен українець мають йти на цей меморіал і вклонятися пам'яті загиблих. І коли мова йде про Биківню, це зрозуміле місце, як Арлінгтонський цвинтар знаходиться у Вашингтоні, а не десь за тридев'ять земель.</p>
<p>Ми звертаємося до вас, шановні колеги, тому що серед авторів цього закону є і пані Пуртова, і пан Арахамія, звернутись до Президента із закликом підписати цей закон, вшанувати героїв, врахувати бачення і позицію родин загиблих. Що може бути для нас важливіше, ніж рахувати позицію родин загиблих? Уявіть, як це моторошно мати сьогодні урну з прахом в себе вдома…</p>
<p></p>
<p>ГОЛОВУЮЧИЙ. Шановні колеги, ми завершили обговорення цих питань, завершили виступи і переходимо до питань порядку денного.</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань прошу провести сигнальне голосування. Нагадаю, що необхідно, утримуючи сенсорну кнопку, натиснути на зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, я прошу взяти участь у сигнальному голосуванні. Прошу голосувати.</p>
<p></p>
<p>12:12:12</p>
<p>За-242</p>
<p>Проти – 9, утрималося – 4. Все, як завжди.</p>
<p>Шановні колеги, переходимо до питань порядку денного. Перше питання – це законопроект 9626. Це проект Постанови про Заяву Верховної Ради України про пріоритетні напрямки державної політики України у сфері деокупації, реінтеграції і відновлення Автономної Республіки Крим та міста Севастополя.</p>
<p>Я ставлю пропозицію включити це питання до порядку денного сесії. Прошу голосувати.</p>
<p></p>
<p>12:12:55</p>
<p>За-279</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:13:17</p>
<p>За-244</p>
<p>Рішення прийнято.</p>
<p>Шановні колеги, до мене звернувся з листом голова Комітету з питань прав людини, деокупації та реінтеграції тимчасово окупованих територій України, національних меншин і міжнаціональних відносин з пропозицією про запрошення сьогодні на пленарне засідання Верховної Ради України Постійного Представника Президента України в Автономній Республіці Крим Ташеву Тамілу Равілівну з наданням їй слова для виступу під час обговорення проекту Постанови про Заяву Верховної Ради України про пріоритетні напрямки державної політики України у сфері деокупації, реінтеграції і відновлення Автономної Республіки Крим та міста Севастополя (реєстраційний номер 9626).</p>
<p>Відповідно до частини третьої статті 6, частини другої статті 34 Регламенту Верховної Ради України ставлю на голосування пропозицію про виступ до 2 хвилин після доповіді і співдоповіді Постійного Представника Президента України в Автономній Республіці Крим Ташевої Таміли Равілівни під час обговорення проекту постанови за реєстраційним номером 9626. Прошу народних депутатів голосувати.</p>
<p></p>
<p>12:14:28</p>
<p>За-292</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:14:35</p>
<p>ГОЛОВУЮЧИЙ. Шановні колеги, для доповіді по вище вказаній постанові запрошується Голова Верховної Ради України Руслан Олексійович Стефанчук. </p>
<p></p>
<p>12:14:46</p>
<p>СТЕФАНЧУК Р.О.</p>
<p>Шановні колеги, вашій увазі пропонується для розгляду проект Постанови про Заяву Верховної Ради України про пріоритетні напрямки державної політики України у сфері деокупації, реінтеграції і відновлення Автономної Республіки Крим та міста Севастополя.</p>
<p>Від самого початку тимчасової окупації Автономної Республіки Крим та міста Севастополя у 2014 році, коли Російська Федерації всупереч діючим нормам міжнародного права здійснила акт агресії проти України та окупувала Автономну Республіку Крим і місто Севастополь, деокупація Кримського півострова стала однією з ключових задач для всіх органів державної влади України.</p>
<p>З початком широкомасштабної агресії Російської Федерації проти України роль та місце окупованої території Автономної Республіки Крим та міста Севастополя у прямому військовому протистоянню України та Росії набула нових акцентів. Україна, цінуючи кожного свого громадянина, з метою відновлення конституційного ладу на тимчасово окупованій території Автономної Республіки Крим та міста Севастополя, продовжує докладати максимум зусиль на всіх рівнях та у будь-яких форматах, один з яких – це Кримська платформа, яка проходить сьогодні, і парламентський саміт Кримської платформи, який буде проходити у жовтні.</p>
<p>Прийняття постанови Верховної Ради України буде важливим кроком, який продемонструє як високим представникам держав-партнерів, що є учасниками Кримської платформи, так і громадянам України, зокрема тим, які проживають на тимчасово окупованій території, що деокупація Криму відбувається з повагою до тих прав людини і без жодних поступок національним інтересам України.</p>
<p>Проект постанови спрямований на забезпечення законодавчого врегулювання пріоритетних напрямків державної політики України у сфері деокупації, реінтеграції і відновлення Автономної Республіки Крим та міста Севастополя.</p>
<p>З огляду на зазначене, шановні колеги, я прошу підтримати та проголосувати за цю заяву Верховної Ради. Дякую за увагу.</p>
<p></p>
<p>ГОЛОВУЮЧИЙ. Дякуємо.</p>
<p>Для співдоповіді запрошується голова профільного комітету Андрій Вікторович Задорожний, голова Комітету з питань прав людини, деокупації, реінтеграції тимчасово окупованих територій України, національних меншин міжнаціональних відносин.</p>
<p></p>
<p>12:17:13</p>
<p>ЗАДОРОЖНИЙ А.В.</p>
<p>Шановний пане Голово, шановні народні депутати, проект Постанови 9626, який був розроблений за ініціативи Представництва Президента України в Автономній Республіці Крим, має важливе значення, в першу чергу для наших людей, як для тих, хто проживають на тимчасово окупованому півострові, так і для тих, які змушені були його покинути у зв'язку зі збройною агресією Російської Федерації.</p>
<p>Основні положення проекту зводяться, як сказав голова парламенту, до деокупації Криму, котра буде відбуватися з повагою до прав людини і без жодних поступок національними інтересами України.</p>
<p>При розгляді проекту постанови комітет також взяв до уваги той факт, що його прийняття буде важливим сигналом для високих представників держав-партнерів, які є учасниками Кримської платформи, та сприятиме правовій визначеності у питаннях щодо формування пріоритетних напрямків державної політики України у сфері деокупації, реінтеграції і відновлення Автономної Республіки Крим та міста Севастополя.</p>
<p>Враховуючи зазначене, комітет ухвалив рішення: рекомендувати Верховній Раді України проект Постанови реєстраційний номер 9626 (від 18.08.2023 року) включити до порядку денного дев'ятої сесії Верховної Ради України дев'ятого скликання та за наслідками розгляду прийняти в цілому. Доручити комітету при підготовці відповідного тексту на підпис Голові Верховної Ради України здійснити спільне з Головним юридичним управлінням Апарату Верховної Ради України його технічно-юридичне доопрацювання.</p>
<p>Прошу підтримати. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:18:54</p>
<p>ГОЛОВУЮЧИЙ. Дякую. Будь ласка… Дякую, Андрій Вікторович.</p>
<p>Слово надається Постійному Представнику Президента України в Автономній Республіці Крим Ташевій Тамілі Равілівні. Будь ласка, Таміла Равілівна.</p>
<p></p>
<p>12:19:08</p>
<p>ТАШЕВА Т.Р.</p>
<p>Шановний пане Голово Верховної Ради України! Шановні народні депутати України! З Днем Державного Прапора України!</p>
<p>Передусім я дуже вдячна вам за цей кримський день у Верховній Раді України. Своїми рішеннями ви наближаєте нашу перемогу та деокупацію тимчасово окупованих територій України. Sag oluniz – дякую вам за це.</p>
<p>Сьогодні особливий день…<i> (Оплески)</i> Третій саміт міжнародної Кримської платформи привів у Київ багатьох лідерів вільного світу. І український парламент також демонструє своє лідерство та єдність у питаннях реінтеграції Криму.</p>
<p>У вас на порядку денному декілька ініціатив і всі вони про людей, про звичайних українців і українок, задля яких ми боремося і яких ми маємо вітати у вільній Україні, поки Кримський півострів тимчасово окупований, а після деокупації забезпечити їхню безпечну реінтеграцію та вільне життя під українським прапором.</p>
<p>Проекти, які ви будете розглядати, є результатом спільної роботи представництва профільних міністерств, народних депутатів та експертного середовища. Запропоновані зміни допоможуть відновити державну владу на деокупованій території та інтегрувати жителів тимчасово окупованої території в український освітній простір. Це початок впровадження реінтеграційного законодавства і реалізації конкретних кроків, які ведуть нас до відновлення безпеки та відчуття свободи для людей, які не мали цього з 2014 року.</p>
<p>Надзвичайно важливою є і Заява Верховної Ради України про пріоритетні напрямки державної політики з питань деокупації, реінтеграції та відновлення Автономної Республіки Крим та міста Севастополя. Це потужний меседж для українців як на тимчасово окупованій території, так і на материковій частині України, і звісно ж, для наших міжнародних партнерів. Ми знаємо…</p>
<p></p>
<p>ГОЛОВУЮЧИЙ. Дякую, Таміла Равілівна, дякую вам. <i>(Оплески)</i></p>
<p>Шановні колеги, ми домовлялися від кожної фракції і групи виступ до 2 хвилин. Я прошу представників фракцій і груп записатися на виступи по обговоренню цієї важливої заяви</p>
<p>Крулько Іван Іванович, фракція "Батьківщина".</p>
<p></p>
<p>12:21:57</p>
<p>КРУЛЬКО І.І.</p>
<p>Прошу передати слово Юлії Володимирівні Тимошенко…</p>
<p></p>
<p>ГОЛОВУЮЧИЙ. Будь ласка, Юлія Володимирівна Тимошенко.</p>
<p>Шановні колеги, я попрошу, дайте пройти нашій колезі до цього, до трибуни.</p>
<p></p>
<p>12:22:22</p>
<p>ТИМОШЕНКО Ю.В.</p>
<p>Вітаю всю Україну із сьогоднішнім святом – Днем Прапора. А також вітаю саміт Кримської платформи в Україні.</p>
<p>Дуже символічно, що сьогодні парламент буде приймати пакет важливих рішень, які присвячені нашому українському Криму саме в День Прапора. Тому що тим, що "зелені чоловічки" зривали наші українські прапори на адмінбудівлях в Криму в 2014 році, і почалася війна. І саме підняттям наших українських прапорів над кожною територією нашого українського Криму в Севастополі ця війна мусить закінчитися. І це буде єдино справедливим рішенням. Тому що місія нашого покоління не допустити, щоби будь-яка частинка нашої української землі, за яку ми платимо таку надважку ціну, була зібрана, об'єднана і щоб наше покоління могло раз і назавжди припинити війни на нашій території саме відновленням нашої території в межах 1991 року.</p>
<p>Ви знаєте, що наша команда з перших днів війни була проти будь-яких домовленостей з ворогом. Будь-яких! В день підписання перших Мінських домовленостей ми виступили публічно і сказали, що це не шлях до миру, а це, на жаль, шлях до війни. Так само ми виступили проти будь-яких Стамбульських домовленостей, які нас багато чого позбавляли. Тільки перемога, сильна і переконлива перемога!</p>
<p>Слава Україні!</p>
<p></p>
<p>ГОЛОВУЮЧИЙ. Слово надається народному депутату України Швачку Антону Олексійовичу, фракція політичної партії "Слуга народу".</p>
<p></p>
<p>12:24:34</p>
<p>ШВАЧКО А.О.</p>
<p>Вітаю. Прошу передати Федору Веніславському.</p>
<p></p>
<p>ГОЛОВУЮЧИЙ. Федір Володимирович Веніславський, будь ласка.</p>
<p></p>
<p>12:24:44</p>
<p>ВЕНІСЛАВСЬКИЙ Ф.В.</p>
<p>Шановний пане Голово, шановні колеги, шановні українці! Сьогодні в День Державного Прапора України Верховна Рада України, ухвалюючи Заяву про основні пріоритети державної політики в сфері деокупації Автономної Республіки Крим, ухвалюючи цілу низку законодавчих ініціатив, які спрямовані на демонстрацію, що Автономна Республіка Крим була, є і буде завжди невід'ємною складовою частиною України, що громадяни України, які проживають на території тимчасово окупованого Криму, на територіях тимчасово окупованих інших областей України злочинним режимом Російської Федерації, завжди є і будуть частиною українського народу і тому ми, народні депутати, від імені всього українського народу сьогодні звертаємося до наших громадян з сигналом, що ми пам'ятаємо про них, і ми робимо все, щоб процес деокупації тимчасово окупованих територій відбувся як можна швидше, а громадяни України відчували, що влада і український… решта українського народу ніколи не залишать їх сам на сам зі злочинним рашистським режимом.</p>
<p>З точки зору міжнародного права, з точки зору заяв, позицій всіх наших західних партнерів Крим – це невід'ємна складова України. І незважаючи на те, що вже з 2014 року практично протягом 9 років територія Криму тимчасово окупована, громадяни України, які проживають в межах Криму, перебувають під зомбуючим російським інформаційним пресом, вони все одно отримують інформацію від нас і дуже важливо, щоб вони пам'ятали, що ми робимо все можливе і неможливе для найшвидшої реінтеграції України, а Крим, як би того не бачив і не хотів Путін, буде тим яйцем, в якому зарита його смерть. Деокупація Криму означатиме кінець путінського режиму.</p>
<p></p>
<p>ГОЛОВУЮЧИЙ. Будь ласка, Констанкевич. Я так розумію, передає вам. Будь ласка.</p>
<p></p>
<p>12:27:06</p>
<p>ГУЗЬ І.В.</p>
<p>Слава Україні! Шановні друзі, можливо, хтось думає, що це чергова заява, яких уже було багато, українського парламенту, але вона як ніколи на часі. Ми бачимо, що на Заході через незрозуміло кого, через певних підставних осіб, ніби якихось клерків і так далі починають промацувати ґрунт, чи буде Українська держава розглядати питання гендлювання своєю територією, розмін на вступ в НАТО, можливо, на вступ в ЄС і тому подібне. Я глибоко переконаний, що в цьому залі повна консолідація, як і в нашій державі. Україна своєю територією торгувати не буде. Україна буде боротися за кожен сантиметр своєї території. Тому в заяві чітко і зрозуміло викладена позиція по деокупації території українського Криму від підтримки кримськотатарського народну, закінчуючи медіа і тим, аби ті люди, які відповідальні за терор, який сьогодні відбувається в Криму по відношенню не тільки до кримських татар, до українців, до росіян, які там живуть, які підтримують Україну, він отримав покарання.</p>
<p>Тому, друзі, однозначно переконаний, що ми сьогодні підтримаємо цю заяву, переконаний, що українське суспільство підтримує нас і дає однозначну відповідь, з якого би боку не надходили ці пропозиції, чи з боку ворога, чи з боку окремих "союзників", ніхто торгувати українською територією не буде. Крим – це Україна! Слава Україні!</p>
<p></p>
<p>ГОЛОВУЮЧИЙ. Слово надається народному депутату України Павленку Юрію Олександровичу, депутатська група "Платформа за життя і мир". Будь ласка. Олексійович, перепрошую. Юрій Олексійович.</p>
<p></p>
<p>12:29:05</p>
<p>ПАВЛЕНКО Ю.О.</p>
<p>Шановний пане Голово, шановні колеги, шановні дорогі українці! Ми, без сумніву, підтримуємо дане рішення Верховної Ради, яке спрямоване на комплекс заходів і кроків Української держави по відновленню української влади в Автономній Республіці Крим і Севастополі. Ми також висловлюємо слова підтримки і рішенням, діям, які здійснюються в рамках Кримської платформи.</p>
<p>З цієї трибуни хотілося б так само підтримати кожного українця, кожного кримського татарина, кожного громадянина України, який сьогодні перебуває на окупованій території Автономної Республіки Крим і в Севастополі. Слова підтримки з тим, щоб вони трималися, бо скоро українська держава прийде, українська влада, українська армія. Кожен українець, який сьогодні працює, живе на неокупованій території, переконаний, щоденно робить все можливе аби українська цілісність відновилася, аби українська влада і українські інтереси повернулися на кожний клаптик нашої землі. Впевнений, що кожен злочинець, який допустив втрату української території, який сьогодні скоює злочин проти української держави і українського громадянина, буде притягнутий до відповідальності. І запорука цьому є та єдність, яку демонструє Верховна Рада України, яку демонструють всі політичні сили, які сьогодні працюють і діють в українській державі.</p>
<p>Шановні українські парламентарі, шановні українські громадяни, переконаний, ми скоро повернемося до Криму. Переконаний, що наші діти будуть відмічати, відпочивати на літніх канікулах в Криму на нашому Чорному морі.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Саврасову Максиму Віталійовичу, фракція Політичної партії "Європейська Солідарність".</p>
<p></p>
<p>12:31:14</p>
<p>САВРАСОВ М.В.</p>
<p>Прошу передати слово Княжицькому.</p>
<p></p>
<p>ГОЛОВУЮЧИЙ. Будь ласка, Княжицький.</p>
<p></p>
<p>12:31:26</p>
<p>КНЯЖИЦЬКИЙ М.Л.</p>
<p>Дякую. "Європейська Солідарність" буде підтримувати цей проект. Ми наголошуємо, що без деокупації Криму неможливе відновлення територіальної цілісності України. Крим є і буде українським. Так само українським буде Севастополь, в якому ми повинні провести парад нашої остаточної перемоги.</p>
<p>Ми дякуємо Збройним Силам України, кожному українському воїну, які зараз віддають свої життя в контрнаступі за визволення всієї території України.</p>
<p>Всі громадяни України, які сьогодні перебувають на території Криму, повинні знати, що скоро настане час їх визволення від російської окупації. Очевидно, ми підтримаємо будь-які державні заходи, які спрямовані на досягнення цих цілей. Вітаємо наших союзників, які зараз беруть участь у Кримській платформі, які допомагають нам зброєю, економічною підтримкою, турбуються про наших біженців, жінок і дітей.</p>
<p>Разом з тим ми не повинні забувати одне з базових зобов'язань української держави, і це те, чого не вистачає в цьому проекті, – це визнання на законодавчому рівні національно-територіальної автономії кримськотатарського народу з гарантуванням участі представників кримських татар в органах влади, розвиток кримськотатарського самоврядування, культури, освіти, економіки і звичаїв. Це наше зобов'язання за патріотизм і героїчну боротьбу кримських татар у лавах Збройних Сил України, русі опору на окупованих територіях. Ми це винні десяткам кримських татар, які залишаються політичними в'язнями у Росії.</p>
<p>Маємо пам'ятати, що у 44-му році кримськотатарський народ зазнав геноциду, який здійснив Сталін. З 14-го року ця політика продовжується міжнародним злочинцем Путіним. Ми повинні докладати всіх можливих зусиль, щоб ті представники кримськотатарського народу, які були змушені покинути півострів, до нього повернулися, а які зазнали переслідувань, отримали всі відшкодування. Будь-які спроби отримати мир ціною поступок можуть негативно вплинути на права кримських татар, і це є неприпустимим.</p>
<p></p>
<p>ГОЛОВУЮЧИЙ. Слово надається народному депутату України Гнатенку Валерію Сергійовичу, депутатська група "Відновлення України".</p>
<p>Дмитрук, будь ласка, Артем.</p>
<p></p>
<p>12:33:48</p>
<p>ДМИТРУК А.Г.</p>
<p>Шановні колеги, шановний пане Голово, шановні українці! Два роки тому відбулося установче засідання Кримської платформи, нині ми зустрічаємо вже третій саміт даної ініціативи на найвищому рівні. Попри те, що широкомасштабне вторгнення Росії розпочалося 24 лютого минулого року, саме незаконна анексія Криму розпочала нинішню війну. З кожним роком масштаби представництва в рамках Кримської платформи лише збільшуються.</p>
<p>Крим – це Україна. Crimea is Ukrainian. Дану аксіому ми говорили вчора, заявляємо сьогодні та вигукнемо завтра. Російський агресор сподівався, що про Крим забудуть. Ми свідомі того, що простого рішення в українському питанні немає. Для деокупації має бути застосований весь комплекс заходів – це і військова компонента, і дипломатичний фронт, і гуманітарний вимір.</p>
<p>Сьогодні Росія або полишить півострів сама, або її змусять це зробити. Українська державність нерозривно пов'язана з Кримом. Нагадую, що День Української Державності оголошено у День хрещення Київської Русі Україною і Володимиром Великим, а Володимир Святославич, нагадую, охрестився саме в кримському Херсонесі. Сьогодні в День Державного Прапора України маємо потужну впевненість, що незабаром наш стяг майорітиме над кримськими горами, степами, містами та селищами. Це відбудеться обов'язково. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, завершальне слово Бакунець Павло Андрійович, шановні колеги, і після цього будемо голосувати.</p>
<p></p>
<p>12:35:32</p>
<p>БАКУНЕЦЬ П.А.</p>
<p>Крим – це Україна однозначно. І цією сьогоднішньою заявою Верховна Рада України декларує, що не існує ні одного іншого шляху до нашої перемоги, крім деокупації і Криму, і Луганщини, і Донеччини, і Запоріжжя, і Херсонщини, усіх, на жаль, тимчасово окупованих територій України. Не може бути іншого завершення цієї жорстокої війни проти нашого українського народу, проти наших українських територій. І, звичайно, що ми віримо, що в скорому часі завдяки відвазі Збройних Сил України всі тимчасово окуповані території будуть повернуті, будуть повернуті, на жаль, важким потом, що гірше, на жаль, великою кров'ю. Одначе лише так наша Україна здобуде перемогу.</p>
<p>Верховна Рада сьогодні декларує, що не може бути ніяких інших домовленостей і жодних територіальних поступок на обмін на жодні союзи. Ми сьогодні говоримо, що Україна була, є і буде вільною, незалежною державою в колі європейської гарної, красивої демократичної родини. А всі ці люди, хто, на жаль, порушив ці європейські стандарти, будуть однозначно відкинуті з наших українських земель нашими воїнами або будуть під міжнародним трибуналом. Ми віримо в наші Збройні Сили України, в Бога і в перемогу. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, ми завершили обговорення цього питання. Переходимо до прийняття рішення. Прошу зайняти місця, приготуватися до голосування.</p>
<p>Шановні колеги, я ставлю пропозицію прийняти в цілому з необхідними техніко-юридичними поправками проект Постанови про Заяву Верховної Ради України про пріоритетні напрями державної політики України у сфері деокупаціі?, реінтеграціі? і відновлення Автономноі? Республіки Крим та міста Севастополя.</p>
<p>Готові голосувати? Я прошу народних депутатів голосувати.</p>
<p></p>
<p>12:38:17</p>
<p>За-320</p>
<p>Рішення прийнято.</p>
<p>По фракціях покажіть, будь ласка.</p>
<p>Дякую, колеги. Шановні колеги, ми домовились одразу наступне питання без обговорення. Це 9548. Тому я ставлю спочатку пропозицію включити до порядку денного сесії проект Закону 9548 про внесення змін до деяких законодавчих актів України щодо вирішення окремих питань адміністративно-територіального устрою Автономної Республіки Крим.</p>
<p>Я ставлю пропозицію включити до порядку денного сесії цей законопроект. Прошу голосувати.</p>
<p></p>
<p>12:39:00</p>
<p>За-312</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо вирішення окремих питань адміністративно-територіального устрою Автономної Республіки Крим (реєстраційний номер 9548). Прошу голосувати.</p>
<p></p>
<p>12:39:30</p>
<p>За-303</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до деяких законодавчих актів України щодо вирішення окремих питань адміністративно-територіального устрою Автономної Республіки Крим (реєстраційний номер 9548). Прошу голосувати.</p>
<p></p>
<p>12:40:01</p>
<p>За-309</p>
<p>Рішення прийнято. Закон прийнятий в цілому. Дякую, колеги.</p>
<p>Наступний законопроект 9591. 9591 – це проект Закону про внесення змін до деяких законів України щодо визнання результатів навчання осіб, які проживають на тимчасово окупованій території України. Я ставлю пропозицію включити це питання до порядку денного сесії. Прошу голосувати.</p>
<p></p>
<p>12:40:38</p>
<p>За-292</p>
<p>Рішення прийнято.</p>
<p>Я ставлю пропозицію визначити законопроект невідкладним, скоротити строк внесення альтернативних законопроектів до початку розгляду питання та розглянути сьогодні на засіданні. Це стосується законопроекту 9591. Прошу голосувати.</p>
<p></p>
<p>12:41:08</p>
<p>За-294</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:41:28</p>
<p>За-265</p>
<p>Рішення прийнято.</p>
<p>Шановні колеги, у нас… Можемо без обговорення, колеги? Можемо без обговорення, Артур? Скажіть, будь ласка… Ну, давайте запишемося: два – за, два – проти. Дві фракції хочуть обговорювати, у нас записано було з обговоренням. Але запишіться ті фракції, які хочуть обговорювати.</p>
<p>Слово надається народній депутатці Фріз Ірині Василівні, фракція політичної партії "Європейська солідарність". Будь ласка.</p>
<p></p>
<p>12:42:13</p>
<p>ФРІЗ І.В.</p>
<p>Прошу передати слово Гончаренку Олексію.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>12:42:27</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". По-перше, вітаю всіх з Днем Державного Прапора України. І ми зараз розглядаємо питання щодо окупованих територій, ми знаємо, ми віримо, ми не сумніваємося, що над цими територіями буде майоріти український прапор. Але зараз ми розглядаємо питання безпосередньо про навчання. Тема важлива, нам треба максимально залучати українців, які з тих чи інших причин залишилися там, в тому числі наших дітей, в Україну, і це питання треба вирішувати. Але, на нашу думку, це має вирішувати не Кабінет Міністрів України, а Верховна Рада законом прописати, це дуже важливо.</p>
<p>Тому що, на жаль, ми бачимо, там, де повноваження отримує виконавча гілка влади, маємо величезні проблеми. І якщо ми зараз говоримо про ситуацію на окупованих територіях, то я хочу нагадати, що буквально днями Україну накрила хвиля скандалу, коли наша держава сплачувала до останніх днів, до липня 2023 року, гроші за вироблену чи невироблену, чи взагалі неіснуючу електроенергію сонячними електростанціями на окупованій території більше 300 мільйонів гривень. І сьогодні на питання, а чи існують ці електростанції – ми відповіді не знаємо. На питання, якщо вони існують, куди вони відправляли цю електроенергію – ми відповіді не знаємо. Але ми знаємо відповідь на одне питання, а хто ж ці гроші отримав. І це відповідь ганебна, це родичі заступника Голови Офісу Президента Ростислава Шурми, його рідний брат Олег Шурма, інші наближені особи.</p>
<p>Друзі, це ж ганьба-ганьбище, під час війни просто викидаємо і віддаємо гроші. Нам кажуть, на військових немає, на це нема, а просто вкрасти є? Ганьба!</p>
<p></p>
<p>ГОЛОВУЮЧИЙ. Будь ласка, слово надається народному депутату України Чорному Дмитру Сергійовичу, фракція політичної партії "Слуга народу". Будь ласка.</p>
<p></p>
<p>12:44:37</p>
<p>ЧОРНИЙ Д.С.</p>
<p>Прошу передати слово Сергію Бабаку.</p>
<p></p>
<p>ГОЛОВУЮЧИЙ. Сергій Бабак. Будь ласка, Сергій Віталійович.</p>
<p></p>
<p>12:44:48</p>
<p>БАБАК С.В.</p>
<p>Доброго дня, шановні колеги! Про що цей закон? Цей проект закону точно не про визнання документів з тимчасово окупованих територій. Ми ніколи не визнаємо ні заклади освіти, які там знаходяться, ні документи, які вони видають. Цей проект закону про створення механізму часткового визнання результатів навчання і термінів навчання для тих дітей, які проходили навчання там.</p>
<p>Що точно не буде в цій атестації? Атестації не буде для певного переліку спеціальностей або професій, перелік яких буде затверджуватися Кабінетом Міністрів. Ми, очевидно, розуміємо, що ніхто не буде проводити атестацію для тих дітей, які навчалися на військових спеціальностях або правоохоронних. Також не будуть визнаватися результати навчання на магістерському рівні або на освітньо-науковому рівні, тому що це, по суті, буде означати визнання попередніх документів про освіту.</p>
<p>Насправді цей проект Закону про забезпечення прав громадян України, які проживають на тимчасово окупованій території, на продовження освіти в Україні. Це проект закону, по суті, про боротьбу: про боротьбу за кожну українську душу, яка знаходиться на тимчасово окупованій території.</p>
<p>Отже, віримо в Збройні Сили України, віримо в контрнаступ, віримо в те, що заберемо назад всі свої території. Слава Україні! І прошу підтримати цей проект закону.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Григорій Михайлович Немиря.</p>
<p>Іван Григорович, будь ласка, Кириленко, фракція "Батьківщина".</p>
<p></p>
<p>12:46:21</p>
<p>КИРИЛЕНКО І.Г.</p>
<p>Шановний пане Голово, колеги! Іван Кириленко, фракція "Батьківщина" І ще раз, метою прийняття законопроекту – є забезпечення реалізації права громадян України, які проживають на тимчасово окупованій території України, на продовження освіти, що сприятиме реінтеграції мешканців тимчасово окупованих територій.</p>
<p>Звичайно, мова в першу чергу за молоде покоління. І тут хочу наголосити головне: в кожному законі наша задача – дотримуватися в повній мірі букви Конституції, а значить, правової чіткості, об'єктивності і визначеності. Але, в той же час, є закони, де є не лише буква, а й дух. І це якраз той випадок, коли дух закону є визначальним, бо його ухваленням, одноголосним, підкреслюю, ми як ключовий правовий і політичний орган держави даємо потужний сигнал і собі, і всьому світу, що Україна – цивілізована держава, яка бореться за свободу, незалежність, за свою землю, територію, і в той же час ми боремося за душі тимчасово перебуваючих у рашистській неволі наших співвітчизників.</p>
<p>Наш ворог цинічно воює лише за територію, людське життя для них абсолютно нічого не варте, ні своє, ні, тим паче, чуже. І саме в цьому світоглядна прірва між нашими народами і країнами. Саме нині як ніколи зрозуміло, що Україна не Росія і вже точно ніколи не буде під ігом руського міра. Говорю це для того, що саме такий сигнал можемо дати лише ми, а не окремо взяте міністерство чи відомство, як це зазначається у зауваженнях до цього законопроекту.</p>
<p>Однозначно голосуємо "за", і за скорочення термінів, за дух закону. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народному депутату України Лозинському Роману Михайловичу, фракція політичної партії "Голос".</p>
<p></p>
<p>12:48:21</p>
<p>ЛОЗИНСЬКИЙ Р.М.</p>
<p>Прошу передати Піпі Наталії Романівні.</p>
<p></p>
<p>ГОЛОВУЮЧИЙ. Піпа Наталія.</p>
<p></p>
<p>12:48:30</p>
<p>ПІПА Н.Р.</p>
<p>Доброго дня, шановні українці! Доброго дня, колеги! Крим – це Україна. Це очевидно більшості людей у цьому світі. І цей законопроект є покликаний для того, щоб кожній людині, яка є зараз в Криму, можливо продовжити навчання в Україні.</p>
<p>Дуже важливо буде, який перелік буде спеціальностей і що ми зробимо. Які це будуть? Зрозуміло, що не військові, і буде продовження цього.</p>
<p>До другого читання нам разом треба буде попрацювати і почути той порядок, який пропонує Кабмін, щоб він був реалістичним і щоб він був такий, який можливо реалізувати.</p>
<p>Загалом Крим і повернення людей в культурну і освітню складову України – це великий виклик. Більше дев'яти років є люди, які могли не чути українського слова, не читати української історії. Крим був, окрім кримських татар, велика частина людей, що жили в Криму, перебували емоційно не на території України. Це наш великий виклик це змінити, повернути українське навчання, подати розуміння цінності української держави. Тому що Крим – це Україна, був і знову буде.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Прошу народних депутатів зайняти місця, будь ласка. Шановні колеги, я ставлю пропозицію: прийняти за основу проект Закону про внесення змін до деяких законів України щодо визнання результатів навчання осіб, які проживають на тимчасово окупованій території України (реєстраційний номер 9591). Прошу народних депутатів голосувати.</p>
<p></p>
<p>12:50:40</p>
<p>За-270</p>
<p>Рішення прийнято.</p>
<p>Дякую, колеги. Йдемо далі. Наступний законопроект 6105. Це проект Закону про внесення змін до Кодексу України про адміністративні правопорушення щодо встановлення відповідальності за невиконання законних вимог Комісії з питань встановлення факту позбавлення особи особистої свободи внаслідок збройної агресії проти України.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:51:21</p>
<p>За-247</p>
<p>Рішення прийнято.</p>
<p>Шановні колеги, можемо без обговорення, ні? Тоді давайте: два – за, два – проти. Запишіться, хто бажає і голосуємо.</p>
<p>Слово надається народному депутату України Бондарю Михайлу Леонтійовичу, фракція "Європейська солідарність".</p>
<p>Геращенко, правильно? Будь ласка, Ірино Володимирівно.</p>
<p></p>
<p>12:51:55</p>
<p>БОНДАР М.Л.</p>
<p>Так, Ірині Геращенко, будь ласка.</p>
<p></p>
<p>12:52:04</p>
<p>ГЕРАЩЕНКО І.В.</p>
<p>Шановні колеги, сьогодні в парламенті справжній день Криму, і ми вітаємо той факт, що маємо серйозну дискусію щодо майбутнього Криму. Ще раз наголошую, що позиція "Європейської солідарності" після деокупації Криму: необхідно створити там національну кримськотатарську автономію. Ми пишаємося тим, що саме в нашій фракції представлені кримські татари. І виступаємо за те, щоби до адміністративної відповідальності притягувалися всі ті, хто порушує статус народного депутата України.</p>
<p>Вчора трапилася справжня ганьба. Уряд, який є підконтрольний парламенту, проводив форум ветеранів. Так ось, на цей форум не запросили ветеранів цього залу: Михайла Бондаря, Андрія Шараськіна, інших ветеранів, які воювали з 2014 року. На цей форум, Голова Верховної Ради проводив там як позитивний приклад необхідності роботи ветеранів з профільним підкомітетом з питань ветеранів, але самого голову профільного підкомітету Ірину Никорак не пустили на цей форум.</p>
<p>Ми вимагаємо притягнення до адміністративної відповідальності тих людей, які сьогодні нівелюють статус народного депутата, УДО, яке з незрозуміло чиїх вимог не пускає народних депутатів на заходи, організовані урядом. І ми переконані, якби на цьому заході були ветерани, які присутні в цьому залі: Андрій Шараськін, наш Михайло Бондар, Ірина Никорак, яка займається питаннями ветеранів – це була би справжня дискусія, а не картинки оці, знаєте, які уряд безкінечно презентує, не розуміючи, чим він займається.</p>
<p>І ми просимо від Голови Верховної Ради України так само дати роз'яснення, скільки буде тривати і те, що зараз на саміті Кримської платформи немає депутатів. Немає депутатів! У нас сьогодні Верховна Рада України, зокрема опозиція, виключена з усіх процесів державотворення. Такого в європейській країні буде не може. Ганьба!</p>
<p></p>
<p>12:54:08</p>
<p>КОРНІЄНКО О.С.</p>
<p>Щодо Кримської платформи, Ірино Володимирівно, пропоную ознайомитися потім зі звітом, як це відбувається, з картинкою, як ви кажете, цією, і зрозуміти, що там будуть присутні народні депутати України не лише від правлячої партії, і потім будемо, як завжди, вибачатися чи щось далі робити.</p>
<p>Дякую.</p>
<p></p>
<p>12:54:26</p>
<p>ГОЛОВУЮЧИЙ. Шановні колеги, будь ласка, слово надається народному депутату України Олександру Володимировичу Ковальчуку, фракція політичної партії "Слуга народу".</p>
<p>Будь ласка, Медяник.</p>
<p></p>
<p>12:54:43</p>
<p>МЕДЯНИК В.А.</p>
<p>Шановні колеги, шановний головуючий, даний законопроект поданий Президентом України. Основна мета даного законопроекту – це встановлення адміністративної відповідальності за невиконання законних вимог Комісії з питань встановлення факту позбавлення особи особистої свободи внаслідок збройної агресії проти України задля ефективної реалізації нею наданих повноважень та забезпечення захисту осіб, позбавлених свободи внаслідок збройної агресії проти України, членів сімей і таких осіб.</p>
<p>Комітет з питань правоохоронної діяльності розглянув даний законопроект і повністю його підтримав, і до другого читання ми його доопрацюємо, і просимо включити 116 статтю.</p>
<p>Дякую, колеги, і прошу підтримати даний законопроект.</p>
<p></p>
<p>ГОЛОВУЮЧИЙ. Я перепрошую, 116-у ми не можемо включити, тому що рішення комітету – за основу.</p>
<p>Шановні колеги, будь ласка, Цимбалюк Михайло Михайлович. І переходимо до голосування.</p>
<p></p>
<p>12:55:45</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія, шановні народні депутати, законопроект справді встановлює відповідальність адміністративну за невиконання рішення Комісії з питань встановлення позбавлення особи особистої безпеки або особистої свободи. Попередній законопроект фракція "Батьківщина" підтримала, 6104, за цей законопроект ми теж будемо голосувати. І дуже важливо, що він ухвалюється в день, коли в Україні проводиться форум Кримська платформа, тому що велика кількість громадян України, які проживали і проживають в Криму, вони піддаються саме позбавленню особистої свободи в результаті агресії Російської Федерації. Також важливі факти встановлення цією комісією для того, щоб в майбутньому пред'являти вимоги до Російської Федерації щодо позовів до конкретних людей. Дуже важливо, щоб уряд нарешті створив цю комісію, яка затверджена нашим Законом 6104, і щоб ця комісія якнайшвидше приступила до виконання своєї важливої роботи. Бо справді велика кількість громадян піддавалася і піддається цим викликам та позбавляється особистої свободи, це потрібно документувати, встановлювати факти і у майбутньому пред'являти російському агресору.</p>
<p>Комітет ухвалив рішення тільки в першому читанні за основу. Ми також будемо…</p>
<p></p>
<p>ГОЛОВУЮЧИЙ. Шановні колеги, будь ласка, приготуйтесь до голосування. Я ставлю пропозицію прийняти за основу з урахуванням частини першої статті 116 Регламенту Верховної Ради України проект Закону про внесення змін до Кодексу України про адміністративні правопорушення щодо встановлення відповідальності за невиконання законних вимог Комісії з питань встановлення факту позбавлення особи особистої свободи внаслідок збройної агресії проти України (реєстраційний номер 6105).</p>
<p>Готові голосувати? Прошу народних депутатів голосувати.</p>
<p></p>
<p>12:58:41</p>
<p>За-271</p>
<p>Рішення прийнято.</p>
<p>Шановні колеги, наступний законопроект, без поправок ми домовилися. <i>(Шум у залі) </i>9419-1, так?</p>
<p>З процедури? Будь ласка, Геращенко з процедури.</p>
<p></p>
<p>12:59:00</p>
<p>ГЕРАЩЕНКО І.В.</p>
<p>Шановні колеги, просто дуже важлива дискусія щодо статусу народного депутата. Прозвучала репліка, що на Кримську платформу запрошені депутати в тому числі від опозиції. На жаль, представники нашої фракції кримські татари туди запрошені від Меджлісу. Ми ще раз наполягаємо на тому, що на міжнародних заходах, де виробляється державна політика, мають бути представники і влади, і опозиції – народні депутати України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я не знаю такої підстави – тимчасово позбавлення їх статусу народних депутатів, тому що вони запрошені на якийсь захід від іншої організації. Але вони від цього не перестають бути народними депутатами, але дискусія триває. Дякую. Парламент – місце для дискусії.</p>
<p>Шановні колеги, ідемо далі. 9419-1. Це проект Закону про внесення змін до деяких законодавчих актів України щодо мінімізації потенційного олігархічного впливу на політичні партії, удосконалення механізмів державного фінансування та державного контролю за діяльністю політичних партій.</p>
<p>Ми домовлялися на Погоджувальній раді без поправок. Я так розумію, що будуть поправки.</p>
<p>Разумков, скільки поправок? Будь ласка.</p>
<p></p>
<p>13:00:07</p>
<p>РАЗУМКОВ Д.О.</p>
<p>На підтвердження правки.</p>
<p></p>
<p>ГОЛОВУЮЧИЙ. У вас поправки на підтвердження будуть, так?</p>
<p></p>
<p>РАЗУМКОВ Д.О. Так.</p>
<p></p>
<p>ГОЛОВУЮЧИЙ. Шановні колеги, в когось на врахування будуть поправки? Не буде, так? Ще раз запитую.</p>
<p>Тоді переходимо до поправок на підтвердження.</p>
<p>Будь ласка, Дмитре Олександровичу, скільки у вас?</p>
<p></p>
<p>13:00:24</p>
<p>РАЗУМКОВ Д.О.</p>
<p>Штук 5-6 правок.</p>
<p></p>
<p>ГОЛОВУЮЧИЙ. Я перепрошую. Гончаренко, у вас які поправки? У вас свої поправки, так? Давайте тоді спочатку Гончаренко виступить, оскільки він буде використовувати поправки, які на врахування, а тоді передам вам на підтвердження.</p>
<p>Гончаренко, скільки… До 5 хвилин, будь ласка.</p>
<p></p>
<p>13:00:33</p>
<p>ГОНЧАРЕНКО О.О.</p>
<p>Дякую, шановний пане Голово.</p>
<p>Шановні колеги, важливе питання, яке ми зараз будемо розглядати, дійсно, до нього я б вносив відповідні...</p>
<p>Колеги, до 5 хвилин, сказав Голова Верховної Ради. Я прошу звільнити...</p>
<p></p>
<p>ГОЛОВУЮЧИЙ. До 5 хвилин. Будь ласка.</p>
<p></p>
<p>13:00:51</p>
<p>ГОНЧАРЕНКО О.О.</p>
<p>Дякую дуже. Шановні колеги, важливе питання, важливий закон. Я хотів би звернути вашу увагу, що, безумовно, ми маємо вдосконалювати механізми фінансування контролю за діяльністю політичних партій. Але, колеги, також дуже важливим є те, щоб ми в цілому ставили питання контролю за виконанням рішень Верховної Ради України, за тим, яким чином здійснюється контроль за виконанням законів України. Сьогодні з цим, друзі, ми маємо величезні проблеми.</p>
<p>Про що я говорю? Нами тут з вами рівно два місяці тому був прийнятий закон України, який передбачає дуже важливі речі для наших військовослужбовців. Взагалі хочу сказати, що не має бути засідання Верховної Ради, де ми не розглядаємо питання саме військовослужбовців, дуже важливі для нас. Ми прийняли рішення щодо відпусток військовослужбовців, і це дуже важливо і правильно, хоча до сих пір, на жаль, є частини, які їх не надають. І тут також потрібен контроль з боку Міноборони. І я закликаю нашу виконавчу гілку влади, безумовно, над цим працювати.</p>
<p>Але також там передбачені були виплати нашим військовослужбовцям, тим категоріям, які залишилися просто фактично без нічого. Це категорії:</p>
<p>Строковики, які отримували і до сих пір, на жаль, отримують 400-500 гривень на місяць, хоча наш закон вже дає їм абсолютно інші доплати – 6 тисяч гривень на місяць. І вони мають їх отримати з 1 червня. Але зараз вже кінець серпня, і вони не отримали жодної копійки доплати.</p>
<p>Це курсанти вищих військових навчальних закладів МВС, Державної служби надзвичайних ситуацій, прикордонної служби і всі курсанти, військовослужбовці, поліцейські, рятувальники, які сьогодні отримують стипендію 400-500 гривень, а мали би вже отримувати доплати 2 тисячі 350 гривень щомісячно, але до сих пір їх не отримали.</p>
<p>Це обмежено придатні після поранення, виведені поза штат, це взагалі група надзвичайно болюча. Люди, які після поранення, втративши здоров'я за нашу країну, за Україну, за наш прапор, свято якого ми сьогодні святкуємо, але ці люди залишилися фактично ні з чим, том що їх виводять поза штат, далі вони отримують 700, 800, 600 гривень на місяць. І нічого. Ці люди мали б вже отримувати доплату 20 тисяч 100 гривень, за червень 20 тисяч 100 гривень, за липень, але на цю хвилину, 23 серпня, не отримали нічого, жодної копійки. Це все також інструктори навчальних центрів, яким ми також прописали від 15 до 30 тисяч гривень доплати щомісячної, але також там взагалі ситуація гірша, там навіть постанови Кабміну до сих пір немає.</p>
<p>Друзі, я хочу звернути увагу керівництва Верховної Ради, всіх нас, має бути дисципліна якась, що це за уряд, який просто ігнорує наші рішення, який не виконує свою роботу. Який сенс в наших рішеннях, якщо далі вони місяцями, місяцями не виконуються? Тож я прошу, будь ласка, давайте добиватися дисципліни, давайте для цього викликати сюди уряд, давайте слухати їх.</p>
<p>Чому ми не бачимо наших міністрів? У мене є, зараз питання було до Прем'єр-міністра, чому так відбувається. На жаль, його немає і я не можу йому поставити це питання. А це дуже серйозні питання. У мене питання до Прем'єр-міністра. Де доплати бойові Нацгвардії і прикордонникам, які вони мали отримати? Вони до сих пір за червень не отримали бойові доплати. За червень! Сьогодні кінець серпня. Ну скільки це все буде тривати і скільки ми будемо це толерувати?</p>
<p>Тому я звертаюся… Важливі механізми контролю, ми от приймаємо Закон про механізми державного фінансування контролю, але без контролю нашого над тим, як виконуються наші рішення, – це все абсолютно пусте. Тож я вимагаю, щоб ми негайно звернулися до Кабінету Міністрів, щоб негайно вже було вирішено питання про те, що ми маємо сплатити і виконати Закон України про доплати всім. Я не розумію, чому там камера піднялась, я можу і вище встати за потреби, колеги. Я тоді встану, щоб мене було видно.</p>
<p>Ще раз, уряд має працювати, уряд має виконувати свою роботу. Якщо уряд не буде цього робити, нам треба ставити питання про відставку уряду, бо такий уряд, який не працює на військових, який не працює на державу в такий момент, нам непотрібен. І я прошу повернути "годину запитань до Уряду", маємо тут бачити урядовців і ставити всі ці питання їм безпосередньо, і хай нам в очі відповідають. Вимагаю роботи уряду.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, всі поставили свої поправки на врахування, всі виступили по цих поправках, більше ніхто не буде. Переходимо до поправок на підтвердження.</p>
<p>Дмитро Олександрович Разумков. Називайте спочатку номер поправки і потім доповідайте.</p>
<p></p>
<p>13:06:25</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Правка номер 62. Правка передбачає, що з визначених підстав партія звільняється від відповідальності за Законом про відповідальність за надання до Національного агентства з питань запобігання корупції неповної або недостовірної інформації у звіті. Перелік пояснень і підстав, які це звільняють, ну, м'яко кажучи, залишає бажати кращого. Тобто не дивлячись на те, що у нас йде війна, партії отримають фінансування, то ми ще даємо можливість їм ухилятися від відповідальності, якщо буде внесена недостовірна інформація, неправдива інформація до НАЗК. Ми зараз з вами говоримо про те, що ми повертаємо електронне декларування для всіх чиновників, і це правильно, тоді давайте не виводити партії з-під цієї норми. Це буде відноситись до правок 62, 63 і 123. Вони фактично між собою пов'язані. Тому прошу поставити їх на підтвердження.</p>
<p></p>
<p>ГОЛОВУЮЧИЙ. Шановні колеги… Будь ласка, Фріс.</p>
<p></p>
<p>13:07:38</p>
<p>ФРІС І.П.</p>
<p>Дякую, пане Голово.</p>
<p>Колеги, я прошу підтримати ці правки, враховуючи те, що вони були подані виключно з метою забезпечення саме правомірної інформації, яка вноситься у відповідні звіти. Чому це ми надаємо можливість не нести відповідальність по певних моментах? Все дуже просто. Є активні території активних бойових дій, є окуповані території, є ті партії, які фізично не можуть подати інформацію, тому що у них немає документації, яка згоріла. Тому необхідно надати можливість в конкретних визначених законом випадках не нести відповідальність за інформацію, яка буде неповною або, можливо, в певній мірі буде помилковою. Тому прошу підтримати вказану правку.</p>
<p></p>
<p>ГОЛОВУЮЧИЙ. Шановні колеги, 62 поправка авторства Олександра Сергійовича Корнієнка. Вона врахована частково. Народний депутат Разумков просить таке рішення поставити на підтвердження. Комітет свою позицію пояснив.</p>
<p>Я ставлю 62 поправку в редакції, як вона врахована частково комітетом, на підтвердження. Прошу народних депутатів голосувати.</p>
<p></p>
<p>13:09:04</p>
<p>За-290</p>
<p>Рішення прийнято. Поправка залишається врахованою частково.</p>
<p>Наступна, 63-я, так? Дмитро Олександрович, будь ласка, доповідайте.</p>
<p></p>
<p>13:09:16</p>
<p>РАЗУМКОВ Д.О.</p>
<p>Руслан Олексійович, та сама підстава, ставте просто на голосування, будь ласка.</p>
<p></p>
<p>ГОЛОВУЮЧИЙ. Добре. Шановні колеги, 63-я, авторства Корнієнка Олександра Сергійовича, вона врахована редакційно. Разумков просить поставити таке рішення комітету на підтвердження. Ставлю 63 поправку в редакції, як вона врахована редакційно комітетом, на підтвердження. Прошу голосувати.</p>
<p></p>
<p>13:09:50</p>
<p>За-292</p>
<p>Рішення прийнято. Поправка залишається врахованою комітетом.</p>
<p>Наступна поправка 123, правильно? Будь ласка, Дмитро Олександрович.</p>
<p></p>
<p>13:10:03</p>
<p>РАЗУМКОВ Д.О.</p>
<p>Та сама ситуація, але я бачу, що звітувати не дуже хочу, то ми можемо не ставити її на голосування. Я прошу з початку запустити час і я ще дві правки поставлю на підтвердження.</p>
<p></p>
<p>ГОЛОВУЮЧИЙ. Запустіть з початку час, називайте номер поправки, Дмитро Олександрович.</p>
<p></p>
<p>13:10:16</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>7 правка, дуже дивна правка. В державі, в якій йде війна, в державі, в якій треба було б гроші направляти на Збройні Сили України, направляти їх на перемогу, направляти на ті галузі, які дійсно потребують підтримки держави: кредитування малого, середнього бізнесу, допомога малозахищеним верствам населення. Ми їх віддаємо партіям. Ну, добре, я розумію, що для багатьох в цьому залі – це дуже важливо, набагато важливіше ніж наша перемога і наша незалежність. Але, шановні колеги, скажіть мені, будь ласка, що це за бізнес такий партійний, що ми даємо гроші партіям, які можуть їх розмістити на депозит? Це якийсь власний бізнес, це дохід для партії? Поясніть мені, будь ласка.</p>
<p>Дякую, Руслан Олексійович.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>13:11:16</p>
<p>ФРІС І.П.</p>
<p>Саме невикористані кошти, які видані на публічну діяльність, політичну діяльність політичної партії розміщуються, в тому числі на депозитних рахунках. На них нараховуються відповідні відсотки. Причому за позицією Національної агенції із запобігання корупції, за погодженням членами комітету вказані депозитні рахунки повинні розміщатися виключно в державних установах банку. Це була принципова позиція, саме на ній і стояв комітет. Тому прошу підтримати вказану правку.</p>
<p>Дякую.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Поправка, авторства Корнієнка, Маслова, поправка номер 7, вона врахована комітетом частково. Народний депутат Разумков просить таке рішення комітету поставити на підтвердження.</p>
<p>Я ставлю 7 поправку в редакції, яка вона врахована частково, на підтвердження залу. Прошу голосувати.</p>
<p></p>
<p>13:12:16</p>
<p>За-264</p>
<p>Рішення прийнято. Поправка залишається врахованою частково.</p>
<p>І завершальна, Дмитро Олександрович, номер, будь ласка.</p>
<p></p>
<p>13:12:23</p>
<p>РАЗУМКОВ Д.О.</p>
<p>Дякую, Руслан Олексійович. 11 правка. Я розумію, що все ж таки депозити важливі, а це відсотки для партії, буде прибуток. Але, здається, що можна було б, якщо не використані кошти, направити їх туди, куди потрібно – на захист нашої з вами держави. Тому я не розумію позицію комітету, не розумію позицію народних депутатів, які підтримують ідею розміщення грошей, державних грошей, на депозиті для того, щоб партії заробляли відсотки. Якщо ви їх не використали, віддайте назад в бюджет, віддайте на армію, віддайте на потреби перемоги. Не на форму, яку ми закуповуємо як зимову літню, не на яблука, не на яйця, не на багато іншого, а віддайте назад до держави, туди, куди це потрібно. А цією правкою ви взагалі визначаєте, що лише державні банки, які не зрозуміло що будуть нараховувати. Тоді вже для всіх відкривайте, і для державних, і для приватних, щоб все рівно було.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>13:13:32</p>
<p>ФРІС І.П.</p>
<p>Відверто кажучи, здивую, тому що 11 правка – це правка народного депутата Гончаренка, і якраз в ній зазначено, що кошти в тому числі розраховуються в установі державного банку на поточному вкладному депозитному рахунку. Тобто тут ніяких змін немає, що вказані кошти мають розміщатися на підставі договору. І в загальному в законі передбачено, якщо кошти в кінцевому не використані, вони в будь-якому випадку повертаються до державного бюджету.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 11 поправка авторства Гончаренка Олексія Олексійовича, вона комітетом врахована частково. Народний депутат Разумков Дмитро Олександрович ставить цю поправку на підтвердження. Тому, шановні колеги, аргументи сторін ви почули.</p>
<p>Я ставлю 11 поправку Гончаренка в редакції, в якій вона врахована частково, на підтвердження. Прошу голосувати.</p>
<p></p>
<p>13:14:31</p>
<p>За-289</p>
<p>Рішення прийнято. Поправка залишається врахованою частково.</p>
<p>Все, шановні колеги? Дякую.</p>
<p>Ми обговорили цей законопроект і переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо мінімізації потенційного олігархічного впливу на політичні партії, удосконалення механізмів державного фінансування та державного контролю за діяльністю політичних партій (реєстраційний номер 9419-1). Прошу народних депутатів голосувати.</p>
<p></p>
<p>13:15:19</p>
<p>За-309</p>
<p>Рішення прийнято. Законопроект прийнятий в цілому.</p>
<p>Покажіть по фракціях, будь ласка.</p>
<p>Наступний, шановні колеги, наступний законопроект 9610. Це проект Закону про внесення змін до Закону України “Про національні меншини (спільноти) України” щодо деяких питань реалізації прав і свобод осіб, які належать до національних меншин (спільнот) України.</p>
<p>Я ставлю пропозицію включити це питання до порядку денного сесії. Прошу голосувати.</p>
<p></p>
<p>13:15:58</p>
<p>За-310</p>
<p>Рішення прийнято.</p>
<p>Я ставлю пропозицію визначити законопроект невідкладним і скоротити строк внесення альтернативних законопроектів до початку розгляду питання та розглянути сьогодні на засіданні. Прошу народних депутатів голосувати.</p>
<p></p>
<p>13:16:27</p>
<p>За-306</p>
<p>Рішення прийнято.</p>
<p>Шановні колеги, ми спочатку без обговорення, але я так розумію, що… Колеги, будете наполягати чи можемо… Будуть. Тоді запишіться: два – за, два – проти.</p>
<p>Шановні колеги, я перепрошую, оскільки ми ще не увійшли, я прошу, давайте проголосуємо за скорочену процедуру. Прошу проголосувати за те, щоб розглянути цей законопроект за скороченою процедурою, поки ми не перейшли ще до наступного. Будь ласка, голосуйте.</p>
<p></p>
<p>13:17:21</p>
<p>За-244</p>
<p>Рішення прийнято.</p>
<p>Тепер записуйтеся: два – за, два – проти. Будь ласка.</p>
<p>Будь ласка, В'ятрович Володимир Михайлович, фракція "Європейська солідарність". Будь ласка.</p>
<p></p>
<p>13:17:45</p>
<p>В’ЯТРОВИЧ В.М.</p>
<p>Доброго дня, шановні колеги. Я переконаний, що ухвалений нами в грудні Закон про національні меншини є якісним і збалансованим документом. І знаю, що багато хто з присутніх тут розділяє мою думку.</p>
<p>Маємо визнати, що зміни до цього закону, який ми розглядаємо, не роблять його кращим і досконалішим. Але ми маємо підтримати ці зміни, тому що Україна стала заручницею, скажімо, відверто упередженого висновку Венеційської комісії щодо Закону про національні меншини.</p>
<p>Той факт, що представники влади і опозиції, експертних середовищ не стали посипати голову попелом, а в один голос визнали несправедливість, а часом і абсурдність таких рекомендацій, свідчить все-таки про нашу державну зрілість і готовність відстоювати національні інтереси. Втім ми не можемо просто відмахнутися від висновку Венеційської комісії, адже Закон про національні меншини є однією із семи передумов переговорів про членство України в ЄС. Маємо врахувати принаймні ті рекомендації, які не суперечать Конституції України і не створюють загроз національним інтересам України. Саме таке завдання вочевидь стояло перед розробниками цього законопроекту.</p>
<p>Тому "Європейська солідарність" підтримує цей проект і закликає ухвалити його не лише за основу, але одразу і в цілому. В такий спосіб ми уникнемо політичних спекуляцій на чутливій темі, а головне, зекономимо час, якого насправді дуже мало, і дамо нашим переговорникам козир у вигляді ухваленого закону.</p>
<p>Закликаємо колег виявити державну відповідальність і ухвалити цей законопроект за основу і в цілому. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кириленко Іван Григорович. І після цього голосуємо, шановні колеги, будь ласка, приготуйтеся. Іван Григорович Кириленко.</p>
<p></p>
<p>13:19:38</p>
<p>КИРИЛЕНКО І.Г.</p>
<p>Крулько.</p>
<p></p>
<p>ГОЛОВУЮЧИЙ. Іван Іванович Крулько, будь ласка.</p>
<p></p>
<p>13:19:48</p>
<p>КРУЛЬКО І.І.</p>
<p>Іван Крулько, фракція "Батьківщина". Безперечно, що фракція "Батьківщина" підтримає цей законопроект, щоб зняти будь-які спекуляції на тему того, що в Україні в питанні національних меншин є якісь проблеми. Бо всі ці речі, які дуже часто чути на міжнародних майданчиках від одного з наших сусідів, і ці заяви робляться на догоду Кремлю про те, що начебто в українській державі якісь національні меншини підпадають під санкції чи їх дискредитують – це все є неправдою і нісенітницею.</p>
<p>Я хотів би дуже чітко сказати як представник Закарпаття про те, що такої лояльності до ставлення до національних меншин, як в Україні, треба пошукати ще в багатьох європейських державах. І я би мріяв, щоб до національної української меншини в тих державах, які найголосніше про це говорять, так само ставились до українців, як українці ставляться до їх національної меншини в Україні. Щоб там були українські школи, українські бібліотеки, щоб там була можливість розмовляти українською мовою, щоб українські прапори висіли хоч на одній офіційній урядовій будівлі!</p>
<p>Ось про це я хотів би мріяти, щоб аналогічне ставлення було до українців за кордоном, таке саме, як українці забезпечують для національних меншин інших держав в нашій державі, тоді це буде справедливо. А цей закон ми проголосуємо, і нехай більше вони не розказують нісенітниці на міжнародних площадках, що у нас на законодавчому рівні щось не так.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Олександр Сергійович, будь ласка.</p>
<p></p>
<p>13:21:41</p>
<p>КОРНІЄНКО О.С.</p>
<p>Шановні колеги, я є одним із співавторів цього законопроекту і хотів би нас всіх закликати під час проведення цієї надзвичайно важливої дискусії до політичної мудрості, до вміння не все говорити з трибуни, що нам хочеться і що треба зараз сказати, деякі речі говорити потім, деякі речі говорити різними словами для того, щоб ми продовжували нашу євроінтеграцію.</p>
<p>Що треба зрозуміти по цьому законопроекту, а також по всім інших наступним можливим законопроектам? Вони будуть обговорюватись і розроблятися у повній інклюзивній співпраці з національними спільнотами на базі нашого профільного комітету, на базі спеціального органу виконавчої, центрального органу виконавчої влади – Державного агентства з питань свободи слова і національних меншин і на базі Міністерства культури, і так далі, на базі уряду. І одна з вимог Єврокомісії про інклюзивність даних обговорень і відкритість для національних спільнот завжди буде виконуватися.</p>
<p>Так само зараз обговорюється державна програма з розвитку національних спільнот "Єдність різноманіття", і вона теж обговорюється абсолютно інклюзивно, і голоси та ідеї всіх, без виключення, представників національних спільнот України будуть почуті.</p>
<p>Саме тому я просив би від колективу авторів, і я знаю, що це позиція комітету, все-таки дати нам можливість вийти на друге читання з тим, щоби, можливо, деякі думки, які лунають, ми спробували продискутувати і вийти на якісний текст, який, зокрема, буде повніше відображати те, що ми хотіли би з вами в ньому бачити. Тому прохання підтримати в першому читанні. І ми відразу ж приступимо до його обговорення інклюзивно на базі комітету до другого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олександре Сергійовичу.</p>
<p>Шановні колеги, переходимо до прийняття рішення. Я ставлю пропозицію прийняти за основу проект Закону про внесення змін до Закону України "Про національні меншини (спільноти) України" щодо деяких питань реалізації прав і свобод осіб, які належать до національних меншин (спільнот) України (реєстраційний номер 9610).</p>
<p>Готові голосувати? Я прошу народних депутатів голосувати.</p>
<p></p>
<p>13:24:10</p>
<p>За-281</p>
<p>Рішення прийнято.</p>
<p>Ідемо далі… Будь ласка, Іванка Орестівна, будь ласка, з процедури.</p>
<p></p>
<p>13:24:25</p>
<p>КЛИМПУШ-ЦИНЦАДЗЕ І.О.</p>
<p>Шановний пане Голово, при розгляді цього законопроекту відбулася якась дивна, але, мені здається, дуже небезпечна історія. Було кимось дано розпорядження про те, щоби не включено було систему "Рада" для початку запису на виступи через те, що ви забули сказати про те, що вам би хотілося, щоб цей законопроект розглядався за скороченою процедурою. І тому я прошу провести розслідування і доповісти цій залі, хто винен в тому, що Апарат Верховної Ради України приймає рішення за народних депутатів України.</p>
<p>Дякую.</p>
<p></p>
<p>ГОЛОВУЮЧИЙ. Запис на що не включений? Добре, Іванка Орестівна, ми потім розберемося, я просто не розумію суті претензії. Потім підійдете, ми обговоримо. Давайте будемо рухатися далі.</p>
<p>Шановні колеги, 5839 – це законопроект, проект Закону про державне регулювання генетично-інженерної діяльності та державний контроль за обігом генетично модифікованих організмів і генетично модифікованої продукції для забезпечення продовольчої безпеки (5839). Це друге читання.</p>
<p>Ми домовилися, буде п'ять хвилин Євтушок, правильно? Три хвилини Євтушок і можемо голосувати, шановні колеги, потім? А, одна хвилина Чорноморов. Да, будь ласка. З кого почнемо? По алфавіту давайте. Євтушок, потім Чорноморов. За абеткою.</p>
<p>Будь ласка, Євтушок Сергій Миколайович.</p>
<p></p>
<p>13:26:11</p>
<p>ЄВТУШОК С.М.</p>
<p>За абеткою, то за абеткою.</p>
<p>Дякую, пане головуючий. Сергій Євтушок, фракція "Батьківщина".</p>
<p>Шановні колеги, генетична інженерія – очевидно, це величезна глибинна наука, і ми це всі розуміємо. Немає жодного змісту зараз в цьому залі вас переконувати, що саме генномодифіковані продукти, товари впливають на здоров'я нації, на наших діточок, на нас, зрештою, на весь генофонд нашої країни. Тому підходити до написання і голосування таких законопроектів потрібно вкрай важливо, розуміючи, що відбувається в тих країнах, де найвищий контроль з боку силових структур, де найменший відсоток корупції в органах управління і влади, коли буде реалізовуватися саме ця політика.</p>
<p>Тому, шановні колеги, я би хотів звернути увагу, що в даному законопроекті скасовується ряд контролюючих функцій від держави, ряд законопроектів, вносяться зміни в цілий перелік законопроектів, які стосуються, до прикладу, Закону про пестициди і агрохімікати, і ряд інших законопроектів, які повинні навпаки збільшувати контроль від імені держави за виробництвом, за ввезенням, за переробкою генномодифікованої продукції.</p>
<p>Шановні колеги, це не жарти. В даному законопроекті, якщо навіть порівняти його з законодавством європейських країн, є ряд новшеств, які абсолютно не співставні з національною ідеєю нашою, з майбутнім нашої країни. Тому тут Європейський Союз застосовує, скажімо, не декларативну процедуру, як в нашому законопроекті, а навпаки, ту, яка вимагає чіткого дотримання законодавства при процедурах, я маю на увазі, знову ж таки переробки, ввезення і контролю.</p>
<p>Тому, шановні колеги, величезна відповідальність зараз на кожному, хто буде натискати зелену кнопку. Ще раз повторюю, що це стосується майбутнього, це стосується генофонду нашої країни, це стосується, зрештою, існування України. Ще науковці у світі не довели остаточно, як впливають генетично модифіковані продукти на життя, на репродукційну, зрештою, функцію.</p>
<p>Тому фракція "Батьківщина" категорично заперечує щодо прийняття даного законопроекту, закликає парламент не голосувати за цей законопроект.</p>
<p></p>
<p>ГОЛОВУЮЧИЙ. Будь ласка, хвилина – Чорноморов. І він буде ставити 4 поправки на підтвердження по порядку, і потім будемо голосувати за законопроект в цілому.</p>
<p>Будь ласка.</p>
<p></p>
<p>13:29:27</p>
<p>ЧОРНОМОРОВ А.О.</p>
<p>Дякую, пане Голово. Шановні колеги, цей законопроект дійсно євроінтеграційний, і він вкрай важливий. Якщо наша країна наближається до Європейського Союзу, і в принципі ми їм навіть більш потрібні зараз. Але ці 4 правки в комплексі, які були проголосовані в комітеті по суті всліпу, оскільки вони створюють в нерівних умовах ринок щодо генномодифікованих продуктів, а саме ці правки дають в комплексі можливості ГМО до пшениці, ячменя, соняшника, сої, але чомусь виключають саме ріпак, кукурудзу і саме цукрові буряки. Така схожа схема була в минулому скликанні, коли виключили сою і рапс з податку щодо ПДВ, так звані "соєві правки", які ми з вами в цьому скликанні вже відміняли, тому я прошу вас зробити вірний вибір, тому що це дійсно створює неправомірний ринок, що в певних продуктах є ГМО, а в певний його немає.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, яка позиція комітету?</p>
<p>Будь ласка, Олександре Васильовичу.</p>
<p></p>
<p>13:30:42</p>
<p>ГАЙДУ О.В.</p>
<p>Дивіться, правки 503, 516, 517 у зв'язку з тим, що ми прийняли Закон України про внесення змін до деяких законів України щодо вдосконалення державного регулювання продовольчої безпеки та розвитку тваринництва (8290), вони вже тратили свою актуальність, тому ці правки можна не враховувати.</p>
<p></p>
<p>ГОЛОВУЮЧИЙ. А по 522-й?</p>
<p></p>
<p>ГАЙДУ О.В. По цій правці були жваві дискусії. Комітет цю правку врахував.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я тоді почергово ставлю всі чотири поправки. Ви почули, що 503, 516, 517-а, в принципі, голова комітету не заперечує у зв'язку з тим, що був прийнятий новий закон. По 522-й – це визначення залу.</p>
<p>Будь ласка, я ставлю 503 поправку авторства Гайду. Вона врахована, так? Вони всі враховані. Ставлю на підтвердження. Прошу голосувати.</p>
<p></p>
<p>13:31:49</p>
<p>За-101</p>
<p>Рішення не прийнято. Поправка не врахована.</p>
<p>516 поправка авторства Гайду. Вона комітетом врахована, водночас ставиться на підтвердження. Прошу голосувати.</p>
<p></p>
<p>13:32:15</p>
<p>За-54</p>
<p>Рішення не прийнято. Поправка не врахована і відхилена.</p>
<p>517 поправка авторства Гайду. Вона комітетом врахована. Ставлять її на підтвердження, народний депутат Чорноморов. Прошу голосувати.</p>
<p></p>
<p>13:32:46</p>
<p>За-47</p>
<p>Рішення не прийнято.</p>
<p>Шановні колеги, і завершальна 522 поправка авторства Гайду. Вона комітетом врахована. Чорноморов просить поставить таке рішення комітету на підтвердження. Прошу голосувати.</p>
<p></p>
<p>13:33:19</p>
<p>За-237</p>
<p>Рішення прийнято. Поправка залишається врахованою.</p>
<p>Шановні колеги, переходимо до прийняття рішення. Я ставлю пропозицію прийняти в другому читанні та в цілому з необхідними техніко-юридичними поправками проект Закону про державне регулювання генетично-інженерної діяльності та державний контроль за обігом генетично модифікованих організмів і генетично модифікованої продукції для забезпечення продовольчої безпеки (реєстраційний номер законопроекту 5839). Прошу народних депутатів голосувати.</p>
<p></p>
<p>13:34:02</p>
<p>За-276</p>
<p>Рішення прийнято. Закон прийнято в цілому.</p>
<p>Шановні колеги, наступний законопроект 9594. Це Проект Постанови про здійснення начальниками військових адміністрацій населених пунктів у Василівському, Мелітопольському та Пологівському районах Запорізької області повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити до порядку денного сесії цей законопроект. Прошу голосувати.</p>
<p></p>
<p>13:34:42</p>
<p>За-287</p>
<p>Рішення прийнято.</p>
<p>Ставлю пропозицію розглянути за скороченою процедурою законопроект (реєстраційний номер 9594). Прошу голосувати.</p>
<p></p>
<p>13:35:04</p>
<p>За-251</p>
<p>Рішення прийнято.</p>
<p>Шановні колеги, два – за, два – проти? Запишіться: два – за, два – проти і переходимо до голосування.</p>
<p>Будь ласка, слово надається Геращенко Ірині Володимирівні, фракція "Європейська солідарність".</p>
<p></p>
<p></p>
<p>13:35:34</p>
<p>ГЕРАЩЕНКО І.В.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Софія Федина, будь ласка.</p>
<p></p>
<p>13:35:47</p>
<p>ФЕДИНА С.Р.</p>
<p>"Європейська солідарність" буде підтримувати даний законопроект. Але, колеги, я хотіла би в цьому контексті порушити кілька надзвичайно важливих запитань. Перше, звичайно, що цей напрямок – Запорізька область, Василівський, Мелітопольський, Пологівський райони є критично важливими і для здобуття нашої перемоги, і для, зокрема, пробивання дороги на Крим. Тому там дуже потрібна і відповідальна військова адміністрація, але водночас там також потрібна і велика допомога.</p>
<p>Тому в цьому контексті, перше, я хотіла би наголосити на тому, що крім призначення і надання додаткових повноважень військових адміністрацій, ми маємо припильнувати, щоб ці військові адміністрації компетентно, якісно і прозоро здійснювали свою діяльність. Іще раз хочу всім нагадати про те, як військові адміністрації, зокрема на мирних територіях, займаються розкраданням гуманітарної допомоги або повністю блокують будь-які розслідування з цього питання.</p>
<p>Другий момент дуже важливий полягає в тому, що зараз на цей напрямок, зокрема Фонд Порошенка, "Справа громад", "Брати по зброї", завезли і загалом в зону бойових дій допомоги на понад 3 мільярди гривень. І тут зараз йде питання, а наскільки відповідально проводяться закупівлі в Міністерстві оборони, наскільки відповідально проводяться розслідування оцих корупційних скандалів, зокрема курток зимової форми, які є закуплені в понад три рази дорожче, ніж воно має бути, а міністр розповідає, що всі їм брешуть, і абсолютно все нормально відбувається. Ми маємо дуже чітко прослідкувати усі корупційні скандали, пов'язані із забезпеченням наших захисників. Тому що не тільки призначення військових адміністрацій, але передовсім забезпечення нашої армії, по-друге, довіра армії до військових структур, до державних структур, до депутатів, до влади, до чиновників, воно визначає, наскільки у нас будуть можливості перемогти у цій війні. Якщо ми не будемо вирішувати тих проблем, які зараз стосуються бойових дій на передовій, то насправді справа буде дуже і дуже складною...</p>
<p></p>
<p>ГОЛОВУЮЧИЙ. Будь ласка, Соболєв Сергій Владиславович. І після цього голосуємо за цей законопроект.</p>
<p></p>
<p>13:37:57</p>
<p>СОБОЛЄВ С.В.</p>
<p>Шановні колеги, фракція "Батьківщина", безумовно, підтримає цей законопроект. На сьогоднішній день це один з ключових напрямків, де дуже важко, але впевнено українські війська роблять свою надзвичайну справу і героїчно просуваються вперед.</p>
<p>На сьогоднішній день фактично створення цих трьох військових адміністрацій дозволяє створити розгалужену мережу в тому числі і в населених пунктах, які так само перебувають в тимчасовій окупації. Та робота, яка покладається на військові адміністрації по виявленню зрадників, колабораціоністів, по виявленню тих, хто скоює військові злочини, злочини проти людяності є надзвичайною. Фактично, коли військові адміністрації працюють разом з органами СБУ, розвідки, контррозвідки, прокуратури, всіх силових структур, це дозволяє діяти на випередження і створює реальний плацдарм для того, щоб вже в недалекому майбутньому були виявлені всі точки опору, в тому числі і тими, хто вважає, що російський загарбник прийшов назавжди.</p>
<p>Я думаю, що сьогоднішні рішення відкривають широкі можливості для всіх тих, хто сьогодні створив реальні умови для діяльності воєнних адміністрацій. Безумовно, фракція "Батьківщина" буде голосувати за це рішення.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Переходимо до прийняття рішення. Прошу народних депутатів приготуватися.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальниками військових адміністрацій населених пунктів у Василівському, Мелітопольському та Пологівському районах Запорізької області повноважень, передбачених частиною другою статті 10 Закону України "Про правовий режим воєнного стану" (реєстраційний номер законопроекту 9594).</p>
<p>Готові голосувати? Прошу народних депутатів голосувати.</p>
<p></p>
<p>13:40:37</p>
<p>За-272</p>
<p>Рішення прийнято. Прийнято в цілому.</p>
<p>Шановні колеги, наступний законопроект 9314-д. Це проект Закону про внесення змін до Кримінального процесуального кодексу України щодо особливостей обчислення строків досудового розслідування в умовах воєнного стану, це друге читання. Ми домовлялись таким чином: виступ від фракції "Батьківщина" і одна поправка ставиться, потім одна поправка від фракції "ЄС", три поправки від фракції "Голос" і голосуємо за законопроект в цілому. Правильно, колеги? Дві поправки буде. Добре.</p>
<p>Будь ласка, від "Батьківщини" Сергій Володимирович, я правильно розумію. Будь ласка, Власенко.</p>
<p></p>
<p>13:41:21</p>
<p>ВЛАСЕНКО С.В.</p>
<p>Шановні колеги, якщо можна, мені поставити 4 хвилини.</p>
<p></p>
<p>ГОЛОВУЮЧИЙ. Будь ласка, дайте 4 хвилини.</p>
<p></p>
<p>13:41:31</p>
<p>ВЛАСЕНКО С.В.</p>
<p>Дякую, Руслане Олексійовичу. Фракція "Батьківщина", безумовно, буде підтримувати цей закон. І у нас абсолютно точно нема питань до тієї частини закону, яка регулює строки злочинів, передбачених статтями 437-439, які пов'язані з відповідальністю російських агресорів за розв'язання збройної агресії проти України. У нас єдине, є декілька технічних питань, пов'язаних з іншими питаннями, які регулюються цим законопроектом. Зокрема, я можу одразу сказати, я буду просити поставити на врахування моїх дві поправки, поправку номер 10 і поправку номер 14.</p>
<p>Колеги, всі, хто має практичний дотик до роботи правоохоронних органів, ми всі знаємо, що насправді такий інститут, як об'єднання і роз'єднання кримінальних проваджень деколи або, я б сказав, дуже часто використовується для певних маніпуляцій, об'єднуються необ'єднувані справи, об'єднуються справи з різною підслідністю, об'єднуються справи, які точно не повинні об'єднуватися.</p>
<p>Звичайно, ми б дуже хотіли, щоб кримінальні провадження по справах, передбачених статтями 437 і 439, і частиною першою статті 442, не були об'єктом маніпуляцій, щоб туди нам не приклеювали бізнес-статті, по яких потім зупиняються строки на провадження, якісь статті, пов'язані із діяльністю, з політичним переслідуванням опозиції. Тому ми запропонували, таких справ не так багато, тому ми запропонували, щоб об'єднання по цій категорії справ здійснював Генеральний прокурор України, щоб туди не приклеювали бізнесменів до цих справ, до цих проваджень. Бо що відбудеться, до справи про відповідальність, припустимо, за порушення законів війни, приклеюють бізнесмена і по цій справі, по справі цього бізнесмена, строки вже не будуть діяти. Тому для того, щоб це уникнути, щоб це упередити, ми просимо, щоб такі об'єднання здійснював Генеральний прокурор. Це перша частина.</p>
<p>І друга частина – це поправка номер 14. Про що ця поправка? Насправді закон сьогодні сформульований в такий спосіб, що так звані фактові справи, фактові справи, по яких не пред'явлено повідомлення про підозру до початку активної стадії війни, тобто до 23 лютого 2022 року, по них строки весь період воєнного стану не обчислюються в строки проведення досудового розслідування. Але в мене просте питання, колеги, але ж по цих справах слідчі дії проводяться, людей допитують, очні ставки проводять, навіть якщо немає повідомлення про підозру і справа фактова, але слідчі мають можливість проводити слідство. Тому у нас пропозиція зробити так, як зроблено по усіх інших справах, обмежити цей строк, по цих справах строк досудового розслідування 30 місяців. Ми вважаємо, що це абсолютно об'єктивно, це абсолютно нормально і це абсолютно коректно.</p>
<p>Я ще раз хочу підкреслити, фракція "Батьківщина" за будь-яких обставин буде цей законопроект підтримувати. Ми повністю за те, щоб дати можливість правоохоронцям не втрачати строки по тих злочинах, по яких ми караємо тих, хто напав на нашу країну. Але при цьому ми просимо цих дві поправки, а саме можливість об'єднання… здійснення об'єднання Генеральним прокурором і встановлення строку для фактових справ у 30 місяці поставити на врахування, підтримати сесійною залою, і тоді закон буде нормальний і збалансований, без жодних проблем.</p>
<p>Дякую, колеги.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>13:45:41</p>
<p>ІОНУШАС С.К.</p>
<p>Фактично колега ставить на врахування дві правки. Позиція комітету: відхилити і правку номер 10 і правку номер 14.</p>
<p>Стосовно правки номер 10. Колега сказав, що таких справ небагато, а я не можу з ними погодитися. Чому? Тому що саме тому і з'явився цей закон, що таких справ досить багато, це справи про воєнні злочини.</p>
<p>Приблизно на досудовому розслідуванні у Службі безпеки знаходиться 50 тисяч справ. Тому дуже велика кількість справ не надасть можливість Генеральному прокурору ефективно об'єднувати чи роз'єднувати ці справи.</p>
<p>Тому я погоджуюсь, що, можливо, ця дискусія повинна існувати, але окремо від строків. Тобто це не питання об'єднання або роз'єднання справ.</p>
<p>Стосовно правки, про яку каже колега (це номер 14), Верховна Рада 3 березня вже прийняла рішення стосовно того, що строки не зараховуються по тих кримінальних провадженнях, які розпочаті до 24-го. Зараз ми не можемо врегулювати це питання назад.</p>
<p>Тому, шановні колеги, і комітет і вирішив…</p>
<p></p>
<p>ГОЛОВУЮЧИЙ. Шановні колеги, я ставлю дві поправки народного депутата Власенка, 10-а і 14-а, почергово. Ці поправки комітетом відхилені. Аргументи сторін ви почули.</p>
<p>Я починаю з першої. 10 поправка народного депутата Власенка, вона комітетом відхилена. Ставлю її на врахування. Прошу голосувати.</p>
<p></p>
<p>13:47:19</p>
<p>За-148</p>
<p>Рішення не прийнято.</p>
<p>Наступна поправка, 14-а, народного депутата Власенка, вона комітетом відхилена. Аргументи ви почули. Ставлю 14 поправку на врахування. Прошу голосувати.</p>
<p></p>
<p>13:47:45</p>
<p>За-111</p>
<p>Рішення не прийнято.</p>
<p>Шановні колеги, залишилося три поправки "Голосу". Хто буде?</p>
<p>Будь ласка, Устінова.</p>
<p></p>
<p>13:47:56</p>
<p>УСТІНОВА О.Ю.</p>
<p>Шановні колеги, я буду… Руслан Олексійович, я одну поправку буду ставити на підтвердження, але дайте мені, будь ласка, 2 хвилини.</p>
<p>Я би хотіла звернути увагу, що цей законопроект обов'язково треба проголосувати сьогодні, тому що в нас післязавтра більше 10 тисяч кримінальних проваджень по військових злочинах буде закрито, якщо ми сьогодні не підтримаємо цей законопроект. Тому це дуже потрібно.</p>
<p>Але я прошу сьогодні підтримати мою правку номер 17. Це технічна правка, яка зараз… Ми, коли голосували, що в нас не поширюється на кримінальні провадження, які були відкриті після 24 лютого, ми технічно неправильно сформулювали щодо кримінальних проваджень по корупції.</p>
<p>І зараз у нас закриваються справи Вищим антикорупційним судом, тому що в нас зараз написано строк від зазначеної дати, я прошу це технічно поміняти на дату введення в Україні воєнного стану. Тобто щоб була чітка дата, від якої можуть відштовхуватися і рахувати строки. Тому що у нас уже є прецеденти, коли закривалися кримінальні провадження, і це буде відбуватися далі.</p>
<p>Давайте не давати корупціонерам приводу для того, щоб зловживати цим. І я дуже прошу підтримати цю правку, вона технічна. Про це дуже просять наші антикорупційні органи, якщо ми не хочемо, щоб наші корупціонери виходили із зали суду лише тому, що ми неправильно це прописали.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>13:49:27</p>
<p>ІОНУШАС С.К.</p>
<p>Шановні колеги, ми розглядали комітетом цю правку номер 17 нашої шановної колеги Олександри Устінової і запропонували її відхилити. Чому, шановні колеги? Ми пропонуємо більш чітке визначення в запропонованій редакції, яка прив'язується до двох фактів: перше – це внесення до Єдиного державного реєстру і друге – відсутність підозри. Фактично правка шановної нашої колеги повертає ту ситуацію назад, що дасть певну невизначеність.</p>
<p>Додам, що ми погодили цю історію з Офісом Генерального прокурора. В мене є лист, який підтримує законопроект саме в тій редакції, яка запропонована комітетом.</p>
<p>Тому я буду просити відхилити цю правку. Дякую.</p>
<p></p>
<p>ГОЛОВУЮЧИЙ. Шановні колеги, 17 поправка авторства Устінової, комітетом відхилена. Аргументи сторін ви почули. Ставлю її на врахування. Прошу голосувати.</p>
<p></p>
<p>13:50:33</p>
<p>За-78</p>
<p>Рішення не прийнято.</p>
<p>Шановні колеги, ми завершили. Ми можемо переходити до голосування за закон в цілому. Тоді, шановні друзі, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кримінального процесуального кодексу України щодо особливостей обчислення строків досудового розслідування в умовах воєнного стану (реєстраційний номер 9314-д).</p>
<p>Готові голосувати? Я прошу народних депутатів голосувати.</p>
<p></p>
<p>13:51:24</p>
<p>За-278</p>
<p>Рішення прийнято.</p>
<p>Олександре Сергійовичу. Не розходитеся, колеги, секундочку.</p>
<p>Олександре Сергійовичу.</p>
<p></p>
<p>Веде засідання Перший заступник Голови Верховної Ради України</p>
<p>КОРНІЄНКО О.С.</p>
<p></p>
<p>13:51:32</p>
<p>ГОЛОВУЮЧИЙ. Шановні колеги, на Погоджувальній було ухвалено рішення доручити невідкладно підписати цей законопроект, а також два, які ми прийняли з питань Криму.</p>
<p>Отже, ставлю на голосування пропозицію невідкладно підписати та негайно направити Президентові України прийняті Верховною Радою в цілому законопроекти за реєстраційний номерами 9548 про внесення змін до деяких законодавчих актів України щодо вирішення окремих питань адміністративно-територіального устрою Автономної Республіки Крим і 9314-д про внесення змін до Кримінального процесуального кодексу щодо особливостей обчислення строків досудового розслідування в умовах воєнного стану, ми його щойно проголосували.</p>
<p>Тоді ставлю на голосування цю пропозицію. Прошу підтримати.</p>
<p></p>
<p>ГОЛОС ІЗ ЗАЛУ. <i>(Не чути) </i></p>
<p></p>
<p>13:52:33</p>
<p>ГОЛОВУЮЧИЙ. А заява підписується і так.</p>
<p><i>(Шум у залі) </i> Що? 9548 і 9314-д.</p>
<p><a href="https://itd.rada.gov.ua/billInfo/Bills/CardByRn?regNum=9626&conv=9" target=_blank>9626</a> – це постанова, вона відразу підписується. Її неможливо, дякувати богові і Регламентові, заблокувати постановами блокуючими.</p>
<p>Прошу голосувати.</p>
<p></p>
<p>13:53:05</p>
<p>За-291</p>
<p>Рішення прийнято. Дякую.</p>
<p></p>
<p>Веде засідання Голова Верховної Ради України СТЕФАНЧУК Р.О.</p>
<p></p>
<p>13:53:09</p>
<p>ГОЛОВУЮЧИЙ. Дякую, шановні колеги.</p>
<p>Олександре Сергійовичу, далі я прошу вести вас. Дякую, колеги. До зустрічі.</p>
<p></p>
<p>Веде засідання Перший заступник Голови Верховної Ради України</p>
<p>КОРНІЄНКО О.С.</p>
<p></p>
<p>13:53:17</p>
<p>ГОЛОВУЮЧИЙ. Будь ласка, колеги. Да, 9185 наступний законопроект. Ми домовилися його без обговорення приймати, це друге читання. Правки ніхто…</p>
<p>5 хвилин – Гончаренко Олексій Олексійович, будь ласка. І переходимо до голосування.</p>
<p>Проект Закону про внесення змін до Кримінального, Кримінального процесуального кодексів України та інших законодавчих актів України щодо удосконалення видів кримінальних покарань в умовах воєнного стану. Будь ласка, Олексій Олексійович Гончаренко, 5 хвилин з місця.</p>
<p></p>
<p>13:53:49</p>
<p>ГОНЧАРЕНКО О.О.</p>
<p>Дякую. Шановні колеги, ми розглядаємо важливий закон щодо удосконалення видів кримінальних покарань під час воєнного стану. Друзі, але саме головне, що ми маємо розглянути з вами і поставити на цьому не те, що крапку, не те, що хрест, а ми маємо сказати, що корупція під час воєнного стану – це мародерство, це життя, це смерть, це те, що є категорично неприпустимим. І взагалі за корупцію під час воєнного стану покарання має бути пожиттєве і нічого іншого.</p>
<p>На жаль, ми бачимо, як день за днем стає все більше інформації, з'являється, саме про корупцію і підозри про корупцію під час війни, та ще і, що найбільш ганебно, в Міністерстві оборони України, що є просто колосальним викликом і є колосальною проблемою і ганьбою, і те, з чим ми маємо поборотися негайно, тому що за кожною такою справою – це є життя наших воїнів, життя наших героїв, це є наша перемога і чи буде ця перемога, тому що кожен такий скандал, він ставить під питання підтримку України, він ставить під питання віру українців в свою державу і це треба негайно припиняти.</p>
<p>Я буквально нагадаю декілька речей за останній час. Корупційний скандал про закупівлю продуктів харчування за якісь баснословні кошти, яйця по 17 гривень вже стали мемом. І нам розповідав міністр оборони Резніков, що нічого цього немає, це все неправда. Далі виявилося, що все є, все правда, купляли, да, внесли зміни, а так яйця по 17 гривень. За це знаєте яке покарання? Треба відривати те, що по 17 гривень. Хотіли купляти, купляли, за державний кошт наживалися в такий момент, коли кожний українець кожну копійку несе для того, щоб допомогти Збройним Силам України.</p>
<p>Гончаренко центр є краплиною в океані українського волонтерства. Ми в цей час все, що можемо віддаємо. Приходять діти до нас безкоштовно навчатися англійській мові по всіх містах України і приносять гривню, 5, 10 на ЗСУ, на дрон, на антидрон, на всю підтримку, а в цей час хтось просто грабує, Міністерство оборони грабує державні кошти. Друзі, це є неприпустимим.</p>
<p>На жаль, далі це не зупинилося. Далі скандал про турнікети. Це взагалі, це за межею всього купляти китайські турнікети в аптечки для наших військових, які не рятують життя. Кожний такий турнікет куплений – це, можливо, життя чи здоров'я наших героїв. Ну як це може бути, ну в принципі як таке могло статися? Ми знову чуємо якісь незрозумілі пояснення і знову це все йде… Тут питання до командування Медичних сил. І це наше Міністерство оборони.</p>
<p>Далі, останній скандал із закупівлею зимового одягу, коли зимовий одяг купувався втридорога, коли це заходило з Туреччини, від якоїсь компанії, там взагалі якийсь Плетньов власник, який в квітні 2022 року виїхав з України. В квітні! А в серпні створює він фірму, з якою Міністерство оборони заключає угоди і починає туди відправляти кошти. Ну це просто така схема на якогось зіц-прєдсєдателя, який навіть ще й не в Україні знаходиться. І далі ці заходять куртки, які коштують одну ціну, тут же міняється інвойс, схема ламаний інвойс, в три рази більше. І це все сплачується коштом платників податків України. І знову Міністерство оборони сказало: нє-нє-нє, це все брехня. Виявляється, все правда. Сьогодні було засідання антикорупційного комітету, все підтверджується, всі дані підтверджуються. Міністр оборони Резніков навіть не прийшов, не прийшов на засідання парламенту. Ну поясніть мені, як таке може бути. Де Резніков? Скільки це буде тривати? Чому він не виходить? У мене багато питань. Де "година запитань до Уряду"? Я хочу спитати Резнікова, скільки буде тривати корупція в Міністерстві оборони? Скільки це буде тривати? Якщо нам кажуть, що він до цього не причетний, то або... ну, тобто або він причетний до цього, або якщо він не причетний, то що за менеджер, що це за керівник, при якому таке відбувається? Нам треба ставити з цим крапку, інакше ми програємо, інакше ми втратимо все. Корупція під час війни вбиває.</p>
<p></p>
<p>ГОЛОВУЮЧИЙ. Дякуємо, Олексію Олексійовичу.</p>
<p>Запросіть депутатів до зали, будь ласка, переходимо до голосування.</p>
<p>Ставлю на голосування пропозицію прийти в другому читанні та в цілому з необхідними техніко-юридичними поправками проект Закону про внесення змін до Кримінального, Кримінального процесуального кодексів України та інших законодавчих актів України щодо удосконалення видів кримінальних покарань в умовах воєнного стану (реєстраційний номер 9185). Прошу голосувати.</p>
<p></p>
<p>13:59:42</p>
<p>За-267</p>
<p>Рішення прийнято. Закон ухвалено в цілому.</p>
<p>По фракціях.</p>
<p>Переходимо до наступного законопроекту. Це законопроект з реєстраційним номером 9293. Проект Закону про внесення змін до деяких законів України щодо удосконалення державного управління і регулювання при наданні хмарних послуг. Це друге читання.</p>
<p>"Батьківщина" знімає правки. Переходимо до голосування.</p>
<p>Колеги, тоді ставлю на голосування пропозицію прийняти в другому читанні та в цілому з необхідними техніко?юридичними поправками законопроект з реєстраційним номером 9293. Проект Закону про внесення змін до деяких законів України щодо удосконалення державного управління і регулювання при наданні хмарних послуг. Прошу голосувати.</p>
<p></p>
<p>14:00:44</p>
<p>За-258</p>
<p>Рішення прийнято. Закон ухвалено в цілому.</p>
<p>Наступний законопроект, також друге читання, 8223. Проект Закону про внесення змін до деяких законів України щодо захисту людини від впливу іонізуючого випромінювання.</p>
<p>Виступ Цимбалюка. 3 хвилини, будь ласка.</p>
<p>Олексію Олексійовичу, у вас правки чи виступ? Виступ. Добре, тоді зараз 3 хвилини Цимбалюк, 3 хвилини Олексій Олексійович і переходимо до голосування.</p>
<p>Будь ласка. Цимбалюк, 3 хвилини.</p>
<p></p>
<p>14:01:16</p>
<p>ЦИМБАЛЮК М.М.</p>
<p>Дякую. Михайло Цимбалюк, "Батьківщина". Шановний пане головуючий, шановна президія, колеги! Законопроект є євроінтеграційним і "Батьківщина" його підтримує в другому читанні і в цілому. Хотів би подякувати комітету, тому що в результаті доопрацювання до другого читання все-таки законопроект набрав іншої ваги професійної. І ми за це дякуємо, тому що важливі правки авторства колег з "Батьківщини" було з нашої фракції враховано.</p>
<p>Також насправді до другого читання було виключено визначення терміну "захисні заходи", який має специфічне юридичне навантаження. І це є важливим.</p>
<p>Також до другого читання внесено правку, коли на Кабмін покладено повноваження організації і здійснення нагляду за виконанням заходів щодо захисту людини від впливу іонізуючого випромінювання на відповідні території і покладається на обласні адміністрації, тобто на місцеву державну владу.</p>
<p>До другого читання ще усунуто два критичних наших зауваження.</p>
<p>Перше. Щодо ліміту ефективної дози опромінення персоналу, яке в першому читанні не відповідало європейській директиві. Вказано, що дозволяється встановлювати вищої ефективності дози за один рік, тобто всього за один рік, а не за будь-який окремий період. Якщо середня річна доза протягом будь-яких 5 послідовних років, у тому числі з перевищенням ліміту, становить не більше 20 мілізіверт, не відповідає директиві, бо у першому читанні замість 20 було вказано 100 таких одиниць. Так само уточнено, що збільшення ліміту для кришталика ока дозволяється всього за один рік, а не за будь-який один період. Це, як стверджують фахівці, є надзвичайно важливо.</p>
<p>І наступне. Уточнено, що обмеження щодо ліміту еквівалентної дози для шкіри, застосування для будь-якої ділянки шкіри в одному сантиметрі, не залежить від того, яку ділянку опромінено. Це також відповідає директиві.</p>
<p>Зважаючи на ці норми, команда "Батьківщини" вважає, що ми можемо проголосувати в другому читанні і в цілому, тому що насправді критичні норми, які ми не підтримували в першому читанні, були зняті. І це, ми вважаємо, конструктивна наша перемога.</p>
<p>Дякую. Прошу проголосувати в другому читанні.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка, 3 хвилини.</p>
<p></p>
<p>14:04:19</p>
<p>ГОНЧАРЕНКО О.О.</p>
<p>Дякую дуже. Дуже важливий закон. Ми також збираємось його підтримувати. Питання іонізуючого випромінювання, питання радіації, питання радіаційної безпеки стоїть сьогодні дуже гостро. Сьогодні вперше в історії людства одна з атомних електростанцій, найбільша атомна електростанція в Європі – Запорізька атомна електростанція – знаходиться безпосередньо в зоні бойових дій, є окупованою варварською Росією, яка абсолютно є божевільною, і ми бачимо, що вони готові поставити просто безпеку всього світу під загрозу, які вони надзвичайно небезпечні речі роблять там. Тому сьогодні для нас це дуже важливе питання, і ми маємо займатися і слідкувати за ним.</p>
<p>Але, що дуже для нас важливо, звичайно, це не допускати, щоб на темі радіації, на темі радіаційної безпеки в нас була корупція. Бо, на жаль, друзі, сьогодні ми бачимо скандал за скандалом, коли ми дізнаємося про… кожні, не знаю, декілька днів, про нові закупівлі Енергоатома для Запорізької атомної електростанції, яка знаходиться в окупації, то рукавички, то ще щось, це, друзі, ну є якоюсь катастрофою. Окупована атомна електростанція. Що ми закуповуємо? Як ми це передаємо? Хто це і як отримує там?</p>
<p>Взагалі я хочу нагадати, що згідно всіх норм міжнародного права відповідальність за ситуацію на конкретній території несе окупант. І поки, на жаль, Запорізька атомна електростанція є окупованою Російською Федерацією, саме Російська Федерація несе відповідальність за все те, що там відбувається. То що це за схема, коли списуються гроші на Запорізьку атомну електростанцію? Друзі, це кого і як, яке випромінювання вже, ну, знаєте, подіяло, що здається, що можна таку ганьбу робити, і що люди цього не бачать. Люди це бачать.</p>
<p>І, друзі, хочу користуючись можливістю, я завершую свій виступ, у нас з'явилися тут нові записи щодо одного з наших колег Миколи Тищенка, я сподіваюсь, що він в сесійній залі, і я хочу, щоб він скористався можливістю і правом на репліку і якраз сказав, що це аудіо з'явилося, що якось він там рекетує ці кол-центри і збирається збирати з них грошей, а паралельно шукає місце під ресторан в Дубаї? Я розумію, що там Тищенко, Таїланд, ми вже знаємо, тепер Дубаї.</p>
<p>Шановний пане Миколо, дуже хочеться почути вашу реакцію щодо чергового корупційного скандалу, пов'язаного з нашою Верховною Радою. Сподіваюсь, що ви зараз це все спростуєте. Чекаємо.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Переходимо до голосування. Ставлю на голосування пропозицію прийняти в цілому в другому читанні та в цілому з необхідними техніко-юридичними поправками законопроект за (реєстраційним номером 8223) проект Закону про внесення змін до деяких законів України щодо захисту людини від впливу іонізуючого випромінювання. Прошу голосувати.</p>
<p></p>
<p>14:08:01</p>
<p>За-274</p>
<p>Рішення прийнято. Закон ухвалено в цілому.</p>
<p>Наступне питання порядку денного. теж друге читання, законопроект за реєстраційним номером 9402: проект Закону про внесення змін до Митного кодексу України та інших законів України щодо уніфікації до європейських та північноатлантичних стандартів процедур декларування військової техніки та інших товарів. "Батьківщина", три правки чи виступ? Голосуємо. Переходимо до голосування, колеги.</p>
<p>Ставлю на голосування пропозицію прийняти в другому читанні та в цілому з необхідними техніко-юридичними поправками законопроект за реєстраційним номером 9402 – проект Закону про внесення змін до Митного кодексу України та інших законів України щодо уніфікації до європейських та північноатлантичних стандартів процедур декларування військової техніки та інших товарів. Прошу голосувати.</p>
<p></p>
<p>14:09:10</p>
<p>За-280</p>
<p>Рішення прийнято. Закон ухвалено в цілому.</p>
<p>По фракціях, будь ласка.</p>
<p>Далі пару питань без обговорення, це питання денонсацій. Реєстраційний номер 0209: проект Закону про припинення дії Угоди між Урядом України та Урядом Сирійської Арабської Республіки про уникнення подвійного оподаткування та попередження податкових ухилень стосовно податків на доходи.</p>
<p>Пропоную прийняти за основу і в цілому з необхідними техніко-юридичними поправками. Прошу голосувати.</p>
<p></p>
<p>14:09:56</p>
<p>За-278</p>
<p>Рішення прийнято. Закон ухвалено в цілому.</p>
<p>Наступний законопроект за реєстраційним номером 0215: проект Закону про припинення дії Угоди між Урядом України і Урядом Ісламської Республіки Іран про уникнення подвійного оподаткування та попередження податкових ухилень стосовно податків на доход і на майно.</p>
<p>Пропоную… Ставлю на голосування пропозицію прийняти за основу і в цілому з необхідними техніко-юридичними поправками. Прошу голосувати.</p>
<p></p>
<p>14:10:39</p>
<p>За-273</p>
<p>Рішення прийнято. Закон ухвалено в цілому.</p>
<p>Наступне 0211. Може без обговорення? З обговоренням. Добре, колеги.</p>
<p>Тоді переходимо до питання 0211: проект Закону про припинення дії Угоди між Урядом України та Урядом Республіки Білорусь про трудову діяльність та соціальний захист громадян України та Республіки Білорусь, які працюють за межами своїх держав, та Протоколу між Кабінетом Міністрів України та Урядом Республіки Білорусь про внесення змін і доповнень до Угоди між Урядом України та Урядом Республіки Білорусь про трудову діяльність та соціальний захист громадян України та Республіки Білорусь, які працюють за межами своїх держав.</p>
<p>Пропоную розглянути це питання за скороченою процедурою.</p>
<p></p>
<p>14:11:37</p>
<p>За-221</p>
<p>Рішення прийнято.</p>
<p>Будь ласка, два – за, два – проти запишіться.</p>
<p>Будь ласка, "Батьківщина", Немиря Григорій Михайлович. Будь ласка.</p>
<p></p>
<p>14:12:06</p>
<p>НЕМИРЯ Г.М.</p>
<p>Дякую, пане головуючий. Шановні колеги, ми в черговий раз розглядаємо по одному законопроекту про денонсацію виходу розірвання договорів з Білоруссю в цьому випадку, наступний буде з країною-агресором Російською Федерацією, із СНД.</p>
<p>Я хочу нагадати колегам, що минулого пленарного засідання головуючий, Голова Верховної Ради заявив, що за його інформацією, Кабінет Міністрів має подати на наступне пленарне засідання, а наступне пленарне засідання сьогодні відбувається, повний пакет з пропозиціями на денонсацію договорів, які стосуються Російської Федерації і СНД, і Білорусі. Як ми бачимо, цього не відбулося.</p>
<p>За нашою інформацією, на завтрашнє засідання готується невеличкий такий пакетик, я б його назвав. За інформацією, яка є в Комітеті у закордонних справах, станом на сьогодні до цих пір, незважаючи на звернення, три таких звернення, Голови Верховної Ради до Кабінет Міністрів, Міністерства закордонних справ, Кабінет Міністрів не підготував такі пропозиції. То я хочу ще раз запитати, що має відбутися в нашій країні, щоб нарешті, коли вже півтора року війни, у нас не було більше трьохсот двосторонніх договорів з Російською Федерацією, більше двохсот в рамках СНД і більше ста діючих договорів з Білоруссю. Я сподіваюся, що Голова Верховної Ради все ж таки отримає відповідь, тому що, якщо ні, я думаю, треба приймати якісь інші міри щодо Кабінету Міністрів і його бездіяльності.</p>
<p>Дякую.</p>
<p></p>
<p>ГОЛОВУЮЧИЙ. "Європейська солідарність", Гончаренко. Будь ласка, Олексій Олексійович Гончаренко.</p>
<p>Федина Софія Романівна.</p>
<p></p>
<p>14:14:24</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Як ми бачимо, ми стільки понаприймали з Білоруссю, що все ніяк не можемо, нарешті, з цією окупованою Росією країною, на жаль, із цим режимом маріонетковим Лукашенком розірвати всі ці угоди. Це треба зробити раз і назавжди. Бо ми бачимо, як цей негідник, як цей "картопляний фюрер" вилазить періодично і щось там гавкає на нашу країну. Мало того, що звідти до нас летить смерть, мало того, що звідти до нас прийшли вбивати і різати в Бучі, Ірпені, Гостомелі, вбивати українців, то ще він до сих пір щось вилазить, розмовляє і розповідає.</p>
<p>З'явилося останнє його це інтерв'ю ще одній зрадниці Діані Панченко. До речі, в мене питання, де реакція Служби безпеки України? Де кримінальні справи щодо цих журналістів і таких, як вона, які обслуговували російські інтереси, потім щось клялися в любові Україні і ЗСУ, потім це все повидаляли і збіжали знову в Росію, в Донецьк і ще кудись, і звідти, там обслуговують тепер ворога і окупанта, а далі мають в Україні квартири, будинки, чудово живуть, деякі працюють? І ми бачимо по цій негідниці Панченко. Вимагаю реакцію Служби безпеки на все це!</p>
<p>А Лукашенкові хочу сказати. Ти, негідник, послухай мене: ми тебе знайдемо, ми тебе повісимо на стовпі, ми будемо тебе показувати, твоє опудало дітям, щоб вони бачили, що відбувається з такими негідниками, як ти, який нищить власну країну, який нищить нашу країну! Ти за все будеш відповідати! Про Гаагу можеш тільки мріяти, до Гааги не доживеш!</p>
<p></p>
<p>ГОЛОВУЮЧИЙ. Будь ласка, "Голос", Юрчишин Ярослав Романович.</p>
<p>Соломія Бобровська, будь ласка.</p>
<p></p>
<p>14:16:34</p>
<p>БОБРОВСЬКА С.А.</p>
<p>Соломія Бобровська, фракція "Голос". Шановна президія, пане Олександре, пані Олено, оскільки немає пана спікера, він буквально пів року тому давав доручення в цій залі на моє прохання до голови Комітету закордонних справ з приводу підготовки пакету всіх угод, які потребують денонсації договорів. В мене прохання дати ще раз доручення голові комітету, щоб нарешті з МЗС цей великий пакет, не пакетик, але був підготовлений і розглянутий Верховною Радою вже на найближчому засіданні. Це ганебно, що більше, чи понад, чи близько пів тисячі таких договорів в рамках угод з Республікою Білорусь, з Російською Федерацією в рамках так званого Союзу Незалежних Держав були укладені і до сих пір у нас діють. Мені здається, це принизливо, і у нас достатньо інтелектуальної спроможності, разом Верховної Ради і уряду, денонсувати і проголосувати одним пакетом всю цю історію, яка має бути викинута на смітник. Я буду вам дуже вдячна.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію прийняти за основу та в цілому з необхідними техніко-юридичними поправками законопроект за реєстраційним номером 0211: проект Закону про припинення дії Угоди між Урядом України та Урядом Республіки Білорусь про трудову діяльність та соціальний захист громадян України та Республіки Білорусь, які працюють за межами своїх держав, та Протоколу між Кабінетом Міністрів України та Урядом Республіки Білорусь про внесення змін і доповнень до Угоди між Урядом України та Урядом Республіки Білорусь про трудову діяльність та соціальний захист громадян України та Республіки Білорусь, які працюють за межами своїх держав. Прошу голосувати.</p>
<p></p>
<p>14:18:25</p>
<p>За-268</p>
<p>Рішення прийнято. Закон ухвалено в цілому.</p>
<p>Наступний законопроект без обговорення, тому не розходьтеся. Проект Закону за реєстраційним номером 0212 про вихід з деяких міжнародних договорів, укладених у рамках Співдружності Незалежних Держав. Ставлю на голосування пропозицію прийняти за основу і в цілому з необхідними техніко-юридичними поправками. Прошу голосувати.</p>
<p></p>
<p>14:18:59</p>
<p>За-264</p>
<p>Рішення прийнято. Закон ухвалено в цілому.</p>
<p>Далі, може, без обговорення наступну? Добре, "Європейська солідарність" вимагає обговорення. З реєстраційним номером 0216 проект Закону про припинення дії Угоди між Урядом України і Урядом Російської Федерації про міжнародне автомобільне сполучення та Протоколу про застосування Угоди між Урядом України і Урядом Російської Федерації про міжнародне автомобільне сполучення.</p>
<p>Ставлю на голосування пропозицію розглянути це питання за скороченою процедурою.</p>
<p></p>
<p>14:19:43</p>
<p>За-226</p>
<p>Рішення прийнято.</p>
<p>Запишіться: два – за, два – проти, будь ласка.</p>
<p>Будь ласка, "Слуга народу", Семінський Олег Валерійович.</p>
<p></p>
<p>14:20:08</p>
<p>СЕМІНСЬКИЙ О.В.</p>
<p>Олег Семінський. Прошу передати слово Мережку.</p>
<p></p>
<p>ГОЛОВУЮЧИЙ. Олександр Олександрович Мережко, будь ласка.</p>
<p>З місця.</p>
<p></p>
<p>14:20:28</p>
<p>МЕРЕЖКО О.О.</p>
<p>Шановні колеги, Комітет з питань зовнішньої політики та міжпарламентського співробітництва на своєму засіданні розглянув внесений Кабінетом Міністрів проект Закону про припинення дії Угоди між Урядом України і Урядом Російської Федерації про міжнародне автомобільне сполучення і Протоколу про застосування. Ми прийшли висновку прийняти за основу і в цілому з урахуванням техніко-юридичних правок. Тож прошу підтримати цей законопроект і припинити цей договір.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, "Європейська солідарність", Бондар Михайло Леонтійович.</p>
<p></p>
<p>14:21:10</p>
<p>БОНДАР М.Л.</p>
<p>Будь ласка, передайте слово колежанці Марині Іоновій.</p>
<p></p>
<p>ГОЛОВУЮЧИЙ. Марині Іонова, будь ласка, "Європейська солідарність".</p>
<p></p>
<p>14:21:25</p>
<p>ІОНОВА М.М.</p>
<p>Шановні колеги, шановна президія, рішення про припинення дії цього договору дійсно назріло, і всіх інших договорів, треба їх денонсувати з країною-агресоркою. "Європейська солідарність", звичайно, буде виступати "за" і підтримувати це рішення.</p>
<p>Але разом з нашими міжнародними партнерами ми все ж таки маємо посилити ті санкційні обмеження проти Російської Федерації, проти російських інвестицій. І ці гроші мають бути направлені не тільки на відбудову і відновлення нашої країни, але і на компенсацію родинам загиблих і родинам на лікування поранених. І тому парламентська дипломатія має продовжити вимагати від міжнародних організацій адекватної реакції, адекватної відповіді щодо морської блокади в Чорному морі, щодо ядерного шантажу, щодо підриву Каховської ГЕС, щодо цілеспрямованого вбивства наших цивільних громадян і, звичайно, депортацію українських громадян, в першу чергу це дітей.</p>
<p>І міжнародні партнери мають посилювати і розширювати ті економічні санкції і обмеження, що стосується російської атомної енергетики, що стосується агробізнесу і морських торгівельних операторів.</p>
<p>Але, в той же час, ми самі в цій залі і в інших владних кабінетах маємо дотримуватися єдності не на словах, а в діях. Ми разом маємо працювати над цією парламентською дипломатією, а не прикриватися якимись виховними моментами самої монобільшості і припинити парламентську взаємодію з усім світом. Ми разом маємо готувати системні зміни щодо наших ветеранів і ветеранок, а не допускати чи тих чи інших депутатів або ветеранів в залежності від політичної приналежності, вчасно подавати законопроекти сектору безпеки і оборони, відновити свободу слова і прибрати нарешті проросійського представника з голови Комітету по свободі слова. Для нас, "Європейської солідарності", більше 9 років війни, все ж таки ідеологія – це забезпечення армії, ветеранів, рух до ЄС і НАТО і свобода слова. І тому хотілось би, щоб все ж таки в цій залі ми з вами в такий кривавий час війни, наша задача тут всіх, щоб всіх цих проросійських…</p>
<p></p>
<p>ГОЛОВУЮЧИЙ. Дві. Три – то від комітету.</p>
<p>Будь ласка, Васильченко Галина Іванівна, "Голос".</p>
<p>Соломія Бобровська, будь ласка.</p>
<p></p>
<p>14:23:45</p>
<p>БОБРОВСЬКА С.А.</p>
<p>Шановні колеги, Соломія Бобровська, фракція "Голос". Я ще раз звертаюся до президії з проханням доручити профільному Комітету закордонних справ разом з МЗС опрацювати кількість угод, щоб ми пакетом проголосували, а не на 16-й місяць війни ганьбилися голосуванням цих поодиноких нещасних проектів законів про вихід з певних угод.</p>
<p>Я вас прошу серйозно до цього поставитися і ще раз апелюю до того, що парламент в спромозі і інтелектуально спроможний повинен бути для того, щоб розірвати всі можливі угоди з Російською Федерацією, Республікою Білорусь, які були укладені а рамках СНД. Я вже мовчу про те, що ми до сих пір не розуміємо наше відношення до ісламської держави Іран.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Михайло Михайлович Цимбалюк, "Батьківщина".</p>
<p></p>
<p>14:24:37</p>
<p>ЦИМБАЛЮК М.М.</p>
<p>Михайло Цимбалюк.</p>
<p></p>
<p>ГОЛОВУЮЧИЙ. Немиря Григорій Михайлович, будь ласка.</p>
<p></p>
<p>ЦИМБАЛЮК М.М. Прошу передати слово Григорію Немирі.</p>
<p></p>
<p>ГОЛОВУЮЧИЙ. Будь ласка, Немиря.</p>
<p></p>
<p>14:24:46</p>
<p>НЕМИРЯ Г.М.</p>
<p>Шановні колеги, вдумайтесь, який абсурд ми зараз обговорюємо. Вже більше 9 років як Росія анексувала Крим, вже більше 9 років як Росія анексувала Донбас, вже півтора року як Росія розв'язала широкомасштабну війну проти України і окупувала 20 відсотків території суверенної, незалежної України. І ми все ще обговорюємо питання виходу з угоди між Україною і Російською Федерацією про міжнародне автомобільне сполучення. Ну який же це абсурд. Питання: чому це відбувається.</p>
<p>Колега Бобровська сказала, що треба дати доручення комітету, щоб він разом з Міністерством закордонних справ опрацював це питання. Я хочу поінформувати, що вже були неодноразові звернення до Кабінету Міністрів, до Міністерства закордонних справ, в результаті, на мою думку, ми маємо справу з ситуацією, коли МЗС самоусунулося від цієї справи, тому що на думку МЗС те міністерство, яке ініціювало відповідну угоду має ініціювати і розірвання цієї угоди. Але згадайте, скільки в нас міністерств створювали і скільки їх розформовували. Я думаю, що це фактично саботаж. Ми маємо покласти кінець цьому ганебному факту і нарешті добитися, щоб Кабінет Міністрів у найближчий час, як було обіцяно Голові Верховної Ради, подав до парламенту повний пакет документів, який стосується виходу з угод між Україною і Російською Федерацією, Україною і в рамках СНД, також деяких угод, які стосуються Білорусі. Лише після цього ми можемо вважати свою справу зробленою.</p>
<p>Дякую за увагу.</p>
<p></p>
<p>ГОЛОВУЮЧИЙ. Переходимо до голосування, шановні колеги. Ставлю на голосування пропозицію прийняти за основу і в цілому з необхідними техніко-юридичними правками законопроект за реєстраційним номером 0216, проект Закону про припинення дії Угоди між урядом України і урядом Російської Федерації про міжнародне автомобільне сполучення та Протоколу про застосування Угоди між урядом України і урядом Російської Федерації про міжнародне автомобільне сполучення.</p>
<p>Прошу голосувати.</p>
<p></p>
<p>14:27:32</p>
<p>За-262</p>
<p>Рішення прийнято. Закон ухвалено в цілому.</p>
<p>Переходимо до наступного питання порядку денного. Законопроект за реєстраційним номером 8316: проект Закону про внесення зміни до статті 8 Закону України "Про критичну інфраструктуру" (щодо врегулювання спорів, предметом яких є право власності держави на об’єкти критичної інфраструктури, що перебувають у державній власності) (друге читання).</p>
<p>Чи буде хтось наполягати на правках або виступах? Будь ласка, "Батьківщина" – 5 хвилин. І "Європейська Солідарність"… Багато, так? Добре.</p>
<p>Тоді давайте зараз ми, як то кажуть, відпустимо "Батьківщину" і перейдемо вже до вас.</p>
<p>Будь ласка, Сергію Володимировичу, чи хто буде від вас? Будь ласка, Власенко – 5 хвилин.</p>
<p></p>
<p>14:28:24</p>
<p>ВЛАСЕНКО С.В.</p>
<p>Дякую, пане головуючий. Це ще питання – хто кого відпускає.</p>
<p>Насправді, я хочу нагадати, право власності в будь-якій країні – це наріжна історія, яка є державоутворюючою. Непорушність права власності – це базовий принцип існування будь-якої економіки і будь-якої держави.</p>
<p>"Батьківщина" підтримала законопроекти, які стосувалися в порядку... Якщо необхідно державі для захисту від збройної агресії тимчасово вилучати у власників певні об'єкти власності, ми розуміємо потреби в цьому, ми розуміємо в цьому необхідність. Єдине, чого ми не розуміємо, чому 2 роки після закінчення воєнного стану не можна забезпечувати позов тим власникам, які вважають, що їх інтереси порушені. Ми не розуміємо, чому 2 роки після воєнного стану власник не може отримати назад свою власність, і держава не повинна з ним розраховуватися.</p>
<p>Чого ми очікували від застосування Закону про можливість передавати в державну власність об'єкти критичної інфраструктури? Ми очікували, що заробітні плати менеджменту "Укрнафти" не будуть складати десятки мільйонів гривень на рік. Ми очікували що українські Збройні Сили отримають від "Укрнафти" нафтопродукти і газ по собівартості або з невеликою націнкою, а не з тими величезними накрутками, які є сьогодні.</p>
<p>Ми за те, щоб українська держава, перебудовуючи власну економіку на військові рейки мала можливість впливати на приватний бізнес. Але ми абсолютно проти того, щоб держава свавільно забирала у власників їхнє майно, деколи навіть те, яке не відноситься, не є необхідним для боротьби з агресором, а потім говорила про те, що впродовж воєнного стану і ще два роки після цього ніхто не може захистити власні права ніде, включаючи і суд. Це все, на мій погляд, є абсолютно сумнівним з точки зору української Конституції.</p>
<p>Так, я констатую про те, що законопроект, я би так м'яко сказав, став кращим порівняно із першим читанням, але він все одно не вийшов із неконституційності своєї. Якщо на першому читанні нам пропонували взагалі сказати, що суди ці спори не розглядають, то сьогодні формулювання є більш м'яким, але все одно сумнівним і таким, яке дозволяє державі по суті отримувати контроль над будь-якою власністю і тримати цей контроль безконтрольно, вибачте за такий каламбур, упродовж всього воєнного стану, а також упродовж двох років з моменту закінчення воєнного стану.</p>
<p>Я ще раз підкреслюю, якщо в період воєнного стану це ще може бути якось зрозуміло, якщо цей потенціал повністю некорупційно скерований на захист України від збройної агресії, то два роки після війни – це абсолютно невиправдана історія. Це все свідчить про повне нехтування базовими принципами юриспруденції і повне нехтування таким інститутом як приватна власність.</p>
<p>Я хочу сказати всім, хто сьогодні багато говорить про інвестиційний клімат після війни, такі закони не те, що не покращують інвестиційний клімат після війни, а вони руйнують навіть ті хиткі передумови, які сьогодні в України є для того, щоб запросити інвестора. Жоден свідомий інвестор, який є ефективним, коректним, європейським інвестором, не прийде в Україну, розуміючи, що його власність може бути забрана і він не зможе навіть у суді її захистити, якщо ця власність має хоч найменше відношення до того, що ми називаємо критичною інфраструктурою.</p>
<p>Тому мені здається, що цими законами ми робимо ведмежу послугу створенню інвестиційного клімату в Україні. І це точно призведе до того, що велика кількість людей, які би могли вкладати гроші в економіку України і зараз під час війни, і особливо після закінчення війни просто не будуть цього робити. Тому, шановні колеги, я вас закликаю серйозно подумати про те, що робити з цим законом і як би він мав бути виписаний. А Укрнафта повинна працювати…</p>
<p></p>
<p>14:33:30</p>
<p>СТЕФАНЧУК Р.О. Дякую.</p>
<p>Шановні колеги, я перепрошую, я на секундочку повернувся. Шановні колеги, я прошу всіх зайняти свої місця, тому що після перемовин я хотів би, щоб ми привітали в залі парламенту Прем'єр-міністра Фінляндської Республіки пана Петтері Орпо, а також делегацію Фінляндської Республіки, яка сьогодні перебуває в Україні. <i>(Оплески) </i></p>
<p><i>(Виступ іноземною мовою) </i>Thank you mister Prime Minister, thank you for your visit Ukrainian parliament and thank you for all the support for Ukraine. Thank you once again. Thank you our negotiation ensure to the victory. Thank you. <i>(Оплески)</i></p>
<p><i> </i></p>
<p>14:34:47</p>
<p>ГОЛОВУЮЧИЙ. Продовжуємо роботу, колеги. Сергій Володимирович, ви правки не ставите, я правильно розумію? Ні. Добре.</p>
<p>"Європейська солідарність", у вас є на врахування правки чи тільки на підтвердження? На врахування у вас? На врахування. Тоді, будь ласка, почнемо з правок на врахування.</p>
<p>Софія Романівна Федина, будь ласка. Кажіть номер правки.</p>
<p></p>
<p>14:35:05</p>
<p>ФЕДИНА С.Р.</p>
<p>Правка номер 7. Колеги, я хотіла би наголосити на тому, що перш за все за цей законопроект критично не можна голосувати. Тому що його охарактеризовують і бізнесмени, і інвестори, і всі адекватні люди, і громадське середовище як антиконституційний документ, який має узаконити правове свавілля. Те, що зараз пропонується цим законопроектом, воно повністю перекреслить усі можливі інвестиції, воно не буде викликати довіри до нашої української держави, до економічних процесів, які відбуваються, і насправді цей законопроект, він узаконює рейдерство по великому рахунку,і він узаконює правовий безпредєл стосовно власності. Мало того, що порушується і Конституція України, і дуже багато положень різних законів, але насправді цей законопроект, він пропихався в залу, перепрошую, через не в туди, і цей закон є про те, що не можна робити у правовій державі.</p>
<p>Прошу підтримати…</p>
<p></p>
<p>ГОЛОВУЮЧИЙ. Будь ласка, ставлю… Комітет, відповідь. Правка номер 7 народного депутата Федини, Ар'єва, Павленка. Комітетом відхилена. Вона стосується назв, внесення змін в статтю 8.</p>
<p>Будь ласка, Федієнко.</p>
<p></p>
<p>14:36:37</p>
<p>ФЕДІЄНКО О.П.</p>
<p>Дякую. Правка комітетом була відхилена. А я хотів би додати, що після того, як ми опрацювали цим законопроектом, ключовим моментом, який залишили, що все ж таки це об'єкти державні, і критична інфраструктура дає понад 50 відсотків саме державної власності. І мова йде про те, щоб зараз під час війни, військового стану не відбулося розкрадання саме державного майна, друзі. Тому прошу підтримати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування пропозицію врахувати правку народного депутата Федини і колег. Комітетом відхилена. Прошу голосувати.</p>
<p></p>
<p>14:37:21</p>
<p>За-62</p>
<p>Рішення не прийнято. Правка не врахована.</p>
<p>Далі Софія Романівна. Номер правки.</p>
<p></p>
<p>14:37:27</p>
<p>ФЕДИНА С.Р.</p>
<p>Правка номер 22. Ще раз хочу наголосити. Цей законопроект, він узаконює рейдерство, віджим тієї чи іншої власності і порушення будь-якої правової процедури. Зокрема, що пропонується в даному законопроекті? Антиконституційна заборона вжиття заходів забезпечення позову під час судового розгляду справ під час воєнного стану і два роки опісля завершення воєнного стану; зупинка проваджень щодо банкрутства та заборона їх відкриття; заборона виконувати судові рішення, чим порушується стаття 129-1 Конституції України; легалізація державного рейдерства цілих підприємств і понаднормове розширення повноважень Кабінету Міністрів, Нацкомісії з цінних паперів та фондового ринку та інших структур стосовно тієї чи іншої власності. Це порушує усі норми цивілізованого співіснування, зокрема і бізнесу, і держави як такої.</p>
<p>Прошу підтримати 22 правку.</p>
<p></p>
<p>ГОЛОВУЮЧИЙ. Ставлю на голосування пропозицію врахувати правку номер 22 Федини, Ар'єва, Павленка. Комітетом відхилена. Прошу голосувати.</p>
<p></p>
<p>14:38:53</p>
<p>За-72</p>
<p>Рішення не прийнято. Правка лишається відхиленою.</p>
<p>Наступна.</p>
<p></p>
<p>14:39:00</p>
<p>ФЕДИНА С.Р.</p>
<p>Правка номер 35. Насправді йдеться про те, що немає жодного нормального і адекватного обґрунтування про те, що протягом двох років і після завершення воєнного стану не можна впроваджувати нормальних механізмів і комунікації, і відновлення платоспроможності об'єктів, визнання банкрутства, оскарження в судах і так далі. Скажіть, будь ласка, а що протягом двох років після завершення воєнного стану будуть якісь свої внутрішні махінації проводитися? "Європейська солідарність", зокрема я в своїх правках пропонуємо не більше 90 днів з дня припинення чи скасування воєнного стану, але насправді всюди наполягається на двох роках. І я нагадаю, що у нас вже був один законопроект, який давав можливості рейдерити будь-які підприємства, будь-які території без права оскарження на наступних 10 років після завершення воєнного стану. Це якась дуже хвороблива тенденція. Тому пропоную підтримати правку 35, щоб обмежити термін 90 днями після…</p>
<p></p>
<p>ГОЛОВУЮЧИЙ. Ставлю на голосування пропозицію врахувати правку номер 35 народного депутата Федини і колег. Комітетом вона відхилена. Прошу голосувати.</p>
<p></p>
<p>14:40:26</p>
<p>За-68</p>
<p>Рішення не прийнято. Правка лишається відхиленою.</p>
<p>Яка наступна?</p>
<p></p>
<p>14:40:33</p>
<p>ФЕДИНА С.Р.</p>
<p>Правка номер 52. І в мене таке враження, що колеги з монобільшості абсолютно не розуміють, за що вони голосують і які рейдерські механізми вони узаконюють. Зокрема, аналітики, які дослідили цей законопроект, вони дійшли висновку, що, зокрема, він впливатиме дуже негативно на енергетичну галузь країни. Як вони наголошують, він повністю знищує ринкові механізми, зокрема, так звану, гарантованість в платності. Власники енергоресурсів, зокрема, вугілля, природного газу, вони не будуть реалізовувати продукцію операторам заздалегідь усвідомлюючи, що жодних законодавчих механізмів, які б захищали право продавця на утримання компенсації на поставки продукції просто не існує.</p>
<p>Колеги з монобільшості, ви усвідомте, що ви руйнуєте елементарні ринкові механізми і механізми комунікації і влади, бізнесу, поставщиків і так далі. Має бути прозорий і відповідальний механізм замість того, щоб просто все переводити в ручний режим. Прошу підтримати.</p>
<p></p>
<p>ГОЛОВУЮЧИЙ. Ставлю... Яка? Номер 52.</p>
<p>Ставлю на голосування пропозицію врахувати правку номер 52 народних депутатів Федини, Ар'єва, Павленка, комітетом вона відхилена. Прошу голосувати.</p>
<p></p>
<p>14:42:08</p>
<p>За-71</p>
<p>Рішення не прийнято. Правка лишається відхиленою.</p>
<p>Далі.</p>
<p></p>
<p>14:42:14</p>
<p>ФЕДИНА С.Р.</p>
<p>Правка 74. Хотілося б наголосити, що Міжнародна торговельна палата, зокрема, також наголошує, що внаслідок прийняття законопроекту, постачальники обладнання не будуть продавати товари державним операторам критичної інфраструктури через стовідсоткові ризики не отримання оплати і відсутності судових механізмів захисту своїх власних прав. Ви послухайте, тобто ми розуміємо, що є воєнний стан, мають бути певні обмеження. Але коли ані бізнес, ані громадяни в судовому порядку не можуть захистити або принаймні встановити якісь рамки цивілізованої співпраці, ну це ми скочуємося до тоталітарної держави. Досить уже того, що Міністерство оборони зробило стовідсоткові проплати за неіснуючі контракти на 36 мільярдів гривень.</p>
<p>Колеги, прошу підтримати правку 74, щоб все-таки якось трошки обмежити цей безпредєл.</p>
<p></p>
<p>ГОЛОВУЮЧИЙ. А 74 правка врахована комітетом і вона не ваша, тому, будь ласка, може якось…У мене написано от по-іншому в таблиці. Давайте тоді звіримо таблицю, чи я не знаю. Але по цій правці я не можу її на врахування поставити, вона вже врахована.</p>
<p>Є наступні ще побажання по наступним правкам?</p>
<p></p>
<p>14:43:39</p>
<p>ФЕДИНА С.Р.</p>
<p>83 правка.</p>
<p></p>
<p>ГОЛОВУЮЧИЙ. Зачекайте, я перевірю, чи вона… Ні, це теж врахована іншого депутата. Ваша правка 81.</p>
<p></p>
<p>ФЕДИНА С.Р. Дайте інакшу таблицю, тому що в мене в таблиці це мої правки.</p>
<p></p>
<p>ГОЛОВУЮЧИЙ. Так, ваша правка 81, найближча до 83-ї.</p>
<p></p>
<p>ФЕДИНА С.Р. Що це за ситуація з різними таблицями? Я дуже перепрошую, спочатку все було в порядку. Чи між першим, другим читанням так само поправки поміняли перед тим, як виносити в залу, чи як?</p>
<p></p>
<p>ГОЛОВУЮЧИЙ. Я не можу на це вам відповісти. Сергій Володимирович, а у вас в електронній таблиці сходяться правки? Теж ні? Ну, це 81-а швидше за все, я думаю.</p>
<p>Будь ласка, 81-а, Софія Романівна.</p>
<p></p>
<p>14:44:47</p>
<p>ФЕДИНА С.Р.</p>
<p>Добре. 81-а, дали мені нову таблицю тут. Це загалом дуже некоректно, що таблиці змінюються в останній момент і перед винесенням в залу на обговорення.</p>
<p>Але також хотіла б наголосити, що ті всі речі, про які я попередньо говорила, вони перед входженням до опалювального сезону, окрім руйнування української енергосистеми, може супроводжуватися додатковими кризовими явищами для операторів, недостатності забезпечення паливом, енергоресурсами, відсутністю необхідного обладнання для ремонтів. І от в цьому контексті хотілось би наголосити, що такими законопроектами розвалюється інфраструктура української держави, розвалюється критична інфраструктура. І коли немає можливості встановити прозорі правила співдії, коли немає прозорих механізмів відповідальності, оскарження і так далі, то такі законопроекти не можна приймати, це чисте рейдерство і безпредєл.</p>
<p>Прошу підтримати 81 правку.</p>
<p></p>
<p>ГОЛОВУЮЧИЙ. 81 правка, комітетом відхилена, народного депутата Федини та колег. Прошу голосувати. Пропозиція - врахувати.</p>
<p></p>
<p>14:46:09</p>
<p>За-77</p>
<p>Рішення не прийнято. Правка лишається відхиленою.</p>
<p>Будь ласка, далі.</p>
<p></p>
<p>14:46:16</p>
<p>ФЕДИНА С.Р.</p>
<p>Правка номер 90.</p>
<p></p>
<p>ГОЛОВУЮЧИЙ. 90 правка, будь ласка.</p>
<p></p>
<p>ФЕДИНА С.Р. Я хотіла би наголосити, що заборона судового розгляду спорів щодо об'єктів критичної інфраструктури не узгоджується зі змістом частини чотири статті 13 Конституції України, згідно з якою держава забезпечує захист усіх суб'єктів права власності і господарювання, а усі суб'єкти права власності рівні перед законом.</p>
<p>Мені видається, що все-таки Конституція України є і мала би лишатися головним і основоположним законодавчим актом, який у нас взагалі є і на який має опиратися діяльність Верховної Ради, комітетів і всього решта. Я розумію, що обнулюється парламентаризм. Я розумію, що обнулюється статус народного депутата, коли нардепів не допускають на ті чи інші засідання навіть, але, я перепрошую, в даному законопроекті чітко порушується Конституція. І це мало б бути основною підставою його навіть невинесення до зали.</p>
<p>Прошу підтримати правку.</p>
<p></p>
<p>ГОЛОВУЮЧИЙ. Ставлю на голосування правку номер 90 народного депутата Федини. Комітетом відхилена, пропозиція - врахувати. Прошу голосувати.</p>
<p></p>
<p>14:47:43</p>
<p>За-61</p>
<p>Рішення не прийнято. Правка лишається відхиленою.</p>
<p>Наступна.</p>
<p></p>
<p>14:47:48</p>
<p>ФЕДИНА С.Р.</p>
<p>Правка номер 93.</p>
<p></p>
<p>ГОЛОВУЮЧИЙ. 93.</p>
<p></p>
<p>ФЕДИНА С.Р. Колеги, вже за цих чотири роки ми мали десятки, якщо не більше прикладів, коли Верховна Рада голосувала, а потім доводилося екстрено переголосовувати купу законопроектів, оскільки там положення не узгоджувалося з іншими законами, оскільки термінологія не відповідала, оскільки суперечило тим чи іншим процедурам.</p>
<p>І тут ми знову маємо цю саму ситуацію, коли в законопроекті вжито нову термінологію, яка суперечить чинному законодавству. Як ви збираєтеся то потім все складати до купи? Вам 116 стаття не допоможе.</p>
<p>В Конституції, в Цивільному кодексі України, в низці законів України вживаються терміни: державна власність, право державної власності, а не право власності держави, як у цьому законопроекті. Я розумію, що зараз ви це все скинете на там техніко-юридичні правки, але я перепрошую, в цьому законопроекті є дуже багато таких моментів, які це все перекреслюють. Дай боже, щоб у цьому конкретному законопроекті все перекреслило, і він не був дієвим, щоби не знищувати нормальну…</p>
<p></p>
<p>ГОЛОВУЮЧИЙ. Ставлю на голосування пропозицію врахувати відхилену правку номер 93 народних депутатів Федини, Ар'єва, Павленка. Комітетом вона відхилена. Прошу голосувати.</p>
<p></p>
<p>14:49:18</p>
<p>За-61</p>
<p>Рішення не прийнято.</p>
<p>Наступна.</p>
<p></p>
<p>14:49:22</p>
<p>ФЕДИНА С.Р.</p>
<p>Правка 102.</p>
<p></p>
<p>ГОЛОВУЮЧИЙ. 102.</p>
<p></p>
<p>ФЕДИНА С.Р. Я вже наголошувала на тому, що немає жоднісінького обґрунтування, чому у нас дворічний термін після завершення воєнного стану чи його скасування, протягом якого пропонується не розглядати судові спори.</p>
<p>Але водночас пропозиція проекту не містить завершеного механізму реалізації, адже не містить ані приписів, як має чинити суд у разі звернення до нього з подібним позовом, так само немає роз'яснення, як має діяти суд, якщо на момент впровадження воєнного стану таке провадження вже було відкритим. І на момент набуття змінами… чинності змін даного законопроекту.</p>
<p>Тобто насправді тут не вирішені проблеми, як передбачалося первісною версією, а проблеми просто накопичуються і нарощуються, і буде, по суті, або тотальне рейдерство і ручний режим управління ресурсами, або просто буде тотальний хаос. Підтримайте правку 102-а.</p>
<p></p>
<p>ГОЛОВУЮЧИЙ. Ставлю на голосування пропозицію врахувати відхилену комітетом поправку 102-а народного депутата Федини і колег. Прошу голосувати.</p>
<p></p>
<p>14:50:46</p>
<p>За-57</p>
<p>Рішення не прийнято. Правка не врахована.</p>
<p>Наступна.</p>
<p></p>
<p>14:50:52</p>
<p>ФЕДИНА С.Р.</p>
<p>І остання поправка 103.</p>
<p></p>
<p>ГОЛОВУЮЧИЙ. А вона врахована частково, тому це вже наступний.</p>
<p></p>
<p>ФЕДИНА С.Р. Окей. Значить, будемо ставити тоді на повне врахування.</p>
<p></p>
<p>ГОЛОВУЮЧИЙ. Да.</p>
<p>Чи є ще на врахування правки? Далі тільки на підтвердження, да? Тоді будь ласка, хто розпочне? У мене є перелік їх. Номер 4, це чия?</p>
<p>Олексій Олексійович, будь ласка.</p>
<p></p>
<p>14:51:15</p>
<p>ГОНЧАРЕНКО О.О.</p>
<p>Правка номер 12. Ставлю на підтвердження цю правку.</p>
<p></p>
<p>ГОЛОВУЮЧИЙ. 12-а. Добре.</p>
<p></p>
<p>ГОНЧАРЕНКО О.О. Да. Друзі, наступна буде 24-а, шановний пане Олександре.</p>
<p>12 правка. Це правка, яка говорить взагалі про назву цього закону, яка абсолютно не відповідає необхідності сьогоднішній. Тому що цей закон, він нищить інвестиційний клімат, він створює корупційні ризики шалені, шалені! Уявіть собі закон, за яким можна просто забрати майно, і пропонують його взяти і передати корпоративні права майном в управління Міноборони, і зробити це може просто Кабінет Міністрів. Ну, ми вже побачили Міноборони й їхнє управління, на жаль. Ми дуже багато людей в Міноборони поважаємо, але коли ми говоримо про сьогоднішнє керівництво на рівні міністра, деяких заступників, які вже в СІЗО сидять, ну ми всі бачили яйця по 17 гривень і все інше.</p>
<p>Тож я ставлю цю правку на підтвердження.</p>
<p></p>
<p>ГОЛОВУЮЧИЙ. Шановні колеги, ставлю пропозицію правку номер 12, вона комітетом врахована, народний депутат Гончаренко ставить її на підтвердження.</p>
<p>Прошу голосувати. Правка Завітневича і колег. Прошу голосувати.</p>
<p></p>
<p>14:52:51</p>
<p>За-200</p>
<p>Рішення не прийнято. Правка не підтверджена.</p>
<p>Наступна правка 24-а. Будь ласка, Олексію Олексійовичу.</p>
<p></p>
<p>14:52:58</p>
<p>ГОНЧАРЕНКО О.О.</p>
<p>Дякую, шановний пане головуючий.</p>
<p>Правка номер 24. Це взагалі божевільна правка. Вона говорить, що не допускається відкриття проваджень у справах про банкрутство або здійснення відновлення платоспроможності об'єктів критичної інфраструктури, що перебувають в державній власності. Ну це пряме порушення Конституції України. Мова йде про те, що хочуть заборонити забезпечення позовів, хочуть заборонити можливість добитися в суді правди. Так ми будуємо країну з верховенством права чи ні? Базові цінності європейські, про які ми так багато говорили, це - демократія, права людини, верховенство права. Саме тому оцей флажочок може бути поруч з цим, з нашим. Всіх вітаю ще раз з Днем Державного прапора України. Але якщо ми хочемо, щоб наш прапор майорів в Європі, в Брюсселі біля Європарламенту, то ми маємо дотримуватися базових принципів. А це повне нівелювання цих принципів.</p>
<p></p>
<p>ГОЛОВУЮЧИЙ. Ставлю на голосування пропозицію щодо 24 правки. Вона комітетом врахована частково. Олексій Олексійович Гончаренко пропонує її підтвердити. Я ставлю її в тій редакції, в якій комітет її частково врахував.</p>
<p>Прошу голосувати.</p>
<p></p>
<p>14:54:34</p>
<p>За-209</p>
<p>Рішення не прийнято. Правка не підтверджена.</p>
<p>Яка наступна, Олексію Олексійовичу?</p>
<p></p>
<p>14:54:41</p>
<p>ГОНЧАРЕНКО О.О.</p>
<p>Я пропущу пару правок, щоб…</p>
<p></p>
<p>ГОЛОВУЮЧИЙ. Да.</p>
<p></p>
<p>ГОНЧАРЕНКО О.О. 31-а. Давайте, переходимо одразу.</p>
<p></p>
<p>ГОЛОВУЮЧИЙ. 31-а. Будь ласка, так.</p>
<p></p>
<p>ГОНЧАРЕНКО О.О. Зараз, одну секунду.</p>
<p></p>
<p>ГОЛОВУЮЧИЙ. Також частково врахована. Правка членів комітету.</p>
<p></p>
<p>ГОНЧАРЕНКО О.О. Це дуже важлива правка. Знаєте, це повторювання буде тільки цих же слів. Хочу скористатися можливістю. Сьогодні день народження Сергія Жадана. Давайте, друзі, всі поаплодуємо, це наш національний поет, наш національний герой, якого сьогодні, думаю, дуже важливо згадати його і чути його пророчі слова. Тому ставлю на підтвердження цю правку.</p>
<p></p>
<p>ГОЛОВУЮЧИЙ. Не розумію, як ця правка пов'язана з колегою Сергієм Жаданом, але бажаємо йому здоров'я і процвітання в тій роботі, яку він робить для нашої держави, дуже важливу.</p>
<p>Ставлю на врахування в редакції комітету частково враховану правку номер 30… На підтвердження ставлю частково враховану правку номер 31 членів комітету, Завітневича і колег, за пропозицією Олексія Олексійовича Гончаренка. Прошу голосувати в тій редакції, в якій комітет її частково врахував.</p>
<p></p>
<p>14:56:03</p>
<p>За-218</p>
<p>Рішення не прийнято. Правка не врахована.</p>
<p>Може, переходимо до закону вже, колеги? Яка наступна, Олексій Олексійович?</p>
<p></p>
<p>14:56:12</p>
<p>ГОНЧАРЕНКО О.О.</p>
<p>32 правка.</p>
<p></p>
<p>ГОЛОВУЮЧИЙ. 32-а.</p>
<p></p>
<p>ГОНЧАРЕНКО О.О. Абсолютно неконституційна, яка забороняє забезпечення позовів, що протирічить Конституції України і верховенству права. Ставлю на підтвердження.</p>
<p></p>
<p>ГОЛОВУЮЧИЙ. Ставлю на голосування пропозицію Олексія Олексійовича Гончаренка щодо підтвердження правки номер 32, комітетська правка народних депутатів, Завітневича і колег, комітетом вона врахована частково. Прошу голосувати в редакції комітету.</p>
<p></p>
<p>14:56:57</p>
<p>За-211</p>
<p>Правка не врахована.</p>
<p>Яка наступна, Олексій Олексійович?</p>
<p></p>
<p>14:57:03</p>
<p>ГОНЧАРЕНКО О.О.</p>
<p>Це правка 33.</p>
<p></p>
<p>ГОЛОВУЮЧИЙ. 33, будь ласка.</p>
<p></p>
<p>ГОНЧАРЕНКО О.О. Шановні друзі, дуже важлива правка. Знов-таки мова про базові речі, про базові, про верховенство права, про те, що має бути захист в суді, про всі ті речі, якими ми не можемо нехтувати, якщо ми збираємось стати членами Європейського Союзу. Тому, друзі, це дуже важливо, давайте провалювати цю правку, яка там врахована, тому що вона абсолютно не відповідає Конституції України. Взагалі Конституція України має бути для нас чимось недоторканним, тому що саме ця Конституція захищає наші права. І якщо ми дозволимо собі ігнорувати її в таких важливих законах, то ми нищимо все. У нас немає економічної стратегії в державі, замість економічної стратегії нам підсовують от такі законопроекти, після прийняття яких ніхто не прийде сюди з інвестиціями, взагалі ніхто, а країна перетвориться просто на посміховисько.</p>
<p></p>
<p>ГОЛОВУЮЧИЙ. Правка номер 32… 33 народного депутата Пузійчука. Врахована частково комітетом. Колега Гончаренко пропонує її підтвердити. Тому ставлю таку пропозицію на голосування.</p>
<p></p>
<p>14:58:39</p>
<p>За-216</p>
<p>Правка не підтверджена.</p>
<p>Будь ласка, Фріз Ірина. Яка правка? 36.</p>
<p></p>
<p>14:58:48</p>
<p>ФРІЗ І.В.</p>
<p>Дякую. Так, правка номер 36.</p>
<p>Шановні колеги, я прошу вас звернути увагу на те, що цією правкою ми фактично позбавляємо себе можливості відкриття процедур банкрутства. Фактично ми, якщо ухвалюємо таку норму, надаємо індульгенцію на заборону відкриття і провадження, розгляду проваджень у справі про банкрутство виключно господарських товариств, які є операторами критичної інфраструктури. Це є порушенням в тому числі і наших міжнародних зобов'язань, я маю на увазі Конвенцію з захисту прав і свобод.</p>
<p>Тому прошу поставити цю правку на підтвердження і не ухвалювати рішення по ній позитивне, тому що вона насправді руйнує і є такою, яка позбавляє нас можливості правової держави вирішувати спори.</p>
<p></p>
<p>ГОЛОВУЮЧИЙ. Правка номер 36 народного депутата Завітневича та колег з комітету врахована частково.</p>
<p>Народний депутат Фріз пропонує проголосувати її на підтвердження. Прошу голосувати.</p>
<p></p>
<p>15:00:03</p>
<p>За-221</p>
<p>Рішення не прийнято.</p>
<p>Яка наступна?</p>
<p></p>
<p>15:00:08</p>
<p>ФРІЗ І.В.</p>
<p>Наступна правка 37. Прошу також поставити її на підтвердження, тому що вона не відповідає чинному законодавству, порушує Конституцію та наші міжнародні зобов'язання. Дякую.</p>
<p></p>
<p>ГОЛОВУЮЧИЙ. Ставлю на голосування пропозицію підтвердити правку номер 37. Комітетом врахована частково. Правка членів комітету. Прошу голосувати.</p>
<p></p>
<p>15:00:40</p>
<p>За-219</p>
<p>Рішення не прийнято. Правка не підтверджена.</p>
<p>Наступна 37-а?</p>
<p></p>
<p>15:00:47</p>
<p>ФРІЗ І.В.</p>
<p>Восьма.</p>
<p></p>
<p>ГОЛОВУЮЧИЙ. Восьма. Добре.</p>
<p></p>
<p>ФРІЗ І.В. Дякую дуже.</p>
<p>Правка, яка є 38, не стосується взагалі предмету регулювання цього законопроекту, і там відсутнє будь-яке обґрунтування щодо необхідності її внесення. Я хочу наголосити, що ця правка є фактичним порушенням, грубим порушенням статті 116 Регламенту Верховної Ради України, якою забороняється внесення будь-яких законодавчих змін одночасно до кодексів. Прошу поставити на підтвердження 38-у.</p>
<p></p>
<p>ГОЛОВУЮЧИЙ. Це яка, 38-а? Но в ній немає змін до кодексів. Ну, о'кей.</p>
<p>Ставлю на голосування пропозицію підтвердити поправку номер 38 народних депутатів, членів комітету. Комітетом вона врахована повністю. Прошу голосувати.</p>
<p></p>
<p>15:01:53</p>
<p>За-221</p>
<p>Рішення не прийнято. Правка не врахована.</p>
<p>Наступна. Хто далі? Фріз. Будь ласка.</p>
<p></p>
<p>15:01:58</p>
<p>ФРІЗ І.В.</p>
<p>Дякую. Прошу поставити на підтвердження 39 правку. Це остаточна правка, яку я прошу поставити на підтвердження, тому що вона так само порушує чинне законодавство, Конституцію та норми.</p>
<p></p>
<p>ГОЛОВУЮЧИЙ. Ставлю на голосування пропозицію підтвердити правку номер 39 народних депутатів, членів комітету. Комітетом вона врахована. Прошу голосувати.</p>
<p></p>
<p>15:02:34</p>
<p>За-219</p>
<p>Рішення не прийнято. Правка не підтверджена.</p>
<p>Хто далі? Все? Переходимо до голосування закону в цілому. Добре.</p>
<p>Ставлю на голосування пропозицію прийняти в другому читанні та в цілому з необхідними техніко-юридичними правками законопроект за реєстраційним номером 8316: проект Закону про внесення зміни до статті 8 Закону України "Про критичну інфраструктуру" (щодо врегулювання спорів, предметом яких є право власності держави на об’єкти критичної інфраструктури, що перебувають у державній власності). Прошу голосувати.</p>
<p></p>
<p>15:03:24</p>
<p>За-219</p>
<p>Рішення не прийнято. Закон не ухвалено.</p>
<p>По фракціях.</p>
<p>Є пропозиція спрямувати законопроект на повторне друге читання, 8316. Прошу голосувати.</p>
<p></p>
<p>15:03:59</p>
<p>За-230</p>
<p>Рішення прийнято. Законопроект направлено на повторне друге читання.</p>
<p>Шановні колеги, рухаємось далі. У нас далі без обговорення питання, проект Постанови 9620 про внесення змін до Постанови Верховної Ради України "Про утворення Тимчасової слідчої комісії Верховної Ради України з питань розслідування можливих порушень законодавства України при здійсненні публічних закупівель під час дії воєнного стану" щодо включення до складу тимчасової слідчої комісії представника від фракції політичної партії "Європейська солідарність". Пропозиція прийняти в цілому з урахуванням пропозицій комітету та з необхідними техніко-юридичними поправками. Прошу голосувати.</p>
<p></p>
<p>15:04:49</p>
<p>За-73</p>
<p>Рішення не прийнято. Постанова відхилена.</p>
<p>По фракціях.</p>
<p>З процедури – Ірина Володимирівна. Будь ласка, Геращенко.</p>
<p></p>
<p>15:05:02</p>
<p>ГЕРАЩЕНКО І.В.</p>
<p>Шановні колеги, що ви тільки що не підтримали? Створена ТСК, яка буде досліджувати і досліджує якраз корупцію у сфері закупівель. Фракція "Європейська солідарність" делегувала туди нашого представника, і ми попередньо домовилися, що це буде підтримано. Я так розумію, що зараз ми бачимо таке справді бажання поховати оці от корупційні всі історії…</p>
<p></p>
<p>ГОЛОВУЮЧИЙ. Це не з процедури, Ірина Володимирівна.</p>
<p></p>
<p>ГЕРАЩЕНКО І.В. Це з процедури. Це з процедури. І я прошу, щоб ми…</p>
<p></p>
<p>ГОЛОВУЮЧИЙ. Це вже по суті.</p>
<p></p>
<p>ГЕРАЩЕНКО І.В. Я прошу, щоб ми дотримувалися домовленостей, досягнутих на Погоджувальній раді. Цю постанову було підтримано на регламентному комітеті одноголосно. Всі фракції мають право делегувати представників ТСК, тим більше коли мова йде про опозиційні фракції.</p>
<p>Шановний головуючий, ми просимо вас ще раз поставити на голосування постанову про те, що Володимир Ар'єв має право працювати в ТСК, яку очолює пан Цабаль. Пане Цабаль, я прошу вас взяти слово зараз і підтримати цю вимогу "Європейської солідарності".</p>
<p>Дуже дякую.</p>
<p></p>
<p>ГОЛОВУЮЧИЙ. Будь ласка, Цабаль, репліка.</p>
<p></p>
<p>15:06:07</p>
<p>ЦАБАЛЬ В.В.</p>
<p>Колеги, дійсно, ми подали три постанови про включення тих представників фракції, які не змогли спочатку увійти, це представник фракції "Європейська солідарність", це представник групи "Довіра" Вельможний, в зал воно чомусь поки що не попало. Я прошу колег підтримати, щоб у нашій тимчасовій слідчій комісії було повне представлення всіх фракцій. Якщо є якісь питання до того, щоб були квоти збережені, може, тоді потрібно добавити представників інших фракцій, щоб відповідні квоти були збережені.</p>
<p>Дякую, колеги.</p>
<p></p>
<p>ГОЛОВУЮЧИЙ. Дякую.</p>
<p>Якщо ви звернули увагу, в минулому цього скликання дев'ятого процедурні питання повторно ставив не той, хто головував до цього. Тому якщо Олена Костівна готова, я можу передати їй головування зараз. Якщо ви готові, Олено Костівно.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>15:07:08</p>
<p>ГОЛОВУЮЧА. Олена Костівна завжди готова.</p>
<p>Шановні колеги, я ставлю ще раз питання проголосувати законопроект 9620: проект Постанови про внесення змін до Постанови Верховної Ради України "Про утворення Тимчасової слідчої комісії Верховної Ради України з питань розслідування можливих порушень законодавства України при здійсненні публічних закупівель під час дії воєнного стану" щодо включення до складу ТСК представника від фракції Політичної партії "Європейська солідарність".</p>
<p>Будь ласка, шановні колеги, це дійсно процедурне питання, я ставлю його на голосування. Будь ласка, визначайтесь.</p>
<p></p>
<p>15:08:06</p>
<p>За-94</p>
<p>Рішення не прийнято. Покажіть, будь ласка, по фракціях.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>15:08:14</p>
<p>ГОЛОВУЮЧИЙ. Головуючі закінчились в президії, тому в третій раз вже не вийде. З процедури, Геращенко, будь ласка.</p>
<p></p>
<p>15:08:22</p>
<p>ГЕРАЩЕНКО І.В.</p>
<p>Шановні колеги, у зв'язку з тим, що у нас не дотримуються домовленостей, досягнутих на Погоджувальній раді, всі наступні постанови ми будемо голосувати з обговоренням, по всім ним ми будемо мати слово. "Європейська солідарність" і ми висловлюємо своє обурення тим, як зараз ви такими дрібними пакостями руйнуєте парламентаризм. Зараз представники вашої монобільшості говорять, що так карають "Європейську солідарність" за неправильне голосування.</p>
<p>Для виборців я хочу сказати, що, в принципі, в цій залі формально існує монобільшість, в якої є 250 голосів. Але за всі голосування монобільшість сьогодні давала максимум 160-170 голосів…</p>
<p></p>
<p>ГОЛОВУЮЧИЙ. Це вже не з процедури, Ірина Володимирівна.</p>
<p></p>
<p>ГЕРАЩЕНКО І.В. …бо її не існує в природі цієї монобільшості. І чомусь правильні і неправильні голосування вішають на фракції…</p>
<p></p>
<p>ГОЛОВУЮЧИЙ. Прошу вимкнути мікрофон, це не з процедури. Дякую.</p>
<p>Шановні колеги, у нас якраз лишились питання блокуючих постанов і про це ми домовлялися на Погоджувальній, і цю домовленість ми витримаємо. У нас є зараз п'ять блокуючих постанов, тому переходимо до їх розгляду поступово, так як вони у нас і є.</p>
<p>У нас питання реєстраційним номером 5431-П: проект Постанови про скасування рішення Верховної Ради про прийняття у другому читанні та в цілому проекту Закону про внесення змін до деяких законодавчих актів України щодо вдосконалення діяльності Антимонопольного комітету.</p>
<p>Будь ласка, розглядаємо за скороченою процедурою, окремого голосування не треба.</p>
<p>Від авторів доповідає Юлія Володимирівна Тимошенко. Будь ласка.</p>
<p></p>
<p>15:10:02</p>
<p>ТИМОШЕНКО Ю.В.</p>
<p>Шановні колеги! фракція "Батьківщина", Тимошенко. Ми зараз розглядаємо з вами практично скасування того закону, який прийнятий вже Верховною Радою, який стосується вдосконалення діяльності Антимонопольного комітету. Ну, ви ж добре знаєте сьогодні, спілкуючись з усіма підприємцями в Україні, ви знаєте, що підприємці сьогодні знаходяться в системі найжорстокіших репресій з боку силових структур, які тільки були за всі часи незалежності України. Ви знаєте, що проти підприємців порушуються пусті кримінальні справи, що їх обшукують, що проти них виставляють величезні штрафні санкції, що їм блокують повернення ПДВ і на фоні цього вимагаються хабарі, і ці хабарі розподіляються по силовим структурам. Такий терор, який чиниться зараз проти підприємців в Україні, не було ніколи.</p>
<p>Цей Закон про вдосконалення діяльності Антимонопольного комітету України багатократно цей терор посилить. Тому що цим законом Антимонопольний комітет перетворюється в повноцінну силову структуру і з повноваженнями вламуватися в офіси, в житлові приміщення, втручатися в електронну систему спілкування, в електронну систему збереження інформації у підприємців. Це безпрецедентне перетворювання Антимонопольного комітету на силову структуру, що прямо протирічить положенням, які використовуються в Європейському Союзі. Тому що там не вимагають надання національному органу конкуренції повноважень щодо накладання арешту на майно чи його вилучення, чи будь-які інші функції силових структур. Прошу, скасуйте цей терористичний закон.</p>
<p></p>
<p>ГОЛОВУЮЧИЙ. Дякую, Юлія Володимирівна.</p>
<p>Будь ласка, прохання записатися: два – за, два – проти.</p>
<p>Без обговорення була пропозиція, але колеги хочуть обговорювати всі блокуючі постанови, як ми щойно дізналися.</p>
<p>Будь ласка, "Батьківщина", Олексій Юрійович Кучеренко.</p>
<p>Юлія Володимирівна, будь ласка.</p>
<p></p>
<p>15:12:35</p>
<p>КУЧЕРЕНКО О.Ю.</p>
<p>Прошу передати слово Юлії Тимошенко.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>15:12:43</p>
<p>ТИМОШЕНКО Ю.В.</p>
<p>Шановні колеги, я хочу завершити свій виступ і сказати про те, що зараз у вас є шанс повернути Антимонопольному комітету його нормальні функції. Так він мусить відслідковувати якість конкурентного середовища в Україні, так він мусить мати інструменти. Але не можна, щоб Антимонопольний комітет, по суті, займався безпредєлом, тому що в цьому законопроекті не тільки передбачені його функції як силової структури, там ще дається йому на розсуд використання дуже сильних силових інструментів, які, в принципі, не регламентуються будь-яким законом, але дається можливість Антимонопольному комітету діяти. Якщо силові структури сьогодні можуть вести слідчі дії, можуть вести інші свої функції, які пов'язані з діями силових структур, то там використовується Кримінально-процесуальний кодекс України. Тут не використовується цей кодекс, просто Антимонопольному комітету дається безмежне право самостійно визначатися на базі цього закону, що їм взагалі з підприємцями робити. Немає в жодній країні Європи такого драконівського, такого незбалансованого і з таким перебільшенням Закону про Антимонопольний комітет.</p>
<p>І тому я прошу вас зараз, я знаю настрої в парламенті, я знаю, що ви розумієте, що собою взагалі представляє цей антимонопольний закон, ну наберіться хоч раз мужності, депутати, діяти не за вказівкою, не за чиїмись інтересами перетворити Україну в поліцейську державу, а хоч раз проголосуйте як депутати України, які адекватно діють. Скасуйте цей закон.</p>
<p></p>
<p>ГОЛОВУЮЧИЙ. Будь ласка, "Європейська солідарність", Ірина Володимирівна Геращенко.</p>
<p></p>
<p>15:14:59</p>
<p>ГЕРАЩЕНКО І.В.</p>
<p>Дорогі українці, знаєте, українська армія, яка за своїми масштабами, звичайно, набагато менше російського окупанта і агресора, дає жару сьогодні цим покидькам і терористам. Так от, і в цивільному житті в парламентській залі фракція, яка має 27 депутатів, може дати по рилу тим, хто сьогодні має 250 депутатів і хотіли протягти абсолютно корупційний законопроект, який би забирав власність, руйнував би наш інвестиційний клімат і знищував підприємництво.</p>
<p>І за те, що " Європейська солідарність" сьогодні захистила українську Конституцію, ось ця фракція, яка має 250 облич тут, нових, вона блокує сьогодні право "Європейській солідарності" делегувати нашого розслідувача, нашого депутата Володимира Ар'єва до ТСК, яка має займатися питанням розслідування корупції в Міністерстві оборони.</p>
<p>А що там будуть ховати, в цій ТСК? А чи буде тепер ця ТСК легітимною, якщо туди входять тільки "слуги" і їх "служки", їх прислужники? А опозицію туди просто не пускають.</p>
<p>Завжди в парламенті ТСК був інструмент опозиції. Коли треба сховати корупцію, у нас відбувається те, що відбувається: створюється ТСК, яка знову очолить корупцію.</p>
<p>Ми хочемо сказати, що ми пишаємося тим, що наша фракція, 27 депутатів, може заблокувати негідні закони в цій фракції, в цього залі, де "слуг" насправді не 250. Вони не ходять на роботу, вони прогулюють засідання, вони невідомо де лазять. Але зверніть увагу, що все, що тут відбувається, добре, погане, ну, говорять, що це ж знову не вони, це знову Порошенко продовжує їм гадити в штани, розумієте, цій владі.</p>
<p>Я хочу сказати, що якщо зараз не поставлять питання введення нашого представника в ТСК по корупції в армії, це означає її нелегітимність. І ми вимагаємо від Цабаля, голови цієї ТСК, зробити все, щоб ще раз поставили…</p>
<p></p>
<p>ГОЛОВУЮЧИЙ. Дякую.</p>
<p>Шуфрич Нестор Іванович, "Платформа за життя і мир".</p>
<p></p>
<p>15:17:08</p>
<p>ШУФРИЧ Н.І.</p>
<p>Дякую. Шановний головуючий, шановні колеги, висловлюючи повагу до авторів відповідних постанов, а в нас їх сьогодні п'ять, я все ж таки сподівався би і на повагу до тих народних депутатів, які проголосували за відповідні законопроекти і прийняли позитивні рішення.</p>
<p>За цей час ви могли би прийняти 5 інших законопроектів. Ми розуміємо долю цих постанов, і це більше схоже на певну піар-акцію. Ми боролися впродовж прийняття цих законів, кожен мав можливість висловити свою думку. Рішення прийняті. Прошу не гаяти час.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію прийняти в цілому Постанову з реєстраційним номером 5431-П: про скасування рішення Верховної Ради України про прийняття у другому читанні та в цілому проекту Закону про внесення змін до деяких законодавчих актів України щодо вдосконалення діяльності Антимонопольного комітету України. З реєстраційним номером 5431 від 27.04.2023 року. Прошу голосувати.</p>
<p></p>
<p>15:18:30</p>
<p>За-52</p>
<p>Рішення не прийнято. Постанова не підтримана.</p>
<p>Наступна Постанова за реєстраційним номером 8138-П: проект Постанови про скасування рішення Верховної Ради України від 09.08.2023 про прийняття у другому читанні та в цілому проекту Закону про внесення змін до Закону України "Про державну підтримку інвестиційних проектів із значними інвестиціями в Україні" (реєстраційний номер 8138) (від 19.10.2022 року).</p>
<p>Хто буде від доповідачів? Ніна Петрівна Южаніна, будь ласка.</p>
<p></p>
<p>15:19:16</p>
<p>ЮЖАНІНА Н.П.</p>
<p>Шановні колеги, здавалося б, всім зрозуміло, що плати податки, створюй конкурентний продукт, розвивай конкурентну економіку з рівними правами для всіх, так працює вся економіка і так формує політику економічну демократична правова держава. А коли одним говорять: "Платіть гроші в бюджет і побільше! Платіть гроші та ще й з під тиском! Платіть іще і штрафні санкції!". А іншим говорять: "Нічого не платіть. Ми ваші інвестиційні няні, ми все повирішуємо". Як ви думаєте, чи прийде в таку країну коли-небудь новий інвестор? Ніхто в таку країну інвестувати не буде. В Європейському Союзі немає таких інвестиційних нянь, там дядь, тьоть, мам – все працює як в демократичній правовій державі. Економіка розвивається за своїми принциповими правилами.</p>
<p>Мені дуже цікаво, що, незважаючи на такі базові речі, в нашій країні і в залі не реагують навіть на звернення великих бізнес-асоціацій, на яких ви дуже часто ґрунтуєте свою думку. Я говорю зараз про Європейську Бізнес Асоціацію, яка провела дослідження бізнес-клімату і учасники опитування дали і рекомендації, що потрібно для стабілізації умов роботи бізнесу. Ви знаєте, що тільки 35 відсотків серед зупиненого бізнесу під час війни розпочали свою роботу, інші не працюють.</p>
<p>Так-от вони заявили три умови і першою з них – прозорість законодавства і однакові правила гри для всіх. Прозорість законодавства і однакові правила для всіх, ви чуєте чи ні? Не українського інвестора, ні іншого нового не буде в країні, де є такі так звані "решали" за відсотки і нестерпні…</p>
<p></p>
<p>ГОЛОВУЮЧИЙ. Дякуємо.</p>
<p>Запишіться, будь ласка, на виступи з трибуни.</p>
<p>Будь ласка, Ірина Петрівна Никорак, "Європейська солідарність". Ніна Петрівна Южаніна, будь ласка.</p>
<p></p>
<p>15:22:00</p>
<p>ЮЖАНІНА Н.П.</p>
<p>На жаль, дехто з колег вважає, що ці постанови тільки затримують їх до подальших дій, а я так не вважаю, тому що навіть ті, хто голосував за цей закон, я впевнена, були проти, але є політичні умови і ви голосували. Тому прошу стримуватися, коли даєте свої поради тим, хто зараз виступає з блокуючими постановами.</p>
<p>Я вкотре звертаюся і говорю, що ті умови, які зараз створені в країні, не дадуть відновитися економіці. Ви робите зараз своїми руками нестерпні умови для України, ми будемо жебраками вічними і заглядати в очі всім, хто нам буде допомагати. Це треба зупиняти. Ви розумієте, що з усіх розщелин полізли такі нестерпні умови, про які говорять уже всі, хто раніше із бізнесу навіть не згадував і не знав, що це означає. Це ручне відшкодування ПДВ, це блокування податкових накладних, чіпляння ярликів до діючих великих підприємств, що вони є ризиковим бізнесом і з ними ніхто не може мати в подальшому відносин. Це корупційний ЄДАПС, це мутна АРМА, непрозорість заморожених активів, нехтування ProZorro, корупційний розподіл 500 тисяч гектарів державної землі сільськогосподарського призначення.</p>
<p>Що ще треба? Ви думаєте, що це все буде непоміченим, ви думаєте, що ви й далі будете мовчки сидіти в залі та спостерігати як деякі лобісти вирішують свої питання? Здоровий лобізм в країні може бути. Я хотіла би, щоб в наступній декларації ці лобісти показали всі доходи, які отримують від незаконного лобізму, бо він у нас не є в законі. Тому я намагаюсь зараз донести не стільки тут, хто залишився в залі, а тим, хто нас слухає. Скажіть, будь ласка, щоб ваші депутати на місцях займалися справами, а не дерибаном.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, "Платформа за життя і мир".</p>
<p></p>
<p>15:24:05</p>
<p>ШУФРИЧ Н.І.</p>
<p>Дякую. Дивно чути про корупцію від представників попередньої влади. Але, шановні колеги, ми зараз могли би приймати дійсно важливі закони. Я ще раз звертаюсь з пропозицією надавати слово авторам, до яких я висловлюю максимальну повагу. Це їх регламентне і конституційне право – подавати відповідні законопроекти. І утримуватися від обговорення заради збереження часу.</p>
<p>Дякую за увагу.</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію прийняти в цілому законопроект за реєстраційним номером 8138-П: проект Постанови про скасування рішення Верховної Ради України від 09.08.2023 про прийняття у другому читанні та в цілому проекту Закону про внесення змін до Закону України "Про державну підтримку інвестиційних проектів із значними інвестиціями в Україні" (номер 8138 від 19.10.2022 року). Прошу голосувати.</p>
<p></p>
<p>15:25:14</p>
<p>За-34</p>
<p>Рішення не прийнято.</p>
<p>Наступна Постанова за реєстраційним номером 8138-П1: проект Постанови про скасування рішення Верховної Ради України про прийняття у другому читанні та в цілому проекту Закону України про внесення змін до Закону України "Про державну підтримку інвестиційних проектів із значними інвестиціями в Україні" (номер 8138 від 19.10.2022 року).</p>
<p>Будь ласка, від авторів Юлія Володимирівна Тимошенко.</p>
<p></p>
<p>15:25:40</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Дорогі друзі, мова йде про "покращення" (в лапках) Закону про "інвестняні". Покращують ще. Насправді треба знати, що це за Закон про "інвестняні". Це створення для окремих бізнес-структур, причому невідомо яких, невідомо хто їх вибирає, невідомо, хто буде взагалі брати за них відповідальність – от для них створення в Україні офшорних зон, причому повноцінних офшорних зон, де вони позбавлені від будь-яких податків, від будь-яких митних платежів. Ці структури великі, дуже потужні, які мають можливість внести десятки мільйонів доларів інвестицій, їх також звільняють від плати за підключення до електромереж, до будь-яких комунікацій, їх звільняють від плати за землю – такий собі рай на землі. Тобто насправді створюються для окремих бізнес-структур якісь неймовірні, неконкурентні умови. Я вам поясню, що створюється.</p>
<p>Створюється нова олігархія в Україні, яка буде працювати без податків, без правил, без видатків, без зобов'язання перед українським суспільством. І це на фоні того, коли скасовується Законом 8401 вся пільгова система оподаткування для малих і середніх підприємців, для нашого середнього класу. Тобто середній клас вбивається законопроектом 8401, а для олігархії створюються офшорні зони. Ось про що цей закон. І він про те, що треба з 30 мільйонів доларів інвестицій знизити ще до 12, і 30 відсотків інвестицій повернути їм з бюджету. Ганьба! Голосуйте за скасування.</p>
<p></p>
<p>ГОЛОВУЮЧИЙ. Прохання записатися на виступи: два – за, два – проти.</p>
<p>Будь ласка, "Європейська Солідарність", Петро Олексійович Порошенко.</p>
<p></p>
<p>15:28:21</p>
<p>ПОРОШЕНКО П.О.</p>
<p>Шановні колеги, няні бувають різні. Є Мері Поппінс. Але такі вони тільки в кіно. І що це в нас такий за винахід "інвестиційна няня"? Це дойна корова для ізбраних. І якщо ми претендуємо на те, щоб іти в Європу, бути членом Євросоюзу, то в законодавстві Європейського Союзу ви не знайдете не тільки нянь, а й дядь, тьоть, родичів і кумів. І от на сьогоднішній день, коли ми запроваджуємо вашими зусиллями "інвестиційних нянь", це відштовхує нас від Європейського Союзу і це створює абсолютно неправильні привілеї для ізбраних, це руйнує конкурентне середовище в середині держави.</p>
<p>Я грішним ділом думав, що няні померли з першими ракетними пострілами 24 лютого, що епоха вільних економічних зон і територій пріоритетного розвитку для своїх пішла з Януковичем. Виявляється – ні. У нас з'явилися нові Януковичі, які намагаються роздавали нові пільги. Я хочу сказати, що примари минулого з крадіжкою ПДВ, з передачею в АРМА власності, яка має розподілятися за прозорим конкурсом, це все нас відштовхує.</p>
<p>Ми, звичайно, пов'язані необхідністю внутрішньої єдності, це накладає обмеження на критику. Але хочу наголосити: ліміт мовчання вичерпується. Зупиніться, пошліть "нянь" до біса і рухаємося разом в Європу. Не руйнуйте економіку України! Не руйнуйте Україну!</p>
<p></p>
<p>ГОЛОВУЮЧИЙ. "Батьківщина", Юлія Володимирівна Тимошенко.</p>
<p></p>
<p>15:30:33</p>
<p>ТИМОШЕНКО Ю.В.</p>
<p>Хочу продовжити. Справа в тому, що такі закони про "інвестнянь" – це такий отстой, це така ница річ, це така неприхована корупція, це просто такий безпредєл корупційний, що просто хтось рано чи пізно за це понесе відповідальність. І я буду дуже рада побачити, яким конкретно компаніям будуть надані ці офшорні можливості. І коли ви говорите, влада в Україні, більшість в цьому парламенті, що від маленьких підприємців, від ФОПів ви хочете ще, скасовуючи їм пільги, взяти 9 мільярдів гривень в бюджет додатково, то скажіть, будь ласка, а скільки грошей треба буде видати з бюджету олігархії, яка буде працювати в офшорних зонах згідно цього закону і яким держава по цьому закону мусить відшкодувати 30 відсотків інвестицій? Скажіть, будь ласка, як український бюджет може потягнути 30 відсотків інвестицій міжнародним великим корпораціям, які будуть вкладені в Україну, якщо ви зараз, як останню шкіру, здираєте з ФОПів 9 мільярдів гривень в бюджет, тому що треба підтримати армію. ФОПи і так армію підтримають, середній клас і так останнє віддає армії, але ви Законом 8401 їх добили. А тепер ви 30 відсотків інвестицій для блатних, для олігархії будете видавати з бюджету їм компенсації? Скажіть, будь ласка, чим ви думаєте, яким місцем ви думаєте, можна запитати у вас. Якими ви міжнародними правилами, досвідом користуєтеся? Почитайте 13, 42 статтю Конституції і не робіть цього, скасуйте цей закон зараз і поставте крапку на корупції.</p>
<p></p>
<p>ГОЛОВУЮЧИЙ. Дякую.</p>
<p>Нестор Іванович Шуфрич, платформа…</p>
<p></p>
<p>15:32:41</p>
<p>ШУФРИЧ Н.І.</p>
<p>Дякую, шановний пане головуючий.</p>
<p>Шановні колеги, дійсно тут цікаво було послухати про нянь. Але Україна дійсно талановита в цьому плані, в 14-му році таку няню собі знайшла, яка встигла ще й в уряді Януковича міністром економіки попрацювати, а зараз згадує Януковича всує. Давайте визначатись і голосувати.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію прийняти в цілому Постанову за реєстраційним номером 8138-П1: про скасування рішення Верховної Ради України про прийняття у другому читанні та в цілому проекту Закону України про внесення змін до Закону України "Про державну підтримку інвестиційних проектів із значними інвестиціями в Україні" (реєстраційний номер 8138) (від 19.10.2022 року). Прошу голосувати.</p>
<p></p>
<p>15:33:47</p>
<p>За-31</p>
<p>Рішення не прийнято. Постанова не підтримана.</p>
<p>Наступна Постанова за реєстраційним номером 9079-П: проект Постанови про скасування рішення Верховної Ради України про прийняття у другому читанні та в цілому проекту Закону України "Про державні резерви" (номер 9079 від 03.03.2023 року).</p>
<p>Від авторів Юлія Володимирівна Тимошенко. З місця? Будь ласка.</p>
<p></p>
<p>15:34:14</p>
<p>ТИМОШЕНКО Ю.В.</p>
<p>Шановні друзі, мова йде про проект Постанови, за який ми зараз будемо просити вас проголосувати, про державні резерви України (це номер 9079), який був проголосований, і там закладена неприйнятна для будь-якої країни концепція формування державного резерву країни, його збереження, його оновлення. Ну, в принципі, як завжди, все робиться на глибоко корупційній основі цією владою.</p>
<p>Що цей закон, який був проголосований, передбачає? Він передбачає, що держава буде зберігати свій державний резерв, а ми воююча країна, країна, яка буде постійно знаходитися під загрозою нападу Кремля, так-от у нас державний резерв буде формуватися не на потужностях держави, не закрито, а буде формуватися на площах приватних підприємств як резидентів України, так і нерезидентів України, включаючи в тому числі іноземні компанії, які по цьому закону будуть зберігати державний резерв України за межами України і невідомо як. В цьому законопроекті, який був проголосований і який ми вас просимо скасувати, по суті, руйнується сам інститут формування державного резерву країни. Тому що зберігати на приватних компаніях – це не означає в критичний момент мати можливість ці резерви задіяти. І, крім того, тут все це прозоро формується, прозоро зберігається в той час, коли будь-яка адекватна притомна країна зберігає в повній секретності і склад своїх резервів, і місце знаходження, і все інше. Не допустіть руйнації державного резерву…</p>
<p></p>
<p>ГОЛОВУЮЧИЙ. Запишіться, будь ласка, на виступи: два – за, два – проти.</p>
<p>Будь ласка, Бондар, "Європейська солідарність". Ар'єв, будь ласка. Володимир Ар'єв.</p>
<p></p>
<p>15:36:53</p>
<p>АР’ЄВ В.І.</p>
<p>Можна будь-яким чином намагатися змінити ситуацію в державному резерві. Але поки будуть такі випадки, як місяць тому, коли на закупівлі тушонки хотіли нагріти державу на 50 мільйонів гривень, то можна приймати все, що завгодно, воно буде до одного місця. І те, що зараз відбувається з тендерами в останній час, воно свідчить про те, що осатаніли вже в намаганні обкрасти державу вже до краю.</p>
<p>Я дуже добре розумію, чому Верховна Рада не захотіла включити мене в тимчасову слідчу комісію, яка буде розслідування проводити питання тендерів. Я особисто чув як Мотовиловець всій своїй фракції давав вказівку не голосувати, голосувати проти мене. А тому, що я постійно зараз пишу про ті тендери, про розтрати, про марнотратство, про корупцію, про відверте крадівництво, яке відбувається зараз з державного і з місцевих бюджетів. Те, що сьогодні замість того, щоб купувати дрони і все, що потрібно для Збройних Сил України, мільярди гривень ідуть на ремонти доріг місцевого значення в Житомирській області, сьогодні в Вінницькій області 700 мільйонів гривень оприлюднили угоду. Це, ясна річ, що буде ставити питання і я, і народ України до вас.</p>
<p>І, повірте мені, я буду далі писати про те, що зараз робиться з державними коштами і коштами місцевих бюджетів. Можете не пускати мене в тимчасову слідчу комісію, я буду і туди приходити. Але люди потім спитають з вас, що ви тут робили, поки була війна, і скільки ви накрали, безсовісно накрали.</p>
<p></p>
<p>ГОЛОВУЮЧИЙ. Будь ласка, Юлія Володимирівна Тимошенко, "Батьківщина".</p>
<p></p>
<p>15:38:54</p>
<p>ТИМОШЕНКО Ю.В.</p>
<p>Продовжуючи щодо необхідності надійного, абсолютно чітко збереженого державного резерву України особливо під час війни. Ви розумієте, що наша країна як ніяка інша зобов'язана мати надійні державні резерви на випадок війни, надзвичайної ситуації, тому що війна вже іде.</p>
<p>І тепер питання. А чому під час війни, по суті, ліквідується надійний державний резерв України? Ліквідується, тому що зберігати державний резерв десь у приватних компаній, причому в тому числі за кордоном, це абсурд, якого ні в якій країні світу немає. Я думаю, не хочу ображати окремі країни, але навіть в самих слабкорозвинутих такого немає. А ми країна, яка зобов'язана сьогодні мати потужний державний резерв і зберегти його, і потім використати, коли потрібно, практично його ліквідуємо сьогодні цим законом. І тепер питання: а чому це робиться. А робиться тому, що держава має дуже потужній склади, елеватори, все, що потрібно сьогодні, щоб державний резерв країни зберігати, і все це розташовано на землях України. Так-от те, що вони зараз хочуть зробити, це, по суті, привласнити і розпродати те майно, ті складські приміщення, ті елеватори, все те, холодильники, холодильні потужності, все те, що має держава для збереження державного резерву, зараз просто буде подерибанено і між своїми, безумовно. Це ще один елемент корупції, який дає можливість під час війни погріти руки на державній власності, яка забезпечувала завжди в Україні збереження державного…</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>15:41:02</p>
<p>ШУФРИЧ Н.І.</p>
<p>Дякую. Шановний пане головуючий, шановні колеги, автори постанови відповідної мали можливість висловити свою позицію, а зал має визначатися.</p>
<p>Дякую за увагу.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію прийняти в цілому Постанову за реєстраційним номером 9079-П: про скасування рішення Верховної Ради України про прийняття в другому читанні та в цілому проекту Закону України "Про державні резерви" (реєстраційний номер 9079 від 03.03.2023 року). Прошу голосувати.</p>
<p></p>
<p>15:41:47</p>
<p>За-25</p>
<p>Рішення не прийнято.</p>
<p>І остання блокуюча Постанова на сьогодні 9261-П. Проект Постанови про скасування рішення Верховної Ради України про прийняття у другому читанні та в цілому проекту Закону України про внесення змін до деяких законів України щодо відновлення розгляду справ стосовно дисциплінарної відповідальності суддів та забезпечення роботи Служби дисциплінарних інспекторів Вищої ради правосуддя (реєстраційний номер 9261) (від 02.05.2023). Від авторів Юлія Володимирівна Тимошенко, будь ласка.</p>
<p></p>
<p>15:42:19</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина".</p>
<p>Шановні друзі, мова йде про Постанову про скасування законопроекту 9261, який проголосований щодо дисциплінарної відповідальності суддів та забезпечення роботи Служби дисциплінарних інспекторів.</p>
<p>Хочу якраз нагадати вам, що сьогодні День Прапора, завтра у нас День незалежності. У нас з вами прийнята цим парламентом, я маю на увазі, в цьому залі, ну, не цим парламентом, Декларація про державний суверенітет. Знаєте, що таке державний суверенітет? Це коли народ України управляє своїм власним життям згідно Конституції, законів і інших нормативних документів в своїх інтересах. Що зараз робиться практично кожним десятим законопроектом, який приймається в цьому залі? По суті, мінімізується державний суверенітет України, мінімізується право українців управляти своїм життям. По суті, нищиться і вихолощується Конституція.</p>
<p>У нас є Конституційний орган – Вища рада правосуддя (ВРП). І тут якраз мова йде про те, що ігноруються, по суті, функції Вищої ради правосуддя - і біля Вищої ради правосуддя створюються неконституційні органи, які називаються "дисциплінарні інспектори", Служба дисциплінарних інспекторів.</p>
<p>І що вони роблять? Цей неконституційний орган, який формується абсолютно десь з космосу, не силами України, цей орган буде заміщувати Вищу раду правосуддя і виносити дисциплінарні рішення по українським суддям, і причому Вища рада правосуддя не має права нічого робити без заключення цих неконституційних інспекторів.</p>
<p></p>
<p>ГОЛОВУЮЧИЙ. Запишіться, будь ласка, два – за, два – проти на обговорення.</p>
<p>Гончаренко Олексій Олексійович, "Європейська солідарність".</p>
<p></p>
<p>15:44:49</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Мені дуже шкода, що тільки вночі це побачать українці, наше засідання, побачать, що в сесійній залі залишилось десь депутатів 30. Ми нікому нецікаві, ми говоримо про економіку. Так подивіться, що говорить там Розетка, чи Нова Пошта, які говорять, що такого тиску на бізнес вони не пригадують, як той жах, який сьогодні відбувається. Але нікому нецікаво.</p>
<p>Але ви знаєте, що тут ще таке цікаве відбувається? Тут на кожні пару хвилин виступає хто – п'ята колона, зрадники, "сєпари" виступають! Рівно рік тому я вніс у парламент України проект постанови, щоб викинути геть, за русским военным кораблем звідси всю цю ОПЗЖ. Рік! У мене просте питання: скільки ще треба часу – сто років треба, щоб викинути геть це ОПЗЖ звідси, геть. Скільки це буде тривати, скільки будемо тримати цих зрадників у Верховній Раді України? Вони ходять, сидять, слухають, потім тук-тук-тук, тук-тук-тук у ФСБ, а ми далі говоримо, де ж, де ж наша безпека, може, тут хтось не знає, що тут відбувається. Та в нас тут прямий канал, вони тут на громкой связи все передають, і ми далі їх тримаємо. Це ніхто, ніхто в Україні зрозуміти і збагнути не може, як після 18 місяців вторгнення вони далі тут сидять. І в нас є абсолютно всі конституційні підстави геть їх звідси викинути. Ні, вони далі сидять, 30 депутатів сидить, з них декілька таких-от. Це ганьба-ганьбище!</p>
<p>Завтра День незалежності України. Та давайте вже нарешті зробимо день звільнення Верховної Ради від ОПЗЖ. Оце буде свято!</p>
<p></p>
<p>ГОЛОВУЮЧИЙ. Будь ласка, Німченко Василь Іванович.</p>
<p></p>
<p>15:47:06</p>
<p>НІМЧЕНКО В.І.</p>
<p>Німченко Василь Іванович, група "За життя". Передати прошу слово Шуфричу Нестору Івановичу.</p>
<p></p>
<p>ГОЛОВУЮЧИЙ. Шуфричу Нестору Івановичу, будь ласка, "Платформа за життя та мир".</p>
<p></p>
<p>15:47:23</p>
<p>ШУФРИЧ Н.І.</p>
<p>Дякую, шановний пане головуючий. Я мав честь бути обраним в 2006 році до Одеської міської ради. І згадую ті часи. Да, тоді була "Партія регіонів", тоді був Льоша, який створив в Одеській міськраді фракцію Януковича, і зараз тут щось говорить про інших. Льошенька, угомонись.</p>
<p>Ви знаєте, і сміх, і гріх. На жаль, на жаль, саме з таких у свій час набирали поліцаїв. Я би хотів, щоб це залишилось в минулому і ніколи більше не поверталось. Немає нічого гіршого, ніж ті, хто переобуваються і перегортаються.</p>
<p>Дякую за увагу.</p>
<p></p>
<p>ГОЛОВУЮЧИЙ. Федір Володимирович Веніславський, "Слуга народу", будь ласка.</p>
<p></p>
<p>15:48:19</p>
<p>ВЕНІСЛАВСЬКИЙ Ф.В.</p>
<p>Шановні колеги, в цій залі ми з вами прийняли закон, який має дуже просту, здавалось би, мету: відновити процедуру притягнення недобросовісних суддів до дисциплінарної відповідальності шляхом функціонування допоміжного структурного елементу конституційного органу Вищої ради правосуддя для того, щоб ефективно і без будь-яких бюрократичних процедур і, саме головне, щоби забезпечити охват тих суддів, яких в Україні тисячі, в питаннях притягнення до відповідальності.</p>
<p>І зараз ми чуємо, що деякі політичні сили хочуть заблокувати цей законопроект, хочуть, щоби судді, які недобросовісні, недоброчесні продовжували виконувати свої функції, і закликають нас скасувати результати голосування. Притягнення до відповідальності суддів – це невід'ємна складова верховенства права, оскільки, якщо судді не будуть відчувати, що конституційний орган Вища ради правосуддя тримає над ними контроль і дисциплінарні інспектори, яких ми з вами запровадили, будуть ефективно допомагати функціонувати цьому органу, вони будуть і далі виносити неправосудні рішення.</p>
<p>Тому, звичайно, не можна підтримувати цю абсурдну постанову. Закликаю всіх голосувати проти.</p>
<p>Дякую.</p>
<p></p>
<p>ГОЛОВУЮЧИЙ. Будь ласка. А вас згадували? Железняк зараз.</p>
<p>Будь ласка, Ярослав Іванович Железняк.</p>
<p></p>
<p>15:50:00</p>
<p>ЖЕЛЕЗНЯК Я.І.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Добре. Дякую. Будь ласка.</p>
<p></p>
<p>15:50:12</p>
<p>ГЕРАЩЕНКО І.В.</p>
<p>Шановні українці, я дуже дякую Ярославу Железняку, який, знаєте, економить мільйони державних гривень, коли інформує про роботу Верховної Ради краще, ніж це робить телеканал "Рада", так само як і Олексій Гончаренко, Ірина Геращенко.</p>
<p>І ви знаєте, от зараз "слуги" зареєстрували законопроект, яким пропонують на 5-7 років садити за критику влади. Тобто всіх українців як не вб'ють, то посадять. Тому що тепер не можна буде критикувати корупцію, критикувати злочини, які ця влада здійснює. Влада почала з того, що вона спочатку заблокувала свободу слова, ввела політичну цензуру, опозицію не випускають у міжнародні відрядження, опозицію не пускають на заходи за участю охороняємих осіб, у нас уже президія вся, всі міністри в чотирьох колах охорони ходять по місту, а тепер в нас ще опозицію не пускають в ТСК з розслідування корупції для того, щоб приховати цю корупцію.</p>
<p>І опозицію, "Європейську солідарність" сьогодні звинувачують в тому, що вона тут зриває закони, які хотіла прийняти монобільшість. Так у нас же в монобільшості 250 голосів, де вони? Покажіть, будь ласка, от, телеканал "Рада", один раз без цензури ось ці от порожні ряди нових облич, які прогулюють. Дивіться, ті депутати, які були і у владі, в опозиції, ми з Артуром Герасимовим, другі політичні сили, тут присутні голови фракцій. Де керівництво фракції "слуг народу"? Тут їх немає і вони сміють звинувачувати проєвропейську, пронатівську опозицію в тому, що ми заблокували ганебні антиконституційні закони.</p>
<p>А в цей час у них, знаєте, ширка чергова з ким? З ОПЗЖ. Знаєте, я завжди була проти Януковича. Так-от при Януковичі була така цензура як зараз, при Януковичі знищували парламентаризм, при Януковичі шукали вот это вот, на крючках тримали депутатів, з ким голосувати ганебні закони. І вам сьогодні соромно має бути, що у вас і досі голова Комітету свободи слова той, хто виправдовує цензуру. А ви хочете ще і проти українців ввести кримінальні справи за те, що вони говорять правду. Не дамо!</p>
<p></p>
<p>ГОЛОВУЮЧИЙ. Сергій Володимирович Власенко, "Батьківщина". Одна хвилина.</p>
<p></p>
<p>15:52:23</p>
<p>ВЛАСЕНКО С.В.</p>
<p>Дякую. Дякую, пане головуючий.</p>
<p>Я буду дуже коротко. Знаєте, попередній, попередній виступаючий від монобільшості тут гордо розповідав про те, що хтось блокує відновлення дисциплінарної функції. Так давайте згадаємо, хто заблокував цю дисциплінарну функцію і чому два з половиною року суддів не можна притягти до дисциплінарної відповідальності. Тому що ви поприймали закони, які потім визнавалися неконституційними, про що вас опозиція попереджала і казала вам, не робіть так, бо буде проблема, будуть судді без дисциплінарної відповідальності. А зараз цим законом, до речі, ви ж теж забоялися відновлювати дисциплінарну функцію одразу. Опозиція в комітеті вимагала, щоб дисциплінарна функція була відновлена негайно. А ви сказали. ні, цей закон буде вступати в силу після того, як вступить в силу інший закон, який ми приймемо через 3-4 місяці. Тому не треба вводити людей в оману, не треба розказувати казки, а треба приймати конституційні закони, треба проводити реальну судову реформу, яку ми від вас як від більшості четвертий рік чекаємо. У нас судова система повністю заблокована і не працює лише завдяки вам.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію прийняти в цілому Постанову за реєстраційним номером 9261-П про скасування рішення Верховної Ради України про прийняття у другому читанні та в цілому проекту Закону України про внесення змін до деяких законів України щодо відновлення розгляду справ стосовно дисциплінарної відповідальності суддів та забезпечення роботи Служби дисциплінарних інспекторів Вищої ради правосуддя (реєстраційний номер 9261 від 02.05.2023 року). Прошу голосувати.</p>
<p></p>
<p>15:54:07</p>
<p>За-19</p>
<p>Рішення не прийнято.</p>
<p>Шановні колеги, в нас тільки оголошення лишилися, більше законопроектів сьогодні ми не планували розглядати. Оголошення будуть довго, тому прохання планувати свій час.</p>
<p>Отже, ми на Погоджувальній домовились, що будемо припиняти діяльність тимчасових слідчих і спеціальних комісій. Тому, шановні народні депутати, відповідно до частини сьомої статті 3 Закону України "Про тимчасові слідчі комісії, тимчасові спеціальні комісії Верховної Ради України", частини восьмої статті 85 Регламенту Верховної Ради України строк повноважень тимчасової спеціальної комісії не може перевищувати один рік з дня утворення такої комісії. Станом на 23 серпня 2023 року у Верховній Раді України налічується три тимчасові спеціальні комісії, строк діяльності яких згідно з постановами Верховної Ради України про утворення таких комісій завершився.</p>
<p>Зважаючи на вищезазначені положення чинного законодавства та відповідно до ухваленого рішення Погоджувальної ради депутатських фракцій (депутатських груп), оголошую про припинення повноважень наступних тимчасових спеціальних комісій:</p>
<p>1. Тимчасової спеціальної комісії Верховної Ради України з питань правового статусу ветеранів війни, утвореної Постановою Верховної Ради України від 02.10.2019 року № 137- IX;</p>
<p>2. Тимчасової спеціальної комісії Верховної Ради України з питань формування та реалізації державної політики щодо відновлення територіальної цілісності та забезпечення суверенітету України, утвореної Постановою Верховної Ради України від 17.10.2029 року № 2011-IX;</p>
<p>3. Тимчасової спеціальної комісії Верховної Ради України з питань міжнародного гуманітарного та міжнародного кримінального права в умовах збройної агресії Російської Федерації проти України, утвореної Постановою Верховною Радою України від 01.07.2022 року № 2351-IX.</p>
<p>Шановні колеги, так само відповідно до частини сьомої статті 3 Закону України "Про тимчасові слідчі комісії, тимчасові спеціальні комісії Верховної Ради України", частини другої статті 77 Регламенту Верховної Ради України строк повноважень слідчої комісії не може перевищувати одного року з дня утворення такої комісії.</p>
<p>Станом на 23 серпня 2023 року у Верховній Раді України налічується дев'ять тимчасових слідчих комісій, строк діяльності яких згідно з Постановою Верховної Ради України про утворення таких комісій завершився.</p>
<p>Зважаючи на вищезазначені положення чинного законодавства та відповідно до ухваленого рішення Погоджувальної ради депутатських фракцій та груп, оголошую про припинення повноважень наступних тимчасових слідчих комісій:</p>
<p>1. Тимчасової слідчої комісії Верховної Ради України з питань розслідування пожежі (вибухів) на складах боєприпасів в місті Ічня (Чернігівська область), місті Калинівка (Вінницька область), місті Балаклія (Харківська область), місті Сватове (Луганська область), місті Кривий Ріг (Дніпропетровська область) у період з 2014 по 2018 роки, утвореної Постановою Верховної Ради України 31.10.2019 № 262-IX;</p>
<p>2. Тимчасової слідчої комісії Верховної Ради України з питань розслідування можливих фактів порушення законодавства України та зловживання службовим становищем президентом Української асоціації футболу (Федерації футболу України), головою Комітету Верховної Ради України з питань бюджету Верховної Ради України восьмого скликання Павелком А.В. при вирішенні питання фінансування та реалізації бюджетної програми "Будівництво футбольних полів зі штучним покриттям в регіонах України" у 2017-2018 роках, утвореної Постановою Верховної Ради України від 15.11.2019 № 304-IX;</p>
<p>3. Тимчасової слідчої комісії Верховної Ради України для проведення розслідування відомостей щодо укладання угоди між Міністерством фінансів та Спеціальним комітетом кредиторів з реструктуризації зовнішнього боргу у 2015 році, утвореної Постановою Верховної Ради України від 20.12.2019 № 428-IX;</p>
<p>4. Тимчасової слідчої комісії Верховної Ради України з питань розслідування оприлюднених в засобах масової інформації фактів можливих корупційних дій посадових осіб органів державної влади, які призвели до значних втрат дохідної частини Державного бюджету України, утвореної Постановою Верховної Ради України від 24.04.2020 № 568-IX;</p>
<p>5. Тимчасової слідчої комісії Верховної Ради України з питань розслідування фактів корупції органів державного архітектурно-будівельного контролю та нагляду, утвореної Постановою Верховної Ради України від 15.09.2020 № 892-ІХ;</p>
<p>6. Тимчасової слідчої комісії Верховної Ради України з питань розслідування можливих противоправних дій представників органів державної влади та інших осіб, що могли сприяти порушенню державного суверенітету, територіальної цілісності та недоторканності України і становити загрозу національній безпеці України, утвореної Постановою Верховної Ради України від 19.05.2021 року № 1454-ІХ;</p>
<p>7. Тимчасової слідчої комісії Верховної Ради України з питань розслідування можливих протиправних дій посадових осіб Державного космічного агентства України (Національного космічного агентства України) та підприємств космічної галузі, зокрема під час реалізації проектів "Либідь" та "Циклон-4", утвореної Постановою Верховної Ради України від 10.09.2021 № 1747-ІХ;</p>
<p>8. Тимчасової слідчої комісії Верховної Ради України з питань розслідування фактів можливих корупційних дій посадових осіб Державної податкової служби України, Державної митної служби України, що могли призвести до зменшення надходжень до державного бюджету, та можливих зловживань у сфері фінансово-господарської діяльності акціонерного товариства "Національна акціонерна компанія "Нафтогаз України", утвореної Постановою Верховної Ради України від 27.01.2022 № 2022-ІХ;</p>
<p>9. Тимчасової слідчої комісії Верховної Ради України з питань розслідування можливих фактів незаконного і неефективного проведення органами державної влади, органами місцевого самоврядування заходів щодо вдосконалення системи управління та дерегуляції земельних відносин (земельної децентралізації), утвореної Постановою Верховної Ради України від 01.02.2022 № 2034-ІХ.</p>
<p>Шановні колеги, розгляд питань порядку денного на сьогодні завершено. Дякуємо всім за плідну роботу. Особлива подяка колегам, які лишились до фінального такого оголошення. Оголошую перерву в нашому пленарному засіданні. Про час і місце його продовження вам буде повідомлено завчасно. Нагадую на необхідності непоширення інформації щодо його початку.</p>
<p>Працюємо на перемогу України. Слава Україні!</p>
<p></p>
