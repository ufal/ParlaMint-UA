Стенограма пленарного засідання
06 вересня 2016
&nbsp;
<p align=center>ЗАСІДАННЯ ДРУГЕ</p>
<p align=center>Сесійний зал Верховної Ради України</p>
<p align=center>06 вересня 2016 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p><a name=_GoBack></a>16:02:06</p>
<p>ГОЛОВУЮЧИЙ. Колеги, 16 година, час, відведений для перерви, завершений. Я прошу заходити в зал і приготуватись до реєстрації. Будь ласка, прошу заходити в зал.</p>
<p>Шановні колеги, прошу заходити в зал всіх, хто в кулуарах, всіх, хто не дійшов ще до робочих&nbsp; місць, але готовий до продуктивної і плідної роботи для України. Прошу Секретаріат Верховної Ради&nbsp; повідомити депутатів, що Верховна Рада&nbsp; України розпочинає свою непросту роботу, будь ласка.</p>
<p>Готові до реєстрації? Я бачу, ще не всі&nbsp; голови фракцій є, прошу голів фракцій зайти.&nbsp;&nbsp;&nbsp;</p>
<p>Колеги, реєструємося.</p>
<p>Хто&nbsp; тусується в кулуарах і не встиг - це погано.</p>
<p>Колеги… Прошу народних депутатів підготуватися до реєстрації. Прошу зареєструватися, будь ласка.</p>
<p>&nbsp;</p>
<p>16:04:48</p>
<p>В залі зареєстровано 358 народних депутатів. Вечірнє пленарне засідання Верховної Ради&nbsp; України оголошую відкритим.</p>
<p>Шановні колеги, я хотів би кілька слів сказати логіку нашої роботи, яка прозвучала і на Погоджувальній раді. Отже, на Погоджувальній раді було багато звернень, щоб ми, плануючи&nbsp; нашу роботу, робили питання по блоках в різних сферах. Ми узгодили, що сьогодні в нас буде блок питань правоохоронної діяльності, у четвер – децентралізація і дерегуляція, наступного вівторка пленарного – інформативна політика, про яку говорив Данченко, а також питання аграрної політики, але щоб ми&nbsp; могли ці питання проходити, нам вкрай важлива інтенсивна і плідна робота.</p>
<p>Колеги, подивіться, я зараз перед собою маю, як і ви, порядок денний. Ми&nbsp; маємо чотири постанови, які не є конфліктними, які, очевидно, будуть підтримані усім залом. Потім маємо два законопроекти першого читання, які теж не є конфліктними, а потім сім законопроектів блоку правоохоронної діяльності. Якщо будемо діяти злагоджено, якщо&nbsp; будемо діяти системно, ми, як мінімум, цей порядок денний зможемо пройти.</p>
<p>Я дуже усіх закликаю до такої роботи. Зокрема, коли постанова є неконфліктна, можливо не вичерпувати весь час для&nbsp; обговорення, не входити в двадцяти… півгодинне обговорення, а лаконічно висловлювати свою позицію від фракцій і переходити до прийняття рішень. І теж не менш важливо, щоб депутати були в залі і відповідно працювали.</p>
<p>Тому, колеги, закликаю входити вже в робочу атмосферу, і пропоную розпочати розгляд питань, які в нас стоять на порядку денному.</p>
<p>Отже, переходимо до розгляду проекту Постанови про дострокове припинення повноважень народного депутата України Сторожука (реєстраційний номер 4903). Отже, колеги, прошу приготуватися зараз до голосування. Нагадую запропоновану мною логіку, щоб ми були дисциплінованими. Зараз ми ставимо на голосування питання про розгляд за скороченою процедурою.</p>
<p>Пане Павло, ви взяли із собою карточку? Кожен голос має вагу, пан Левченко.</p>
<p>Отже, я ставлю на голосування пропозицію розгляду проекту Постанови про дострокове припинення повноважень народного депутата України Сторожука за скороченою процедурою і прошу підтримати, колеги, цю пропозицію. Я можу розраховувати на вас? Воно не потребує великої дискусії. Хто підтримує пропозицію розгляду за скороченою процедурою, прошу проголосувати. Колеги, зараз голосування вже відбувається. Скорочена процедура, хто підтримує дану пропозицію, прошу проголосувати. Голосуємо, колеги, будь ласка.</p>
<p>&nbsp;</p>
<p>16:08:29</p>
<p>За-160</p>
<p>Рішення прийнято.</p>
<p>Це гарний початок для роботи. І до доповіді запрошується перший заступник голови Комітету з питань Регламенту та організації роботи Верховної Ради України Пинзеник Павло Васильович. Будь ласка.</p>
<p>&nbsp;</p>
<p>16:08:46</p>
<p>ПИНЗЕНИК П.В.</p>
<p>Шановний Голово, шановні колеги народні депутати, комітет на своєму засіданні 6 липня розглянув заяву народного депутата України члена депутатської фракції Політичної партії "Народний фронт" Сторожука Дмитра Анатолійовича про складання ним депутатських повноважень в зв'язку із призначенням на посаду першого заступника Генерального прокурора України. Враховуючи положення пункту першого частини другої статті 81 Конституції, статті 4 Закону про статут народного депутата, комітет прийняв рішення та вніс народними депутатами України, членами комітету, на розгляд Верховної Ради проект Постанови про дострокове припинення повноважень народного депутата України Сторожука Дмитра Анатолійовича (реєстраційний 4903) і рекомендує Верховній Раді України прийняти його в&nbsp; цілому.</p>
<p>Просимо підтримати і дякуємо за увагу.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Зараз мені скажуть, що необхідно обговорення по кожному питанню. Правда? І є необхідність обговорювати? Є необхідність обговорювати.</p>
<p>Колеги, я вас&nbsp; дуже прошу, я зроблю запис.&nbsp; Запишіться так, щоб це були мінімально обговорення. Давайте не будемо порушувати процедури. Дуже коротко обговорення і голосування.</p>
<p>Колеги, прошу провести запис: два – "за", два – "проти". Будь ласка,&nbsp; колеги.</p>
<p>Медуниця Олег&nbsp; В'ячеславович, будь ласка.</p>
<p>&nbsp;</p>
<p>16:10:31</p>
<p>МЕДУНИЦЯ О.В.</p>
<p>"Народний фронт" – "за"! Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую за змістовний і короткий виступ.</p>
<p>Яніцький Василь Петрович, будь ласка.</p>
<p>&nbsp;</p>
<p>16:10:47</p>
<p>ЯНІЦЬКИЙ В.П.</p>
<p>"Блок Петра Порошенка" також підтримує це рішення, але треба це зробити було набагато раніше. Дякую.</p>
<p>&nbsp;</p>
<p>ГОЛОВУЮЧИЙ. Дякую. Це просто перемога, товариство. Обговорення даного питання завершено.&nbsp;</p>
<p>Шановні колеги, я прошу зайти в зал приготуватися до голосування. Колеги, і з "Народного фронту" у тому числі! Пане Юрій! Юрій Тимошенко! Пане Юрій Тимошенко, будь ласка,&nbsp;&nbsp; до голосування. Зараз буде прийняття рішення.</p>
<p>Колеги, будь ласка,&nbsp; заходимо в зал.&nbsp; Прошу&nbsp; приготуватися до голосування.</p>
<p>Це є приклад того, що Верховна Рада в даних питаннях тільки отримує заяву, тут же приймає швидкі і ефективні рішення. І нам необхідно… я думаю, нема жодних заперечень, щоб ми проголосували спільно і злагоджено. Є загальна згода по цьому питанню. Колеги, я прошу зайняти робочі місця, приготуватись до голосування. Голови фракцій, я дуже прошу запросити депутатів в зал, секретаріат я прошу запросити депутатів в зал і приготуватись до голосування.</p>
<p>Шановні колеги, я, з вашого дозволу, проведу сигнальне, щоб побачити рівень готовності залу. Добре?</p>
<p>Отже, я, колеги,&nbsp; прошу взяти участь в рейтинговому голосуванні, щоб перевірити потужність потенціалу залу до прийняття рішень. Прошу всіх зайняти робочі місця. колеги, прошу не виходити, а заходити в зал. Колеги, будь ласка. Будь ласка, колеги. Дякую дуже вам.</p>
<p>Я прошу взяти участь в рейтинговому голосуванні. Будь ласка, будь ласка, голосуємо, колеги.</p>
<p>&nbsp;</p>
<p>16:13:29</p>
<p>За-198</p>
<p>Потенціал високий, але недостатньо високий. Тенденція правильна.</p>
<p>Колеги, одну хвилину часу, я прошу голів фракцій, хочу відзначити, що деякі фракції присутні майже в повному складі і "Самопоміч", Радикальна партія, "Народний фронт". Я прошу усіх інших голів фракцій, як сьогодні у нас діє модна термінологія, не тусуватись по кулуарах, а заходити в зал і працювати, для того нас обирали люди і я дуже прошу усіх протягом цієї хвилини підходити в зал, підготуватись до прийняття рішення. Колеги, будь ласка, запросіть депутатів в зал. Одна хвилина до прийняття рішення. Потім у нас десь ще три безконфліктні постанови, ми повинні налаштуватись на продуктивну і плідну роботу.</p>
<p>Колеги, будь ласка, переходимо до прийняття рішення. Будь ласка, запросіть депутатів в зал. Переходимо до прийняття рішення. Колеги, загалом в залі немає заперечень проти даної постанови? Немає, так же ж? Всі ж підтримують, так же ж? Політичної дискусії немає. Я дуже прошу всіх депутатів, незалежно від фракцій, по тих постановах, які є узгоджені, щоб ми спільно могли голосувати.</p>
<p>Отже, колеги, прошу приготуватись до прийняття рішення. Я ставлю на голосування проект Постанови про дострокове припинення повноважень народный депутата України Сторожука (реєстраційний номер 4903), пропонується прийняти постанову в цілому. Хто підтримує дане рішення, прошу проголосувати, колеги. Будь ласка, голосуймо, колеги. Прошу голосувати. Прошу підтримати.</p>
<p>&nbsp;</p>
<p>16:17:20</p>
<p>За-233</p>
<p>Рішення прийняте. Вітаю комітет з якісно виконаною роботою.</p>
<p>Переходимо до наступного проекту постанови, і я пропоную такий самий темп і витримувати.&nbsp; Наступний проект постанови про проведення парламентських слухань на тему: "Права дитини в Україні: забезпечення, дотримання, захист" (номер 5007).</p>
<p>І я прошу теж підтримати пропозицію розгляду даної постанови за скороченою процедурою. Прошу, колеги, підтримати розгляд за скороченою процедурою 5007. Будь ласка, голосуємо.</p>
<p>&nbsp;</p>
<p>16:18:13</p>
<p>За-198</p>
<p>Рішення прийняте.</p>
<p>Я запрошую до доповіді народного депутата України Сисоєнко Ірину Володимирівну. І теж закликаю бути максимально лаконічною під час доповіді, пані Ірино. Будь ласка.</p>
<p>&nbsp;</p>
<p>16:18:30</p>
<p>СИСОЄНКО І.В.</p>
<p>Шановні колеги, 1 вересня всі ми повели дітей до школи. Ми всі знаємо і говоримо, що майбутнє нашої держави саме в наших дітях. Але на рівні держави ми так мало робимо для того, щоб права дітей були належним чином реалізовані на території нашої держави.</p>
<p>29 вересня буде 25 років з моменту дії в Україні Конвенції ООН по правам дітей. На підставі цієї конвенції був прийнятий Закон України "Про охорону дитинства". Відповідно до статті 5 цього закону передбачається обов'язок уряду щороку звітувати перед парламентом про реалізацію і дотримання прав дітей. В тому числі надзвичайно важливим є і актуальним питання – це стан здоров'я дітей нашої держави. І, на жаль, саме це питання у нас щороку погіршується.</p>
<p>В критично низькому стані знаходяться питання вакцинації всіх дітей України. Щороку кількість дітей, які хворіють на онкологічні хвороби, збільшується більш ніж на тисячу звернень і діагнозів, які встановлюються дітям по всій Україні. Ми постійно шукаємо кошти на лікування дітей, на лікування коштів державного бюджету, на лікування з кишень батьків, на лікування за кошти грантів та фондів міжнародних. І ми не робимо самого головного: ми не будуємо системи профілактики і ранньої діагностики багатьох захворювань. Ми зобов'язані сформувати на рівні держави, на рівні роботи органів місцевого самоврядування, запроваджувати в школах, дитячих садках медичні огляди стану здоров'я дітей. Ми повинні системно сформувати ті державні програми, які повинні бути профінансовані…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>СИСОЄНКО І.В.&nbsp; Ми повинні провести ці парламентські слухання саме в цьому році і чітко сформувати, які державні програми повинні бути профінансовані, що стосується дітей, охорони дитинства на наступний рік. І робити це своєчасно саме зараз, коли формується державний бюджет на 2017 рік, а не робити це наступного року, коли формувати додаткові видатки вже буде неможливим.&nbsp; Тож прошу вас підтримати нашу ініціативу.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань сім'ї, молодіжної політики та спорту Палатний Артур Леонідович. Будь ласка.</p>
<p>&nbsp;</p>
<p>16:21:21</p>
<p>ПАЛАТНИЙ А.Л.</p>
<p>Дякую.&nbsp; Шановні колеги! Шановний Андрій Володимирович!&nbsp; Комітет підтримує пропозицію про проведення парламентських слухань на тему: "Права дитини в Україні: забезпечення, дотримання, захист".</p>
<p>Хочу нагадати, що слухання з відповідної тематики проводились 6 років тому, і за цей час&nbsp; становище дітей суттєво погіршилось. Сотні тисяч дітей через російську агресію вимушені шукати порятунку на мирній території. І не завжди державні органи здатні надати їм необхідну допомогу. В умовах складної економічної кризи було прийнято багато рішень щодо економії на дітях. І майже ніколи не досліджувались неминучі наслідки.</p>
<p>І взагалі залишилась складною ситуація з вакцинацією дітей. Доходить до того, що заради порятунку дитини благодійники контрабандою завозять вакцину від правцю. Впевнений, що посадовці, відповідальні за придбання вакцини, мають бути не лише звільнені, але притягнуті до кримінальної відповідальності.</p>
<p>Шановні колеги! Наш комітет підтримує і просить, всю сесійну залу просить для того, щоб підтримали цю постанову Парламентських слухань. Дякую.</p>
<p>&nbsp;</p>
<p>ГОЛОВУЮЧИЙ. Дуже дякую, пане Артур.</p>
<p>Я прошу провести запис: два – "за", два – "проти". І прошу бути максимально лаконічними у своїх позиціях. Будь ласка, два – "за", два – "проти".</p>
<p>Петро Михайлович Ванат, "Народний фронт".</p>
<p>&nbsp;</p>
<p>16:23:17</p>
<p>ВАНАТ П.М.</p>
<p>Я прошу…</p>
<p>&nbsp;</p>
<p>ГОЛОВУЮЧИЙ. Унгуряну передає слово. Будь ласка, включіть на трибуні мікрофон.</p>
<p>&nbsp;</p>
<p>ВАНАТ П.М. Я прошу передати слово пану Унгуряну.</p>
<p>&nbsp;</p>
<p>16:23:33</p>
<p>УНГУРЯН П.Я.</p>
<p>Шановні колеги, слава Ісусу Христу!</p>
<p>&nbsp;</p>
<p>ГОЛОВУЮЧИЙ. Слава навіки Богу!</p>
<p>&nbsp;</p>
<p>УНГУРЯН П.Я. По-перше, дякуємо ініціаторам. Дякуємо, пані Ірино, за дуже важливу тему, яку ви підняли. Дійсно, періодично Верховна Рада України опікується саме такими соціально значущими темами. І хочеться відзначити дуже конструктивну позицію комітету, який завжди підтримує проведення парламентських слухань.</p>
<p>Я думаю, що тема прав дитини невід'ємно пов'язана із темою здоров'я людей, здоров'я батьків, здоров'я дітей. Про це вже було сказано. Тема прав людини і особливо маленьких громадян&nbsp; нашого суспільства пов'язана із сімейною тематикою.&nbsp; На жаль, сьогодні&nbsp; багато-багато дітей виховуються у неповних сім'ях.&nbsp; Українська сім'я – інколи це просто&nbsp; місце, де діти не виховуються, а набувають поганих&nbsp; звичок. Неповні сім'ї сьогодні&nbsp; складають більше&nbsp;&nbsp; 50 відсотків в Україні, і це жахлива ситуація. Тому наше звернення і до уряду, визначитися,&nbsp; хто сьогодні в уряді займається&nbsp; взагалі сімейною тематикою,&nbsp; сімейною проблематикою. Адже Міністерства у справах сім'ї, молоді&nbsp; та спорту немає, звідти прибрали сім'ю, і сьогодні ця тема лише&nbsp; в якості маленького&nbsp; відділу в Міністерстві соціальної політики. Нам цю тему&nbsp; треба теж розглянути.&nbsp;</p>
<p>Безумовно, тема дітей, які виїхали разом із батьками&nbsp; із&nbsp; зони антитерористичної&nbsp; операції, – це&nbsp; теж дуже важлива тема. Тому фракція "Народний фронт"&nbsp; буде підтримувати&nbsp; проведення&nbsp; парламентських слухань за означеною темою&nbsp; і буде приймати активну участь в&nbsp; їхньому проведенні.&nbsp; Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка,&nbsp; Розенблат Борислав Соломонович. Включіть&nbsp; мікрофон.</p>
<p>&nbsp;</p>
<p>16:25:25</p>
<p>РОЗЕНБЛАТ Б.С.</p>
<p>Прошу передати слово Курячому Максиму.</p>
<p>&nbsp;</p>
<p>16:25:31</p>
<p>КУРЯЧИЙ М.П.</p>
<p>Шановний&nbsp; Андрію Володимировичу, шановні колеги народні депутати!&nbsp;&nbsp; Народна мудрість говорить про те, що&nbsp; чужих дітей не буває, всі діти&nbsp; свої. Я вкрай&nbsp; підтримую цю дуже важливу ініціативу, яку запропонували наші колеги&nbsp; із профільного комітету, оскільки ця ініціатива дуже слушна і дуже вчасна.&nbsp; Друзі, ми маємо сьогодні шанс виправити ті недоліки і ті помилки. які зробили до&nbsp; нас. Вдумайтесь, за 6 років український&nbsp; парламент&nbsp; не заслуховував питання щодо дотримання прав&nbsp; наших дітей в цій сесійній залі. Такого бути не може&nbsp; і ми маємо цю помилку&nbsp; виправити. За ці&nbsp; 6 років дуже багато долей було понівечено і&nbsp; скривджено. Давайте&nbsp; згадаємо, скільки дітей-сиріт&nbsp; були протиправно, протизаконно позбавлені&nbsp; свого житла, скільки&nbsp; шахраїв познущалися над їхніми долями, над їхніми правами.</p>
<p>Ми маємо також одночасно під час цих&nbsp; парламентських слухань приділити особливу увагу щодо дотримання прав на оздоровлення, в тому числі дітям наших військовослужбовців, дітям, батьки яких сьогодні несуть&nbsp; службу в зоні АТО. Ми з вами минулого року прийняли дуже важливі законопроекти щодо&nbsp; дотримання прав на&nbsp; оздоровлення саме цих категорій дітей.</p>
<p>Отже, друзі не гаємо часу, голосуємо всі одностайно. Ця постанова вкрай актуальна для сьогоднішнього дня. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Юрій Павленко, заключний виступ. Через дві хвилини голосування. Прошу всіх заходити в зал.&nbsp;</p>
<p>Будь ласка, пане Юрій.</p>
<p>&nbsp;</p>
<p>16:27:24</p>
<p>ПАВЛЕНКО Ю.О.</p>
<p>Шановний пане Голово, шановні народні депутати! Без сумніву, я як співавтор&nbsp; даної постанови "за", і "Опозиційний блок" буде голосувати за підтримку&nbsp; про проведення&nbsp; парламентських слухань , направлених на захист прав дитини.</p>
<p>Чому це важливо. Конвенція ООН про права дитини стала одним із перших документів незалежної України і вступила в силу 25 вересня 1991 року. За цей час було зроблено багато. Разом з тим чому важливо саме&nbsp; в цьому розі провести ці&nbsp; парламентські слухання. Бо в 2016 році закінчується дія закону "Національний план дій на виконання Конвенції ООН про права дитини". На жаль, сьогодні вересень місяць, урядом непідготовлений проект на продовження Національного плану дій на&nbsp; виконання Конвенції ООН про права дитини. Таким чином, з наступного року можуть&nbsp; бути зняті з фінансування дуже багато програм, направлених на захист і дотримання&nbsp; прав дитини в Україні.</p>
<p>Крім того, до сьогоднішнього дня не розроблено цілу низку рішень уряду на виконання законопроектів,&nbsp; які прийняті вже в цій Верховній Раді, направлені на захист, наприклад, дітей, які постраждали від збройного конфлікту, чи дітей, які втратили все в результаті випадків, в результаті війни, яка відбувається.</p>
<p>Тому дуже важливо сьогодні&nbsp; проаналізувати стан виконання, вказати уряду на недоопрацювання,&nbsp; змусити уряд працювати як єдиний механізм, тому що, на жаль, сьогодні діяльність різних міністерств в частині&nbsp; захисту прав&nbsp; дитини є розрізненою&nbsp; і часто не співпадає, і суперечить одна одній.&nbsp;</p>
<p>Крім того,&nbsp; в рамках парламентських слухань, я переконаний, ми розглянемо проблеми кожної із критичних категорій…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ПАВЛЕНКО Ю.О. …кожної із критичних категорій дітей і змусимо уряд бути відповідальними перед українськими&nbsp; дітьми. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, переходимо до прийняття рішення. Я прошу заходити в зал і займати робочі місця. Прошу секретаріат запросити депутатів в зал.</p>
<p>Я ставлю на голосування проект Постанови про проведення&nbsp;&nbsp;&nbsp;&nbsp; парламентських слухань на тему: "Права дитини в Україні: забезпечення,&nbsp; дотримання, захист"&nbsp; (реєстраційний номер&nbsp; 5007). Пропоную проголосувати постанову в цілому. Хто підтримує дане рішення, прошу проголосувати, колеги.&nbsp; Будь ласка, голосуємо.</p>
<p>&nbsp;</p>
<p>16:30:47</p>
<p>За-260</p>
<p>Рішення прийнято. Вітаю авторів, вітаю комітет за якісну роботу.</p>
<p>Переходимо до наступної постанови. Наступна постанова&nbsp; Постанови про проведення парламентських слухань: "75-ті роковини трагедії Бабиного Яру: уроки історії та сучасність".</p>
<p>Важлива дуже тема, планується&nbsp; як міжнародний захід, і я прошу вас підтримати, і першим я&nbsp; поставлю на голосування скорочену процедуру, пані Ірино. Хто підтримує&nbsp; розгляд за скороченою процедурою, прошу проголосувати.&nbsp; Будь ласка, колеги, голосуємо, скорочена процедура.</p>
<p>&nbsp;</p>
<p>16:31:39</p>
<p>За-214</p>
<p>214 – "за". Рішення прийняте.</p>
<p>І я запрошую до доповіді народного депутата України Геращенко Ірину… ой, вибачте, Першого заступника Голови Верховної Ради України Геращенко Ірину Володимирівну. Дякую вам.</p>
<p>&nbsp;</p>
<p>16:31:52</p>
<p>ГЕРАЩЕНКО І.В.</p>
<p>Дякую, шановний пане Голово. Шановні колеги, як вам відомо, наприкінці вересня цього року виповнюється 75 років з дня трагедії Бабиного Яру.</p>
<p>Бабин Яр в роки Другої світової війни став братською могилою для представників багатьох національностей, які мешкали в той час в Україні. Під час фашистської окупації Києва в 1941-1943 роках саме в Бабиному Яру, який став місцем масових розстрілів, було розстріляно і там загинуло тисячі євреїв і ромів. І я прошу під стенограму внести в постанову саме і так само зауваження, що там були розстріляні і роми, радянські військовополонені і члени підпілля, члени шановної Організації українських націоналістів, заручники, українські патріоти.</p>
<p>Зокрема, лише за два дні, 29-30 вересня 1941 року, в Бабиному Яру було розстріляно майже 34 тисячі євреїв. І страшно, але масштаби&nbsp; трагедії Бабиного Яру вони замовчувалися в радянські часи, і тільки за часів незалежності України ми почали дізнаватися правду про цю страшну трагедію.</p>
<p>Я переконана в тому, шановні колеги, що ми з вами, представники різних політичних сил, єдині в одному, що ми засуджуємо ксенофобію в усіх її проявах, антисемітизм. І, власне,&nbsp; українських парламент має долучитися до цих важливих заходів по вшануванню пам'яті десятків тисяч людей, що були безневинно розстріляні в Бабиному Яру. І тому є пропозиція нашою з вами постановою провести спеціальні парламентські слухання 27 вересня, в дні, коли до України зберуться чимало, міжнародних в тому числі, делегацій для того, щоб і обговорити історичні наслідки цієї страшної трагедії і вшанувати пам'ять жертв цих страшних репресій. Дякую за увагу.</p>
<p>&nbsp;</p>
<p>ГОЛОВУЮЧИЙ. Дуже дякую вам.</p>
<p>І хочу, власне, нагадати, що величезна&nbsp; кількість розстріляних це були українські патріоти –&nbsp; 621&nbsp; член Організації українських націоналістів. Без перебільшення, видатна українська поетеса Олена Теліга, там обірвалось&nbsp; її яскраве молоде життя. І тому для нас ця трагедія, як і для багатьох інших народів, які потерпіли в результаті цих звірств, є особливо важлива.&nbsp;</p>
<p>Я запрошую до співдоповіді голову Комітету з питань&nbsp; культури і духовності Княжицького Миколу Леонідовича.</p>
<p>Будь ласка, від трибуни пане&nbsp; Миколо.</p>
<p>&nbsp;</p>
<p>16:34:43</p>
<p>КНЯЖИЦЬКИЙ М.Л.</p>
<p>Шановні колеги! Трагедія Бабиного Яру почалася з великої трагедії єврейського народу. Але згодом, як ви знаєте, це стало великою&nbsp; трагедією українців, ромів і людей&nbsp; багатьох національностей, які проживали в Києві.</p>
<p>Як сказала доповідачка пані Ірина Геращенко, в Київ приїдуть керівники держав багатьох країн для того, щоб разом з нами розділити пам'ять про цей жахливий період і зробити все, щоб більше ніколи таке не повторилося. І саме з нашої ініціативи, з&nbsp; ініціативи наших гостей ми вирішили поговорити тут про це в цьому залі.</p>
<p>&nbsp;Я хотів би принагідно запросити вас проголосувати&nbsp; за цю постанову, наш Комітет з&nbsp; питань культури і духовності&nbsp; підтримав її і закликає проголосувати за основу і в цілому, і&nbsp; запросити взяти в цьому участь. У час, коли Україна веде&nbsp; війну з агресором,&nbsp; пам'ять про кожного невинно вбитого має підтримувати нас в цій боротьбі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Дякую, пане Миколо.</p>
<p>Шановні колеги, прошу провести запис: два – "за", два – "проти". Будь ласка.</p>
<p>Логвинський Георгій&nbsp; Володимирович, будь ласка, "Народний фронт".</p>
<p>&nbsp;</p>
<p>16:36:10</p>
<p>ЛОГВИНСЬКИЙ Г.В.</p>
<p>Шановні друзі! Шановні колеги! Я хотів би підкреслити, що&nbsp;&nbsp; трагедія Бабиного Яру це не просто історія нашої держави, це припинення життя наших&nbsp; громадян, для когось знайомих, хтось спізнав цю історію з книжок. Для мене особисто у Бабиному Яру знаходяться мої родичі. Для мене це пам'ять тих людей, які віддали&nbsp; власне життя за нашу країну, щоб збудувати нашу країну.</p>
<p>Тому наша пошана повинна бути найбільшою. Не тільки провести слухання, але й максимально підтримати та нагадати нашим дітям про те, що такі події в нашій державі ніколи не будуть повертатися. Ми повинні&nbsp; гарантувати, що ми є свободна держава, де немає місця антисемітизму, де немає місця ксенофобії. Я впевнений, що разом ми зможемо довести нашу державу до європейських… до рівня європейського захисту з&nbsp; прав людини.</p>
<p>Тому прошу&nbsp; підтримати цю постанову та прошу вшанувати пам'ять загиблих людей. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Мельничук&nbsp; Сергій Петрович, будь ласка, "Воля народу".</p>
<p>&nbsp;</p>
<p>16:37:26</p>
<p>МЕЛЬНИЧУК С.П.</p>
<p>Прошу передати Литвину Володимиру Михайловичу.</p>
<p>&nbsp;</p>
<p>ГОЛОВУЮЧИЙ.&nbsp; На трибуні включіть мікрофон.</p>
<p>&nbsp;</p>
<p>16:37:42</p>
<p>ЛИТВИН В.М.</p>
<p>Шановний Голово, нещодавно до&nbsp; моєї родини з Америки приїздила людина, єврей за національністю, якого під час війни… сім'ю якого під час війни&nbsp; врятувала родина моїх батьків. І я повинен вам сказати, що в селі в нас проживало багато громадян єврейської національності. Вони були по-звірячому або задушені в душогубках або розстріляні. І зрозуміло, що ми повинні відгукнутися належним чином на цю дату.</p>
<p>Разом з тим, мені бачиться, що, мабуть, краще нам було б, можливо, раніше прийняти розгорнуту Постанову Верховної Ради&nbsp; України з цього приводу для того, щоб передбачити відповідні заходи. І, можливо, я звертаюсь до ініціаторів цього документа, нам варто було б прийняти рішення сьогодні про проведення спеціального засідання Верховної Ради&nbsp; України, це якраз буде вівторок, для того, щоб обговорити це питання з урахуванням і історії, уроків, які ми маємо всі винести. Бо я думаю, що парламентські слухання, вони не дадуть того ефекту, який ми могли би отримати, розглядаючи не тільки ці події, а й низку інших подій такого трагічного виміру і&nbsp; характеру.</p>
<p>Разом із тим, давайте відверто скажемо, що це викличе і неоднозначну реакцію, у тому числі&nbsp; і неоднозначні оцінки в українському суспільстві. Я думаю, для&nbsp; цього досить прочитати спогади одного із авторів книжки – Кузнєцова про Бабин Яр. І я думаю, що нам не потрібно тут, щоб з'являлися лінії розламу. Тому я просив би, давайте, можливо, приймемо рішення і проведемо спеціальне засідання Верховної Ради України, і приймемо при цим розгорнуте рішення Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Володимире.</p>
<p>З вашого дозволу, я відреагую, тому що ваша думка і ваша позиція є важливою, і ми обговорювали це питання. Тому що даний захід і дана постанова готувалася, справді, як міжнародний захід за участю високопосадовців інших держав. Але, пане Володимире, в чому є ризик? Ми ж спланували порядок денний на цю сесію таким чином, щоб наші сесійні засідання були не під час міжнародних делегацій. І для було би дуже ризикованим якби ми оголосили би засідання і, не дай Боже, не мали би достатньої кількості кворуму для нього. І тому ми вийшли на м'якший варіант, легший варіант парламентських слухань, на які ми запросимо усіх депутатів, усі фракції, але ми не будемо обумовлені кворумом необхідним для цього спеціального засідання.</p>
<p>Ваша думка є важливою, але ми запропонували м'якший шлях, щоб не поставити під ризик проведення цього надзвичайного заходу. Я сподіваюся, ви поділяєте і розумієте нашу позицію. І в даному випадку це була позиція спільна і міжнародників, і ми запропонували такий формат, і давайте просто наповнювати формат максимально змістом, і дамо йому максимальне публічне звучання, і це буде наш вклад у відзначення цієї страшної трагедії.</p>
<p>До слова запрошую Мірошниченка Юрія Романовича, "Опозиційний блок", будь ласка.</p>
<p>&nbsp;</p>
<p>16:41:11</p>
<p>МІРОШНИЧЕНКО Ю.Р.</p>
<p>Дякую, Андрію Володимировичу.</p>
<p>Шановні колеги, шановні друзі, насправді, це непересічна річ, яку ми обговорюємо зараз. Сімдесят п'ять років тому сталася трагедія, яка має &nbsp;резонанс і на сході і на&nbsp; заході України, яка має резонанс в усьому світі, оскільки йдеться про&nbsp; саме поняття "людяність", про&nbsp; саме поняття цінності&nbsp; життя, про&nbsp; саме поняття нашого з вами майбутнього, так само як і минулого. Немає майбутнього країни, яка не знає свого минулого, яка не співчуває, не переживає ту трагедію, яка сталася в Бабиному Яру.</p>
<p>Ця постанова, ці слухання мають об'єднати не лише нашу залу, а й все&nbsp; українське суспільство, щоби трагедія ніколи не повторилася в нашій історії українській. Нема тут правих і лівих, влади і опозиції, йдеться про те, що ми всі громадяни нашої країни. Це біль наших громадян, які багато хто залишили своє життя там, в Бабиному Яру. Не лише євреї, не лише роми, а багато українців, і багато хто з нас розуміє, що це була смерть для багатьох з наших з вами цінностей і яка не повинна повторитися.</p>
<p>Я закликаю всіх, шановні друзі, всі 100 відсотків присутніх в залі підтримати&nbsp; цю постанову, а потім активно взяти участь у обговоренні під час парламентських слухань. Ми повинні винести уроки трагедії і не повторити їх в майбутньому.</p>
<p>Шановні колеги, і від імені&nbsp; свого і від імені нашого… нашої фракції я закликаю всіх проголосувати "за", за цю постанову. І дякую авторам, які внесли таку постанову на розгляд Верховної Ради.</p>
<p>&nbsp;</p>
<p>ГОЛОВУЮЧИЙ. Дякую вам, пане Юрій.</p>
<p>Корчинська Оксана Анатоліївна, Радикальна партія, передає слово Юрію…</p>
<p>&nbsp;</p>
<p>16:43:03</p>
<p>КОРЧИНСЬКА О.А.</p>
<p>Вітаю. Передаю слово&nbsp; пану Юрію Шухевичу.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; пане Юрій.</p>
<p>&nbsp;</p>
<p>16:43:18</p>
<p>ШУХЕВИЧ Ю.Р.</p>
<p>Шановний пане Голово! Шановні депутати! Згідно з Регламентом парламентські слухання проводяться для того… в тих питаннях, які викликають велику зацікавленість суспільства і потребують&nbsp; законодавчого вирішення. В даному випадку не є так, як з тою постановою, про яку ми зараз говоримо.</p>
<p>Панове, треба провести обов'язково, але не забувайте: трагедія Бабиного Яру почалася не 75 років тому, а вже за півтора року буде 100 років, як вона почалась. Коли банди Муравйова захопили Київ, отут, в Бабиному Яру, розстріляли відразу 5 тисяч людей за вишиванки, за українську мову. Ми це повинні пам'ятати. Не забувайте, схиляючи голову перед трагедією в Бабиному Яру під час Другої світової війни перед тими жертвами. Я хочу сказати, що значно більші жертви були від 18-го до 41-го тут було розстріляно. Невже ми можемо сьогодні забути про них? Ми не маємо права про них забути. І коли ми вшановуємо, то вшановуємо всіх тих, які загинули тут, на нашій землі полили своєю кров'ю цю землю. Не без, не враховуючи національності.</p>
<p>Я пропоную провести урочисті засідання, присвячене трагедії Бабиного Яру, з 18-го року мається на увазі, і вшанувати достойно пам'ять, а не парламентські слухання.</p>
<p>І друге. Ми не знаємо кількості жертв, існує для цього Інститут пам'яті. Але Верховна Рада повинна профінансувати його, бо… не стає&nbsp; фінансування. І Інститут пам'яті повинен вивчити…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину.</p>
<p>&nbsp;</p>
<p>ШУХЕВИЧ Ю.Р. …в правді загинуло тут людей. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Юрій.</p>
<p>Шановні колеги, ще буквально два виступи по хвилині і переходимо до голосування.</p>
<p>Я прошу запросити депутатів в зал, через дві хвилини відбудеться прийняття рішення по даній постанові.</p>
<p>Отже, одну хвилину –&nbsp; Андрдій Іллєнко, одну хвилину – Береза.</p>
<p>Будь ласка.</p>
<p>&nbsp;</p>
<p>16:45:53</p>
<p>ІЛЛЄНКО А.Ю.</p>
<p>Шановне товариство, ми маємо вшановувати пам'ять невинно вбитих людей в Бабиному Яру, і ми маємо пам'ятати нашу справжню історію для того, щоб цей жах і взагалі жах ХХ століття, століття, коли України була піддана геноциду, коли українці були піддані геноциду, коли Україна була окупована між різнити тоталітарними державами, цей жах ніколи не має повторитися. І ми розуміємо, що комуністична влада, вона не говорила правду про ці трагедії. Так само і не говорила правду про Бабин Яр. І дуже багато брехні було розказано комуністичною пропагандою, але ми маємо знати правду. Ми маємо знати, що 621 член організації українських націоналістів був замордований окупантами в Бабиному Яру. В Бабиному Яру була замордована нацистами велика українська поетеса Олена Теліга. Ми це теж маємо пам'ятати, ми маємо вшановувати всіх жертв цієї нелюдської трагедії.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Одна хвилина, Береза. Включіть мікрофон, будь ласка, Борислав Береза.</p>
<p>&nbsp;</p>
<p>16:47:02</p>
<p>БЕРЕЗА Б.Ю.</p>
<p>Шановні колеги, я згоден з своїм колегою Андрієм Іллєнком. І хочу добавити, що трагедія в Бабиному Яру – це спільна трагедія українського та єврейського народу. Мої рідні були вбиті в Бабиному Яру, і для мене це теж персональна трагедія. Я буду вдячен, якщо зараз всі колеги об'єднаються для того, щоб прийняти цю постанову. Перестануть ходити по залу, повернуться на свої місця, і після цього разом проголосують, бо я бачу: немає ніяких суперечок, є політична воля, є порозуміння. І для того, щоби вирішити це питання, я прошу всіх повернутись зараз, щоб не сталося так, як голосування за Сторожука, коли не було взагалі, ніхто проти, але не було голосів. Буду вдячен всім, хто підтримує цю постанову, і сподіваюсь, що це дійсно шлях для порозуміння всередині суспільства. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Шановні колеги, обговорення завершене. Я прошу зайти в зал, зайняти робочі місця і підготуватись до прийняття рішення.</p>
<p>Отже, я ставляю на голосування проект Постанови про проведення парламентських слухань "75-ті роковини трагедії Бабиного Яру: уроки історії та сучасність" (номер 5058) в цілому. Хто підтримує дане рішення, прошу проголосувати. Будь ласка, колеги, прошу підтримати. Голосуємо.</p>
<p>&nbsp;</p>
<p>16:49:01</p>
<p>За-279</p>
<p>Рішення прийняте.&nbsp; Дякую авторам постанови, пані Ірино, комітету… Так, я виступив колись ініціатором…</p>
<p>&nbsp;</p>
<p>&nbsp;</p>
<p>16:49:21</p>
<p>ГЕРАЩЕНКО І.В.</p>
<p>Я хочу подякувати Голові Верховної Ради, тому що насправді це пан Андрій був ініціатором, тому що він врахував ситуацію, що це у нас не сесійний тиждень і запропонував, щоб ми як спеціальні слухання провели, щоби вшанувати пам'ять всіх загиблих. Дякую, пане Андрію.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам за прийняте рішення.</p>
<p>Переходим до наступного, заключного проекту постанови, який є в порядку денному. Так само безконфліктний і теж закликаю до максимально ефективної роботи. Це є проект Постанови про проведення парламентських слухань на тему: "Про стан та проблеми фінансування освіти і науки в Україні" (номер 4029а).</p>
<p>І я перш за все запропоную депутатам підтримати розгляд за скороченою процедурою.</p>
<p>Колеги, хто підтримує дану пропозицію прошу проголосувати. Скорочена процедура, 4029а. Будь ласка, голосуємо.&nbsp;</p>
<p>&nbsp;</p>
<p>16:50:19</p>
<p>За-224</p>
<p>Рішення прийняте.</p>
<p>І я запрошую до доповіді першого заступника голови Комітету з питань науки і освіти Співаковського Олександра Володимировича. Будь ласка.</p>
<p>&nbsp;</p>
<p>16:50:32</p>
<p>СПІВАКОВСЬКИЙ О.В.</p>
<p>Шановний Голово! Шановні народні депутати! 13 липня 2016 року Комітетом з питань науки і освіти прийнято рішення про проведення 2 листопада 2016 року слухань у Верховній Раді України на тему: "Про стан та проблеми фінансування освіти і науки в Україні".</p>
<p>Шановні колеги, звертаючись до вас, хочу отримати підтримку. Бо жахлива ситуація, яка зараз складається, на жаль, з фінансуванням освіти і дошкільної, початкової, загально середньої, профтехосвіти, технікумів і коледжів, вищої освіти, призводить до того, що після цього ми приймаємо дуже багато ручних рішень. Так продовжуватись не можна.</p>
<p>Шановні колеги, коли ми будемо обговорювати це питання, ми повинні зрозуміти, що мова йде не тільки про фінансування освіти. Мова йде фактично про побудову моделі фінансування нашого майбутнього. Бо сьогодні кордон проходить не тільки в зоні АТО і в Криму. Фронт проходить в першу чергу в мізках наших дітей, мізках наших вчителів.</p>
<p>Шановні колеги! Звертаючись до вас хочу звернути увагу, ми повинні виробити з вами шаблонні рішення щодо фінансування кожної окремої ланки освіти. Сьогодні Президент України сказав про те, що не буде відміни стипендій, що не буде відміни бюджетного фінансування магістратури. Але ми повинні зрозуміти, що ми на законодавчому рівні один раз і назавжди повинні вирішити це питання.</p>
<p>Тому прошу підтримки, прошу голосування. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, шановні колеги. Поаплодуємо. <i>(Оплески)</i></p>
<p>Прошу провести запис: два – "за", два – "проти", будь ласка.</p>
<p>Кривенко Віктор Миколайович, будь ласка.</p>
<p>&nbsp;</p>
<p>16:52:34</p>
<p>КРИВЕНКО В.М.</p>
<p>Кривенко Віктор, "Народний Рух України". Шановні колеги! Ми підтримуємо проведення цих слухань. І якраз в цей момент буде активно йти бюджетний процес. І ті ініціативи, які зараз є від міністра освіти, їх максимально треба підтримувати.</p>
<p>І ми також виступаємо за підвищення заробітних плат вчителям як основи нашої держави. Тому 2 числа треба розглянути не лише стан, а і конкретні висновки щоб були Міністерства фінансів.</p>
<p>І у мене проханнячко, пане Голово. Щоб ви особисто запросили міністра фінансів, щоб він був присутній, профільного віце-прем'єр-міністра. І щоб ми заслухали, що робити з престижністю роботи вчителя. Тому що ми бачимо зараз, який низький конкурс у вузах пройшов, ніхто не хоче бути вчителем. Ми розуміємо, що система виробництва освічених людей –&nbsp; це базова інфраструктура будь-якої держави. Будь-яка держава з агросировинного придатку, з країни, яка торгувала тільки тим, що вона виростила і викопала, ставала нормальною високорозвиненою країною тільки тоді, коли вона збудовувала свою систему освіти: будувала університети, імпортувала викладачів. Робила цю роботу престижною і в кожному&nbsp; селі, в кожному місті поважали вчителя. Ми повинні повернути престиж роботі вчителя, тому ці слухання є надважливими. І велике прохання, зробити так само, щоб була пряма трансляція телеканалу "Рада" з цих&nbsp; слухань і щоб&nbsp; ми акцентували на них увагу і підготувалися якісно. Дякую вам.</p>
<p>&nbsp;</p>
<p>ГОЛОВУЮЧИЙ. Дякую&nbsp; вам.</p>
<p>Будь ласка,&nbsp; Артеменко&nbsp; Андрій Вікторович, Радикальна партія.</p>
<p>&nbsp;</p>
<p>16:54:08</p>
<p>АРТЕМЕНКО А.В.</p>
<p>Я прошу передати слово&nbsp; Олегу Валерійовичу Ляшко.</p>
<p>&nbsp;</p>
<p>16:54:23</p>
<p>ЛЯШКО О.В.</p>
<p>Олег Ляшко, Радикальна партія. Проект Постанови&nbsp; про проведення парламентських слухань на тему: "Про стан та проблеми фінансування освіти і науки в Україні". Пропонується провести ці слухання&nbsp; 2 листопада.&nbsp; Шановні колеги,&nbsp; які пропонують цей проект, ви&nbsp; не знаєте про стан і фінансування освіти, я вам розкажу.</p>
<p>На&nbsp; 1 вересня&nbsp; я був у селі Ховми Борзнянського району Чернігівської області.&nbsp; Сільська школа, яку, як би не мій приїзд, закрили і 30 сільських дітей були б позбавлені права на отримання освіти. Вони&nbsp; мали б&nbsp; їхати у сусіднє село за Бог знає скільки кілометрів по дорозі, якої&nbsp; немає, шкільним автобусом, якого немає. У цій школі немає&nbsp; Інтернету, у цій школі немає телевізора, у цій школі&nbsp; кілька вчителів, яких позбавляють права на роботу.</p>
<p>Ви питаєте про стан освітньої галузі? Попитайте викладачів закладів профтехосвіти, коли прийняли рішення, перевели на місцевий бюджет ПТУ, коледжі, в яких навчаються діти-сироти, діти з малозабезпечених сімей, діти із сільських&nbsp; сімей. Ви позбавляєте таким чином&nbsp; їх можливості отримати&nbsp; професійну освіту. Ви сьогодні виписуєте із-за кордонів&nbsp; губернаторів і міністрів,&nbsp; ви завтра будете виписувати&nbsp; з Турції&nbsp; і з Китаю&nbsp; комбайнерів і трактористів, тому що&nbsp; нікому буде обробляти українські поля. Тому що політика зменшення&nbsp; фінансування освітньої галузі – це фактично державна&nbsp; політика дебілізації наступного&nbsp; покоління українців. Ви хочете перетворити українців&nbsp; на дешеву безграмотну робочу силу. На жаль, ті,&nbsp; хто сьогодні керує державою, очевидно погано вчилися в школі&nbsp; чи купили дипломи і не знають вислів німецького канцлера Бісмарка: "Хто не фінансує освіту, той&nbsp; будуватиме тюрми". Ви позбавляєте українців майбутнього, позбавляючи їх права&nbsp; отримати знання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Матвієнков Сергій Анатолійович, "Опозиційний блок".</p>
<p>&nbsp;</p>
<p>16:56:37</p>
<p>МАТВІЄНКОВ С.А.</p>
<p>Матвиенков, 57 округ, город Мариуполь.</p>
<p>"Оппозиционный блок" однозначно будет поддерживать эту тему, и мы проголосуем, конечно, за проведение этих парламентских слушаний. Тем более, что вопросы действительно очень&nbsp; кричащие.&nbsp; На сегодняшний день на 1 сентября где-то 130 школ у нас в Украине не открылись. 410 или 413 школ, те, которые поменяли статус из школ, дающих среднее образование, в начальную школу. 17-й год будет переходным годом для нас. Почему? Потому что правительство наметило новый базис перехода на новые стандарты обучения. Что дадут эти стандарты обучения, как они отзовутся, как они будут работать? У нас на сегодняшний день проблема с кадрами, проблема с&nbsp; заработной платой для кадров. Каким образом мы будем компоновать и формировать эти кадры? Каким образом будет работать опорная школа, как мы ее профинансируем эту опорную школу? Как будут доставляться дети, сколько будет закуплено автобусов? И так далее, и так далее, и так далее.</p>
<p>Колоссальное количество льгот, которые сегодня имели наши дети, переложили на плечи местных советов с&nbsp; учетом децентрализации. Вот сегодня мы прекрасно слышали, Президент сказал о том, что в 5-6 раз увеличились бюджеты местных органов власти. Так я сотый раз повторяю, давайте мы смотреть, на сколько увеличились расходы у этих местных органов власти и под что идут эти деньги. Нам&nbsp; необходимо решать сегодня эту проблему.</p>
<p>Нужно смотреть проблему ПТУ, которые практически остались сегодня один на один с местными органами власти. Как вытаскивать сегодня систему профессионально-технического образования? Как готовить кадры, которые нам сегодня так необходимы экономике? Как готовить тех же сталеваров, тех же горновых и так далее, и так&nbsp; далее? Поэтому, действительно, тема очень кричащая, злободневная, и мы однозначно ее поддержим. Спасибо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ще одна хвилина, Олег Березюк. Через хвилину ми перейдемо до прийняття рішення. Я прошу колег депутатів заходити в&nbsp; зал, приготуватися до голосування.&nbsp;</p>
<p>Будь ласка, пане Олег.</p>
<p>&nbsp;</p>
<p>16:58:36</p>
<p>БЕРЕЗЮК О.Р.</p>
<p>Дякую. Беззастережно це треба проводити. Але до листопада місяця у нас з вами дуже багато роботи. Я хочу назвати тільки один приклад,&nbsp; приклад, який стосується&nbsp; сотень або тисяч&nbsp; людей, які проживають&nbsp; в Закарпатській, Івано-Франківській, Львівській&nbsp; і&nbsp; Чернівецькій областях. Це високогірні райони&nbsp; і школи в високогірних районів&nbsp; вище 600 метрів. Один, два, п'ять, вісім&nbsp; учнів. Справді, там дуже школа дорога, вона коштує від 10 до 40 тисяч гривень в рік на одного учня. Але вона&nbsp; так і повинна коштувати. Бо возити&nbsp;&nbsp; дітей по&nbsp; дві години в одну сторону і в іншу сторону по поганій дорозі – це також злочин.&nbsp;</p>
<p>Тому формульний підхід і бухгалтерський підхід&nbsp; в освіті в Україні недопустимий. Високогірні райони сьогодні&nbsp; малодоступні, але вони скоро ще будуть і безлюдні. Освіта повинна бути всюди. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, стосовно того, що доведеться&nbsp; провести ще багато роботи,&nbsp; хочу наголосити. Мене поправив представник комітету і прошу це для стенограми&nbsp; виправити. Правильна дата – 16 листопада. І це прошу зазначити в стенограмі.</p>
<p>І зараз я ставлю на голосування&nbsp; дану постанову. Прошу зайняти робочі місця і приготуватись до прийняття рішення, колеги.</p>
<p>Отже, ставлю на голосування проект постанови про проведення парламентських слухань на тему: "Про стан та проблеми фінансування освіти і науки в Україні" (номер 4029а). Постанову пропонується&nbsp; прийняти&nbsp; в цілому. Хто підтримує дане рішення, прошу проголосувати, колеги.&nbsp; Будь ласка, голосуємо.</p>
<p>&nbsp;</p>
<p>17:00:30</p>
<p>За-268</p>
<p>Постанова прийнята. Рішення прийнято. Вітаю комітет, вітаю авторів.</p>
<p>Таким чином, ми завершили блок постанов, які були важливі для того, щоби ми могли спланувати парламентські слухання на найближчий період, вони потребували невідкладного рішення.&nbsp; Хочу наголосити, зараз ми маємо два законопроекти&nbsp;&nbsp; в першому читанні, а потім маємо шанс розпочати блок про правоохоронну діяльність і сподіваюсь і надалі на нашу активну і ефективну роботу.</p>
<p>Отже, ми переходимо до наступного питання порядку денного. Це є проект Закону про внесення змін до деяких законодавчих актів України щодо діяльності вищих навчальних закладів (наукових установ), які були переміщені з тимчасово окупованої території та з населених пунктів на території яких органи державної влади тимчасово не здійснюють свої повноваження (номер 4718).</p>
<p>І я прошу, колег, народних депутатів підтримати розгляд даного закону за скороченою процедурою. Хто підтримує дану пропозицію, прошу проголосувати, будь ласка,&nbsp; колеги, скорочена процедура. Прошу підтримати, прошу проголосувати, голосуємо.</p>
<p>&nbsp;</p>
<p>17:02:05</p>
<p>За-183</p>
<p>Рішення прийняте.</p>
<p>Я запрошую до доповіді народного депутата України Рябчина Олексія Михайловича, будь ласка.</p>
<p>&nbsp;</p>
<p>17:02:16</p>
<p>РЯБЧИН О.М.</p>
<p>Доброго дня, шановні колеги!&nbsp; Рябчин Олексій,&nbsp; фракція "Батьківщина", Донеччина.</p>
<p>Я вважаю, що це дійсно символічно те, що ми розпочали законотворчу роботу саме з цього законопроекту нової сесії, тому що цей законопроект чекають науковці, освітяни, студенти Донбасу та Криму.</p>
<p>Цей законопроект був розроблений за допомогою майже всіх фракцій, які присутні в парламенті, та груп, підтриманий Міністерством освіти, Міністерством окупованих територій та підтриманий Радою ректорів переміщених вищих навчальних закладів, яка об'єднує 18 наукових установ та … 18 вишів та 10 наукових установ Донбасу та Криму. Я хочу зупинитися на тому, що у нас є переміщений кримський виш, таврійський виш, який зараз базується в Києві, який вже набрав студентів і вже скоро розпочне навчальний процес.</p>
<p>Це питання стосується майже 4 тисяч викладачів, 35 тисяч студентів та біля 100 тисяч членів їх сімей, які чекають від держави позитивного сигналу про підтримку вищих навчальних закладів та наукових установ.</p>
<p>Що ми пропонуємо. Ми пропонуємо зняти зайві бюрократичні перепони, а іноді і взагалі абсурдні речі,&nbsp; які трапляються з тими вишами, які патріотичні, які виїхали, перевезлися, але, наприклад, вони платять… вони за вимогами судів, є в них заборгованість за ту&nbsp; електроенергію або тепло, які споживають&nbsp; зараз виші&nbsp; на сепаратистам підконтрольній території. Ми повинні зняти ці перепони для того, щоб звільнити ресурси інтелектуальні, людські цих вишів, щоб&nbsp; вони покращували якість&nbsp; освіти, тому що&nbsp; якість освіти в цих вишах для нас важлива, боротися за студентів, за абітурієнтів, а також, можливо, подумати&nbsp; про об'єднання&nbsp; там, де в них в певних вишах не виходить.</p>
<p>&nbsp;Тому прошу&nbsp; вас проголосувати за&nbsp; цей законопроект, тому що кожний голос –&nbsp; це голос патріотів Донецька, Луганська, Криму, які виїхали, які чекають цієї підтримки від&nbsp; держави і кожного разу ловлять ці&nbsp; сигнали від владних установ.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>17:04:44</p>
<p>ГОЛОВУЮЧИЙ. Дякуємо.</p>
<p>10 секунд дайте, будь ласка, завершити.</p>
<p>&nbsp;</p>
<p>РЯБЧИН О.М. Ловлять ці сигнали позитивні, а що же з ними буде, що ж держава для них запропонує, вони й самі конкурентоспроможні. І я прошу звільнити від надмірної бюрократії для того, щоб вони розвивалися…</p>
<p>&nbsp;</p>
<p>ГОЛОВУЮЧИЙ. Дякуємо, шановний доповідачу.</p>
<p>Слово для співдоповіді надається першому заступнику&nbsp; Голови Комітету з питань науки&nbsp; й освіти Олександру Співаковському.&nbsp;</p>
<p>Будь ласка, пане Олександре.</p>
<p>&nbsp;</p>
<p>17:04:59</p>
<p>СПІВАКОВСЬКИЙ О.В.</p>
<p>Шановні колеги, сьогодні ми розглядаємо дуже важливий законопроект 48… 4718,&nbsp; законопроект важливий щодо відношення тих вищих закладів України (це Луганська область, Донецька, а також Крим) щодо вирішення питання їх статусу тут як переміщених вишів на території&nbsp; України. Це фактично&nbsp; ті патріоти, які підтримують державність України, приїхали сюди, приїхали з &nbsp;викладачами без матеріально-технічної бази, але студентам вони привезли…</p>
<p>І, шановні колеги, які питання тут врегульовуються. Перше, це&nbsp; питання матеріально-технічної бази, питання штатного розпису, це питання врегулювання тих угод, які вони мали і по яких вони не повинні відповідати, бо сьогодні псевдоуніверситети, які залишились на окупованій території, вони фактично використовують ці угоди. Тобто це&nbsp; комплекс питань, які ми повинні врегулювати для того, щоб зберегти потенціал вищої освіти, яка була в Луганську, в Донецьку і в Криму.</p>
<p>Тому Комітет з питань науки і освіти одноголосно проголосував за підтримку&nbsp; цього законопроекту, і ми пропонуємо за нього проголосувати в цілому. І проголосувати також за те, щоби за скороченою процедурою провести друге читання для того, щоб наприкінці вересня ми остаточно вирішили питання і врегулювали питання діяльності навчальних вищих закладів, які&nbsp; переміщені з тимчасово окупованої території на територію України.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний пане Співаковський.</p>
<p>Будь ласка, згідно Регламенту ми зараз маємо запис від представників фракцій, два "за",&nbsp; два "проти". Прошу записатися.</p>
<p>Сергій Лещенко, будь ласка, запрошується до&nbsp; слова. Він передає слово Світлані Заліщук, "Блок Петра Порошенка". Будь ласка, пані Світлана.&nbsp; Світлані Заліщук, будь ласка.</p>
<p>&nbsp;</p>
<p>17:07:28</p>
<p>ЗАЛІЩУК С.П.</p>
<p>Доброго дня, шановні колеги! Я один як співавтор також цього законопроекту хотіла би просити народних депутатів підтримати його.</p>
<p>Кожний, хто був у Луганській і Донецькій області і відвідував переміщені університети, прекрасно знають, що вони залишилися в українській державі, вони переїхали на українську територію завдяки ініціативі наших викладачів, наших професорів, наших студентів, які стали патріотами, які дуже часто залишили свої сім'ї, залишили своє&nbsp; майно на окупованій території і переїхали на нашу територію. І почали з нуля дуже&nbsp; часто відновлювати ці університети, відновлювати навчальні програми, вчити наших студентів, відновлювати матеріально-технічну базу.</p>
<p>Абсолютно очевидно, що дуже часто це було в приміщеннях, які навіть не придатні для того, щоб студенти там навчалися. Але це були єдині можливі умови, в яких можна було зберегти ці університети як українські.</p>
<p>Тому наш закон передбачає створення і матеріально-технічної бази в тому числі, полегшення адміністрування, адміністративних процесів, аби ці університети продовжили працювати на цій території. Професори, викладачі чекають нашої підтримки. Я прошу проголосувати "за". Дякую.</p>
<p>&nbsp;</p>
<p>ГОЛОВУЮЧИЙ. Дякуємо, пані Світлана.</p>
<p>Будь ласка, Тарас Кремінь від "Народного фронту" , вам слово.</p>
<p>&nbsp;</p>
<p>17:08:53</p>
<p>КРЕМІНЬ Т.Д.</p>
<p>Шановні колеги, я просив би підтримати цей законопроект. Крім того, що він підтриманий нашим профільним Комітетом з освіти і науки, я вважаю, що ми повинні створити рівні права для вищих навчальних закладів переміщених з тимчасово окупованої території. А це стосується не тільки основного профілю їхньої діяльності, але й документів, пов'язаних із земельними питаннями, пов'язаними із фіскальною відповідністю, тощо.</p>
<p>Я думаю, що тут сумнівів ніяких в цьому залі принаймні бути не може. Очевидно, ми це помітили на тому, як створили необхідні умови для наших вступників, які вступали до українських університетів з тимчасово окупованих територій або які знаходяться на території Донецької, Луганської областей підконтрольних Україні. Тому я прошу підтримати цей законопроект. Якщо будуть виникати певні запитання, ми готові їх обговорити в робочому порядку за участі всіх заінтересованих осіб. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Тарасе.</p>
<p>Будь ласка, від "Опозиційного блоку" Михайло Папієв.</p>
<p>&nbsp;</p>
<p>17:09:57</p>
<p>ПАПІЄВ М.М.</p>
<p>Дякую. Шановні народні депутати України, шановні колеги, я просив би уточнення у доповідача, тому що те, що ми почули, то доповідач сказав, що він просить підтримати цей законопроект в цілому.</p>
<p>Я хочу наголосити, що політична партія "Опозиційний блок", наша фракція буде підтримувати цей закон за основу. Але він не може сьогодні бути проголосований в цілому, тому що він потребує внесення змін ще до&nbsp; низки законів під час підготовки його до другого читання. Тому я дуже&nbsp; просив би уточнити цю позицію і ми будемо голосувати за цей законопроект за основу, тому що треба підтримувати людей, треба дати змогу цим людям встановити такі нормативи на навчання студентів, щоб вони могли навчати дітей, щоби у нас була гарна молодь і щоби люди отримували заробітні плати достойні, і щоб могли виховувати і кормити свої сім'ї.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо, пане Михайло.</p>
<p>Будь ласка,&nbsp; від Радикальної партії Ігор Мосійчук.</p>
<p>&nbsp;</p>
<p>17:11:06</p>
<p>МОСІЙЧУК І.В.</p>
<p>Ігор Мосійчук,&nbsp; Радикальна&nbsp; партія.</p>
<p>Радикальна&nbsp; партія, звичайно, підтримує цей законопроект. Также нашої підтримки, дійсно, потребують і вчителі, вчені, патріоти, які&nbsp; залишились вірні країні, які не залишились на окупованих територіях і, відповідно, маємо дбати й про їхній статус і інше, що пропонує колега Рябчин в цьому законопроекті.</p>
<p>Але окрім підтримки вчених і вузів, які вийшли з окупованих територій, маємо говорити про те, як звільнювати окуповані території.&nbsp; І. власне, одним з основних елементів, які ми вбачаємо, є&nbsp; підтримка поневолених Московією народів,&nbsp; підтримка народів, які не перше десятиріччя&nbsp; протистоять Москві.</p>
<p>Сьогодні – День&nbsp; незалежності Республіки Ічкерія. І я, користуючись нагодою, хотів би привітати наших братів-чеченців з цією&nbsp; датою, адже вони завжди були на передньому фронті боротьби з московським окупантом.</p>
<p>Я хотів би нагадати, що з перших днів війни з Росією наші чеченські брати прийшли нам на допомогу. Це і миротворчий батальйон імені Джохара Дудаєва, перший командир якого бригадний генерал Збройних сил&nbsp;&nbsp; Чеченської Республіки Ічкерія Іса Мунаєв загинув в боях під Дебальцево. Це і&nbsp; інші чеченці. Тому слава Чечні! Слава вільному&nbsp; Кавказу!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:13:08</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, обговорення&nbsp; завершене. Переходимо до прийняття рішення. Я прошу колег зайти в зал, приготуватися до прийняття рішення.</p>
<p>Під час обговорення прозвучали пропозиції,&nbsp; щоб ми, прийнявши за основу, підтримали&nbsp;&nbsp; процедуру підготовки до другого читання за скороченою процедурою. Тому я спочатку поставлю голосування за основу, а потім пропозицію пришвидшеного розгляду. І, шановні колеги, прошу займати робочі місця, приготуватись до прийняття рішення.</p>
<p>Отже, я ставлю на голосування проект Закону про внесення змін до деяких законодавчих актів України щодо діяльності вищих навчальних закладів (наукових установ), які були переміщені з тимчасово окупованої території та з населених пунктів на території яких органи державної влади тимчасово не здійснюють свої повноваження, номер 4718 за основу. Хто підтримує дане рішення, прошу голосувати, колеги, прошу підтримати. Будь ласка, голосуємо.&nbsp;</p>
<p>&nbsp;</p>
<p>17:14:35</p>
<p>За-242</p>
<p>Рішення прийняте.</p>
<p>Колеги, тепер я ставлю на голосування пропозицію розгляду до другого читання за скороченою процедурою. Хто підтримує дану пропозицію, колеги, прошу проголосувати. Будь ласка, голосуємо. Прошу голосувати.</p>
<p>&nbsp;</p>
<p>17:15:06</p>
<p>За-207</p>
<p>Дана пропозиція не отримала підтримку в залі, тому буде розгляд за повною процедурою. Вітаю авторів, вітаю комітет, бажаю плідної роботи до другого читання.</p>
<p>Колеги, наступний. Проект Закону про внесення змін до статті 9 Закону України "Про соціальний і правовий захист військовослужбовців та членів їх сімей" (щодо забезпечення рівності прав військовослужбовців на грошове забезпечення), номер 4878.</p>
<p>І теж ставлю пропозицію, щоб ми його розглянули за скороченою процедурою, колеги. Прошу підтримати, прошу проголосувати. Скорочена процедура, 4878. Будь ласка, голосуємо.</p>
<p>&nbsp;</p>
<p>17:16:08</p>
<p>За-183</p>
<p>Рішення прийняте.</p>
<p>Я запрошую до доповіді народного депутата України… Першого заступника Голови Верховної Ради України Геращенко Ірину Володимирівну.</p>
<p>Прошу Апарат надалі&nbsp; мені коректно посади в документах.</p>
<p>Будь ласка, пані Ірина.</p>
<p>&nbsp;</p>
<p>17:16:24</p>
<p>ГЕРАЩЕНКО І.В.</p>
<p>Шановні колеги, в цьому законопроекті мова йде про дуже важливу для багатьох з нас тему про родини заручників. І тому я прошу особливої вашої уваги.</p>
<p>Спочатку цифри. На сьогодні, за уточненою інформацією Служби Безпеки України, в заручниках на окупованих територіях залишається 115 громадян України, майже половина з них – це військовослужбовці. Згідно нашого законодавства, родини військовослужбовців, вони отримують матеріальне забезпечення. Але несправедливо те, що на сьогодні члени от родин заручників отримують грошове забезпечення в тих розмірах, що встановлені військовослужбовцю на день захоплення його в полон або в заручники. Очевидно, що це несправедливо, тому що серед цих заручників є хлопці, які знаходяться в полоні бойовиків майже два роки. І очевидно, що задача держави всіх їх звільнити, щоб вони були зі своїми родинами. Але сьогодні наша задача допомогти родинам, дружинам, мамам, дітям, які борються так само за звільнення своїх чоловіків, і їм дуже нелегко.</p>
<p>Ми пропонуємо, щоби насправді це правило щодо того, щоб відповідне законодавче от врегулювання сьогодні, воно стосувалося родин заручників, воно не поширювалося на тих військовослужбовців, які добровільно здалися в полон або самовільно залишили військові частини, або дезертували зі Збройних Сил України. І тобто, власне, ми сьогодні маємо підтримати справжні родини героїв.</p>
<p>І я дуже прошу так само, шановні колеги, щоби ми сьогодні підтримали цей законопроект не тільки за основу, а і в цілому. І під стенограму внесли, щоби він вступив в дію не з 1 січня, а з дня підписання. Тому що, дай Боже, щоб ми родини звільнили до 1 січня, а родини, щоби сьогодні отримали підтримку сесійної зали.</p>
<p>І дякую всім, хто підтримує цей законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, пані Ірино.</p>
<p>До співдоповіді запрошується голова Комітету з питань національної безпеки і оборони, представник комітету Іван Вінник. Будь ласка, прошу доповідати.</p>
<p>&nbsp;</p>
<p>17:18:39</p>
<p>ВІННИК І.Ю.</p>
<p>Шановні колеги, це важливий законопроект, він регулює питання соціального захисту військовослужбовців та членів їх родин. Але треба це сприймати ще з іншого боку. Тому що належне соціальне забезпечення військовослужбовця, українського воїна –&nbsp; це підвищення, підсилення української армії, це підвищення української обороноздатності, боєздатності українського війська. Адже, коли боєць іде в бій і розуміє, що будь-що з ним не трапилось, його родина буде захищена, безумовно, це підвищує обороноздатність і боєздатність українського війська.</p>
<p>Цей законопроект поданий нашими колегами Геращенко, Іоновою, Фріз, Іриною Луценко. Він, власне, врегульовує ту норму, яка є, уточнює деякі моменти. Дійсно, грошове забезпечення за заручниками, за полоненими, за тимчасово інтернованими в нейтральних державах, так званих нейтральних державах, особами зберігається і сьогодні. Але грошове забезпечення впродовж поточного року було суттєво підвищено, і в законопроекті уточнюється, що, якщо грошове забезпечення підвищується, так само компенсацію, яку отримує родина на період, коли &nbsp;військовослужбовець знаходиться в полоні, так само має бути підвищена.</p>
<p>Також тут уточнена дуже важлива норма про те, що грошове забезпечення може отримати не тільки дружина, а може отримати, наприклад, дитина або, повнолітня дитина або опікун навіть, якщо дружини, наприклад, нема. Це теж надзвичайно важлива регламентна законодавча норма. Ми ж розуміємо, що бюрократія в державі існує і іноді її треба виконувати.</p>
<p>Тому ці всі питання врегульовує цей проект. І власне, напевно, сьогодні, в перший день роботи Верховної Ради, нашої осінньої сесії ми важливий такий проект голосуємо. Дійсно, погоджуюсь від імені комітету, що треба голосувати його за основу і в цілому з поправкою про те, що він має діяти не з 1 січня, а вже сьогодні, прямо зараз. Тому давайте сконсолідуємося і знайдемо голоси. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу провести запис: два – "за", два – "проти". Будь ласка.</p>
<p>Корчинська Оксана Анатоліївна від Радикальної партії. Пані Оксано, будь ласка.</p>
<p>&nbsp;</p>
<p>17:21:11</p>
<p>КОРЧИНСЬКА О.А.</p>
<p>Корчинська Оксана, фракція Радикальної партії.</p>
<p>Без сумніву, наша фракція підтримує цей законопроект.</p>
<p>Хотіла би звернутися тільки до авторів і до парламенту, що принципово, коли він буде проголосований, переконана, і в другому читанні, щоб підзаконні акти були розроблені надзвичайно швидко. Щоб не сталась така ситуація, як в цьому році. У нас з вами діти наших загинувших військовослужбовців, котрі за основним Законом якраз соціального і правового захисту військовослужбовців повинні були поза конкурсом вступити у вузи, на жаль, наше Міністерство освіти це масово&nbsp; порушувало. І нашим дітям&nbsp; у ручному режимі довелося вступати&nbsp; в ці вузи наших&nbsp; загинувших героїв. Тому нам&nbsp; важливо, коли ми&nbsp; приймаємо закони, їх контролювати до останнього&nbsp; якраз впровадження, щоб всі ці наші бійці, всі наші родини тих&nbsp; хлопців, котрі в полоні,&nbsp; отримали всі гроші, котрі&nbsp; їм належать і котрі їм&nbsp; зобов'язана держава.</p>
<p>Слава Україні! І слава нашим героям!</p>
<p>&nbsp;</p>
<p>ГОЛОВУЮЧИЙ.&nbsp; Героям слава!</p>
<p>До виступу запрошується Тимошенко Юрій, "Народний фронт".</p>
<p>&nbsp;</p>
<p>17:22:27</p>
<p>ТИМОШЕНКО Ю.В.</p>
<p>"Народний фронт" однозначно підтримує і просить всіх порядних людей&nbsp; у цьому залі, не задумуючись віддати належне нашим фронтовикам-героям і підтримати&nbsp; їх. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Мельничук Сергій Петрович, "Воля народу".</p>
<p>&nbsp;</p>
<p>17:22:51</p>
<p>МЕЛЬНИЧУК С.П.</p>
<p>У мене запитання до&nbsp; розробників цього законопроекту. А хто буде визначати, чи самовільно здалися в полон?&nbsp; Потрібно розробити якісь комісії, якщо це будуть, наприклад, суди, то&nbsp; суди, як ми розуміємо,&nbsp; будуть донецькі, луганські, то там одні сепари сидять, що&nbsp; судді, що прокурори. Хто буде судити? Хто буде це визначати? Тому тільки&nbsp; у першому читанні. І розробники, будь ласка,&nbsp; я готовий&nbsp; теж долучитися до&nbsp; розробки, між першим і другим читанням розробити чи комісію створити, чи якійсь орган, який би це регулював би. Дякую.</p>
<p>&nbsp;</p>
<p>ГЕРАЩЕНКО І.В. Дякую.&nbsp; Я дозволю відповісти коротко на ваше запитання…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Ірина Геращенко дасть репліку, одну хвилину. Будь ласка.</p>
<p>&nbsp;</p>
<p>17:23:50</p>
<p>ГЕРАЩЕНКО І.В.</p>
<p>Дуже&nbsp; дякую,&nbsp;&nbsp; шановний пане Андрію.&nbsp; Шановні колеги,&nbsp;&nbsp; саме так &nbsp;звучить зараз цей 9 пункт закону, що грошове забезпечення не поширюється на військовослужбовців, які добровільно здалися в полон. І це встановлює прокуратура. І насправді, я як людина все-таки, яка обізнана в цій темі, хочу вам&nbsp; сказати, що серед тих наших військовослужбовців, які на сьогодні є в цьому списку&nbsp; заручників, 99 відсотків їх родини&nbsp; отримають відповідне грошове забезпечення. Тобто це ми в теорії закладаємо цю важливу норму.</p>
<p>Я&nbsp; пропоную все-таки&nbsp; голосувати сьогодні за основу і в цілому, краще потім зміни вносити, родини не можуть чекати. Ми маємо підтримати ті родини, які майже два роки чекають сьогодні своїх хлопців. Ми маємо їх звільнити, а сьогодні соціально захистити.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, зараз хвилину ще ми дамо слово представнику&nbsp; від Мінсоцполітики. Але я хочу повідомити… Так, ще, тоді перепрошую, ще від депутатів&nbsp; Ірина Луценко, "Блок Петра Порошенка".</p>
<p>І, шановні колеги, прошу заходити в зал, приготуватися до голосування.&nbsp;</p>
<p>Хвилину, Ірина Луценко. Включіть мікрофон.</p>
<p>&nbsp;</p>
<p>17:24:53</p>
<p>ЛУЦЕНКО І.С.</p>
<p>Шановні колеги, я думаю,&nbsp; що треба підтримувати нашу&nbsp; колегу Ірину Геращенко і проголосувати за цей законопроект як в першому читанні, так і в цілому. Не забуваємо, що ці хлопці є справжніми героями, вони&nbsp; два роки фактично воюють за Батьківщину.&nbsp; Вони не піддаються на провокації, вони не здаються ворогу, вони не піддаються оброблянню і зомбуванню. Їхні родини не піддаються&nbsp; ні на які істерики і провокації.&nbsp; Я думаю, що цей законопроект заслуговує на те, щоб зал підтримав його в цілому,&nbsp; повністю. Дякую.</p>
<p>А всі інші питання, які задавалися нашими колегами, можна вирішити підзаконними актами. Це&nbsp; все вирішується. Таких у нас є 115 чоловік. Прошу зал підтримати, увійти в їхнє положення.&nbsp; Це справжні герої. Як наші воїни, так і їхні родини. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, представник Мінсоцполітики.</p>
<p>&nbsp;І прошу заходити&nbsp; в зал, займати робочі місця.</p>
<p>&nbsp;</p>
<p>17:25:54</p>
<p>ІВАНКЕВИЧ В.В.</p>
<p>Шановний головуючий, шановні народні депутати! Ми пропонуємо також прийняти&nbsp; цей закон в цілому. Але просимо врахувати в розділі І проекту частину другу і&nbsp;&nbsp; частину шосту&nbsp; редакційно поправити, більш чітко&nbsp; сформулювати.</p>
<p>Зокрема,&nbsp; частину другу викласти в наступній редакції. "Цифра 6. За військовослужбовцями,&nbsp; захопленими в полон, або заручниками, а також&nbsp; інтернованими в нейтральних державах або безвісно відсутніми зберігається&nbsp; грошове&nbsp; та інші види забезпечення. Сім'ям&nbsp; зазначених військовослужбовців щомісячно виплачується грошове забезпечення,і в тому числі додаткові та інші види грошового забезпечення у розмірах, що встановлені військовослужбовцю на&nbsp;&nbsp;&nbsp;&nbsp; день захоплення його в полон, або заручником, інтернування&nbsp; в нейтральних державах, або зникнення без вісти, з урахуванням&nbsp; зміни вислуги років та норм грошового забезпечення".</p>
<p>Абзац шостий цього ж розділу&nbsp;&nbsp; викласти в наступній редакції. "У разі індексації грошового забезпечення військовослужбовців Збройних&nbsp; Сил&nbsp; України і інших утворених відповідно до законів&nbsp; України військових формувань та правоохоронних органів грошове забезпечення&nbsp; членам сімей військовослужбовців, захоплених&nbsp; у полон, або заручниками, а також інтернованих&nbsp; у&nbsp; нейтральних державах або безвісти відсутнім, виплачується з урахуванням такої індексації". Дякую.</p>
<p>Просимо врахувати.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Шановні колеги, чи є загальна згода, чи є дискутивні питання&nbsp; по даному законопроекту? Можемо голосувати? Колеги, я прошу заходити в зал і приготуватись до прийняття рішення. Я поставлю на голосування, щоб ми прийняли&nbsp;&nbsp; його з поправкою, яку озвучили від трибуни, автор законопроекту Ірина Геращенко, представник комітету Вінник, з тим, що він вступає в дію з моменту оприлюднення, а не з 1 січня. З цією поправкою поставлю на голосування.</p>
<p>Отже, переходимо до прийняття рішення…&nbsp; Шановні колеги,&nbsp; нічого не чую на такій віддалі, коли ви кричите, підійдіть, скажіть.</p>
<p>Я ставлю на голосування проект Закону про внесення змін до статті 9 Закону України "Про соціальний і правовий захист військовослужбовців та членів їх сімей" (номер 4878)&nbsp; з поправками, які були озвучені під стенограму автором законопроекту Іриною Геращенко і представником комітету Вінником, за основу і в цілому.</p>
<p>Колеги, хто підтримує дану пропозицію, прошу проголосувати. Будь ласка,&nbsp; колеги, голосуємо.</p>
<p>&nbsp;</p>
<p>17:29:11</p>
<p>За-237</p>
<p>Рішення прийнято. Вітаю авторів, вітаю комітет з якісною роботою.</p>
<p>І ми зараз, колеги, маємо змогу перейти до нашого блоку питань правоохоронної діяльності. Ці законопроекти є в другому читанні, але правок є небагато. І, з вашого дозволу, давайте розпочнемо роботу по тих законопроектах, щоб ми їхню максимальну кількість змогли обговорити&nbsp; і прийняти рішення.</p>
<p>Перший, який стоїть у порядку денному… Перший, який стоїть у порядку денному, це є проект&nbsp; Закону про внесення змін до Кримінально-виконавчого&nbsp; кодексу України (щодо удосконалення порядку застосування до засуджених заходів заохочення і стягнення) (номер 2251а). Комітет визначив доповідачем по цих законопроектах голову підкомітету Комітету з питань&nbsp; законодавчого забезпечення правоохоронної діяльності Мірошниченка Юрія Романовича.&nbsp;&nbsp;</p>
<p>Запрошую вас, пане Юрій до доповіді, будь ласка.</p>
<p>&nbsp;</p>
<p>17:30:24</p>
<p>МІРОШНИЧЕНКО Ю.Р.</p>
<p>Дякую, Андрію Володимировичу.</p>
<p>Шановні колеги! У нас є пакет законів, в яких ми&nbsp; робимо суттєві кроки на гуманізацію в сфері&nbsp; пенітенціарної системи. У нас є лише півгодини. Багато з&nbsp; вас знає, що кожна фракція представлена в нашій&nbsp; міжфракційній робочій групі, яку ми утворили на базі профільного комітету. Я маю честь доповідати результати нашої спільної роботи, до якої долучилися і представники&nbsp; міжнародних організацій, Ради Європи і правозахисники, Генеральна&nbsp; прокуратура, Міністерство юстиції, це&nbsp; наш спільний доробок.</p>
<p>Тому я звернувся&nbsp; би і до&nbsp; Голови Верховної Ради з тим, щоб ми достатньо динамічно пройшли всі ці законопроекти.</p>
<p>Почнемо з 2251. Сама назва, вона&nbsp; промовиста. Можу сказати, що&nbsp;&nbsp; вдосконалення&nbsp; порядку застосування до засуджених заходів заохочення і стягнення вони опрацьовані комітетом, опрацьовано&nbsp; 48 поправок і пропозицій.</p>
<p>З них враховано&nbsp; редакційно та частково 27 і повністю. І, власне, пропонується вам підтримати їх. Єдине, до чого я вас закликаю, врахувати під стенограму наступні доповнення.</p>
<p>Перше, частину першу статті… під стенограму озвучую. Частину першу статті 131 КВК України викласти в такій редакції:&nbsp;</p>
<p>1. Застосування заходів заохочення має на меті здійснення виховного впливу на осіб, до яких ці заходи застосовуються на основі об'єктивної&nbsp;&nbsp; оцінки&nbsp; додержання ними правил поведінки, встановлених цим кодексом, та правил внутрішнього розпорядку колонії, а також дотримання правил трудового розпорядку та вимог безпеки праці.</p>
<p>2. У змінах до частини&nbsp; восьмої статті 131 КВК проекту перше речення викласти в такій редакції, пункт восьмий: "Адміністрація колонії зобов'язана щоквартально проводити оцінювання поведінки особи, додержання нею правил поведінки, встановлених цим кодексом, та правил внутрішнього розпорядку колонії, а також дотримання правил трудового розпорядку та вимог безпеки праці та приймати вмотивоване рішення про доцільність та недоцільність&nbsp; застосування до особи, яка відбуває покарання у вигляді позбавлення волі заходів заохочення.</p>
<p>3. Із тексту нової редакції статті&nbsp; 132 КВК виключити слова "скасування додаткового права".</p>
<p>4. В частині сьомій статті 134 КВК України слово "дисциплінарного" замінити словом "грошового".</p>
<p>5. Частину першу статті 135 КВК в редакції проекту доповнити двома реченнями такого змісти: "Дисциплінарна комісія…</p>
<p>&nbsp;</p>
<p>ГОЛОВУЮЧИЙ.&nbsp; Скільки часу, пане Юрію? Хвилину?</p>
<p>Будь ласка, одну хвилину.</p>
<p>&nbsp;</p>
<p>МІРОШНИЧЕНКО Ю.Р.&nbsp; Частину першу статті 135 КВК в редакції проекту доповнити двома реченнями такого змісту. Дисциплінарна комісія установи виконання покарань діє на постійній основі. Засідання дисциплінарної комісії є повноважним, якщо на ньому присутні більше половини членів дисциплінарної комісії.</p>
<p>Крім цього, в частині сьомій після слова "рішення" виключити слово "дисциплінарної комісії" та доповнити словами: "про притягнення дисциплінарної відповідальності особи, яка відбуває покарання".</p>
<p>Шановні колеги, з урахуванням цих озвучених під стенограму пропозицій, я прошу Верховну Раду підтримати законопроект 2251а в цілому як закон. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу приготуватися авторів поправок до роботи. І ми розпочинаємо від тих поправок, які були відхилені.</p>
<p>2 поправка, народний депутат Немировський. Чи наполягає? Ні, не наполягає.</p>
<p>4-а, Мірошниченко. Чи наполягає пан Юрій? Не наполягає.</p>
<p>6-а, Немировський. Не наполягає.</p>
<p>7-а, Юрій Левченко. Не наполягає.</p>
<p>8-а, Юрій Мірошниченко. Не наполягає?</p>
<p>&nbsp;</p>
<p>МІРОШНИЧЕНКО Ю.Р. Ні, ні.</p>
<p>&nbsp;</p>
<p>ГОЛОВУЮЧИЙ. 9-а, Мірошниченко. Знову ж не наполягає?</p>
<p>11-а, 12-а, Мірошниченко. Не наполягає.</p>
<p>13-а, Немировський.</p>
<p>14-а, Левченко. Наполягає, так? Будь ласка, одну хвилину Юрій Левченко.</p>
<p>&nbsp;</p>
<p>17:35:16</p>
<p>ЛЕВЧЕНКО Ю.В.</p>
<p>Дякую. Ну, насправді, я конкретно на цій поправці не наполягаю, тому що більшість моїх поправок були по суті враховані.</p>
<p>Я просто хотів би запитати доповідача. Скажіть, будь ласка, ваш законопроект до другого читання вже неодноразово ставився в порядок денний, вже багато місяців, я, от я вичитую постійно, я не розумію, ну що вам заважало за весь цей час оцю поправку, яку ви зараз з голосу озвучили, прийняти на комітеті, щоб вона була перед нами в письмовому вигляді, а не знову приходилось з голосу щось слухати, а потім невідомо що воно опиниться в законопроекті, як воно буде виглядати. Я от… вибачте, я відмовляюся розуміти от такі… такий підхід до законотворчої діяльності. Дякую.</p>
<p>&nbsp;</p>
<p>17:36:02</p>
<p>МІРОШНИЧЕНКО Ю.Р.</p>
<p>Дякую, пане Юрію. Справа в тому, що це не моя примха. Над якістю законів ми кілька разів збиралися, доопрацьовували, враховували, дивилися, збалансовували. Але у нас деякі речі дублюються в законодавчих ініціативах. Розумієте? І я далі буду пропонувати <a name=Temp></a>для того, щоб узгодити весь пакет законодавчих ініціатив між собою, щоби деякі речі перенести з одного тексту в&nbsp; інший. Тому це не недопрацювання комітету, а просто робота для того, щоби вони між собою всі, весь пакет законів узгоджувався. Дякую. Але я вам дуже&nbsp; дякую за вашу активну участь в роботі.</p>
<p>&nbsp;</p>
<p>ГОЛОВУЮЧИЙ. Дякую, пане&nbsp; Юрій.</p>
<p>І наступна 17-а. Мірошниченко не наполягає? Ні.</p>
<p>21-а, не наполягає.</p>
<p>23-я, народний депутат Левченко. Не наполягає.</p>
<p>28-а, Мірошниченко не наполягає.</p>
<p>30-а. Не наполягає.</p>
<p>Колеги,&nbsp; через дві хвилини відбудеться голосування. Прошу секретаріат Верховної Ради запросити депутатів в зал.</p>
<p>31-а, Ленський. Не наполягає.</p>
<p>34-а. Не наполягає.</p>
<p>36-а. Не наполягає.</p>
<p>37-а, Мірошниченко, не наполягає.</p>
<p>38-а, Мірошниченко, не наполягає.</p>
<p>Шановні колеги, таким чином ми&nbsp; проговорили всі поправки. Чи є у нас готовність голосувати? Є? Колеги, є, так? Тоді я прошу зайти в зал, приготуватись до голосування.</p>
<p>Шановні колеги, підходять ще наші колеги в зал по одному і дружними колонами. Мінуточку.</p>
<p>Так, колеги, я ставлю на голосування проект Закону про внесення змін до Кримінально-виконавчого кодексу України (щодо удосконалення порядку застосування до засуджених заходів заохочення і стягнення) (номер 2251а). Пропонується прийняти його в другому читанні та в цілому. Хто підтримує дану пропозицію, прошу проголосувати. Голосуємо, колеги. Будь ласка.</p>
<p>&nbsp;</p>
<p>17:38:47</p>
<p>За-232</p>
<p>Рішення прийняте.</p>
<p>Вітаю авторів, вітаю комітет з якісною роботою, яка була проведена.</p>
<p>Наступне по порядку денному 2252а, так, 52а. І запрошую до доповіді голову підкомітету Комітету з питань законодавчого забезпечення правоохоронної діяльності Мірошниченка Юрія Романовича. Будь ласка, пане Юрій.</p>
<p>&nbsp;</p>
<p>17:39:17</p>
<p>МІРОШНИЧЕНКО Ю.Р.</p>
<p>Дякую. Шановні колеги, я буду дуже коротко доповідати.</p>
<p>Сама назва законопроекту говорить про себе – про внесення змін до Кримінально-виконавчого кодексу України (щодо гуманізації порядку і умов виконання покарань). Насправді цей пакет законопроектів є реальною реформою, якою може пишатися сьогодні Верховна Рада. Напрацьована разом, я ще раз наголошую, це доробок не просто там якогось колективу авторів. Це і громадські організації, експерти, Уповноважений з прав людини, це кожна фракція делегувала до робочої групи своїх представників. Тому, власне, ми можемо пишатися цими законопроектами.</p>
<p>В цьому законопроекті я так само хочу під стенограму запропонувати статтю 122 Кримінально-виконавчого кодексу України зазначеного законопроекту виключити, оскільки ця сама стаття викладається більш вдало у законопроекті 2490, який ми зараз з вами будемо розглядати. І таким чином ми ті законопроекти, які ми якісно підготували, але щоб вони один одного не дублювали. Тому от під стенограму я сказав, і прошу підтримати цей законопроект в цілому в редакції, запропонованій комітетом. Дякую.</p>
<p>Шановні колеги, а до авторів хочу…</p>
<p>&nbsp;</p>
<p>ГОЛОВУЮЧИЙ. Будь ласка, включіть.</p>
<p>Будь ласка, 30 секунд, пане Юрію.</p>
<p>Будь ласка, ви хотіли завершити, пане Юрій?</p>
<p>&nbsp;</p>
<p>17:41:01</p>
<p>МІРОШНИЧЕНКО Ю.Р.</p>
<p>Да, шановні колеги, я запросив, я закінчу свій виступ, запросив підтримати Верховну Раду законопроект цей в цілому в редакції комітету. Але перший заступник голови комітету хоче виступити. Я прошу надати йому теж слово, прошу. Пане Ігорю!</p>
<p>&nbsp;</p>
<p>ГОЛОВУЮЧИЙ. Колеги, переходимо до поправок. І я…</p>
<p>&nbsp;</p>
<p>МІРОШНИЧЕНКО Ю.Р.&nbsp; Першому заступнику голови дайте…</p>
<p>&nbsp;</p>
<p>ГОЛОВУЮЧИЙ. Обов'язково дамо, але спочатку пройдемося по поправкам. І я дам перед голосуванням одну хвилину для… першому заступнику даного підкомітету. Але спочатку ми пройдемся по всім поправкам.</p>
<p>Отже, колеги. 2-а, Немировський. Не наполягає.</p>
<p>Мірошниченко. Не наполягає.</p>
<p>6-а, Немировський. Не наполягає.</p>
<p>7-а, Левченко. Наполягає. Так?</p>
<p>Будь ласка, пане Юрію, одна хвилина.</p>
<p>&nbsp;</p>
<p>17:41:52</p>
<p>ЛЕВЧЕНКО Ю.В.</p>
<p>Дякую. Ні. Я хотів просто пояснити. Власне кажучи, про то, що говорилось раніше. Якраз цікаво, що ця поправка, яку я пропонував, цю норму перенесено до законопроекту 2253а. Тобто в цьому законопроекту вона врахована, звідси вона виключена. Так що конкретно в цьому законопроекту я не наполягаю.</p>
<p>Але звісно знову-таки звертаюся до комітету і до доповідача, щоб якось більш організовано все це відбувалось.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>8-а. Не наполягають.</p>
<p>9-а. Не наполягає автор.</p>
<p>11-а. Не наполягає.</p>
<p>13-а, Немировський. Не наполягає.</p>
<p>14-а, Левченко. Не наполягає.</p>
<p>14-а. Наполягає. Будь ласка.</p>
<p>&nbsp;</p>
<p>17:42:35</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. На цій поправці я наполягаю, вона не була врахована. Справа в тому, що пропозиція проекту щодо нової редакції статті, редакції частини четвертої статті 94 Кримінально-виконавчого кодексу України, згідно якої, цитую, "у дільниці посиленого контролю тримаються засуджені, які систематично (два та більше разів) вчиняють злісні порушення, в установленого порядку відбування покарання, що загрожує безпеці …….. засуджених або інших осіб", є, на мою думку, сумнівною. Адже таким чином структурна дільниця виправної установи, так звана дільниця посиленого контролю, по суті перетворюється у щось подібне до карцеру, поміщення, в якій є одним із видів стягнень, що застосовується до засуджених. Тобто таким чином в цій нормі по суті опосередковано створюється ще один вид карцеру, один вид покарання.</p>
<p>Тому я пропоную&nbsp; відповідне нововведення виключити. І ця моя поправка якраз іде про те, щоб виключити оці нововведення. Дякую.</p>
<p>&nbsp;</p>
<p>ГОЛОВУЮЧИЙ. Прошу прокоментувати, пане Юрій.</p>
<p>&nbsp;</p>
<p>17:43:37</p>
<p>МІРОШНИЧЕНКО Ю.Р.</p>
<p>Шановні колеги, насправді ми опрацьовували кожну поправку, в тому числі і цю, на засіданні нашого підкомітету і робочої групи. Зважували всі обставини і дійшли висновку, що в даному випадку конкретно не доцільно враховувати цю поправку, оскільки вона не відповідає тим стандартам, які,&nbsp; власне, запроваджує цей законопроект. При тому, що сама думка, вона є раціональною, все ж таки ми вирішили не враховувати цю поправку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Як я розумію, пан Юрій наполягає на голосуванні. І я ставлю на голосування поправку номер 14 народного депутата Юрія Левченка. Хто підтримує дану поправку, прошу проголосувати. Будь ласка.</p>
<p>&nbsp;</p>
<p>17:44:38</p>
<p>За-154</p>
<p>Рішення не прийнято. Рухаємося далі.</p>
<p>17-а, не наполягає.</p>
<p>23-я, Левченко. Наполягає, так? Будь ласка, включіть мікрофон Левченка.</p>
<p>&nbsp;</p>
<p>17:44:52</p>
<p>ЛЕВЧЕНКО Ю.В.</p>
<p>Дякую, дякую. Ну, ця поправка… А, дякую.&nbsp; Ця поправка&nbsp; стосується питання, яке може здаватися на фоні&nbsp; всього, що відбувається в країні, тривіальним. Але враховуючи, що кожен засуджений має бути рівним абсолютно перед законом, особливо&nbsp;&nbsp; коли вже&nbsp; засуджені знаходяться в ув'язнені, то я вважаю, що&nbsp; ця поправка важлива в контексті&nbsp;&nbsp; цього законопроекту.</p>
<p>Справа у тому, що&nbsp; абзацом&nbsp; 19 частини четвертої статті&nbsp; 107 чинного КВК передбачено&nbsp; що&nbsp; засудженим забороняється&nbsp; тримати тварин. Але&nbsp; в&nbsp; змінах&nbsp; у цьому законопроекті пропонується&nbsp; запровадити заборону тримати тварин, цитую "без дозволу адміністрації". Тобто у деяких випадках&nbsp; адміністрація відповідного виправного&nbsp; закладу&nbsp; чомусь може дати дозвіл&nbsp;&nbsp; комусь тримати тварину. Тут&nbsp; постає&nbsp; питання,&nbsp; а чому комусь можна, а комусь неможна і так далі. Тобто хоча&nbsp; це питання&nbsp; може і здаватися тривіальним, але воно&nbsp; напряму порушує рівноправність всіх засуджених. Тому прошу&nbsp; все ж таки&nbsp; скасувати&nbsp; це нововведення і залишити стару норму,&nbsp; коли всім забороняється. Дякую.</p>
<p>&nbsp;</p>
<p>ГОЛОВУЮЧИЙ. Пане Юрію, прошу&nbsp; прокоментувати.</p>
<p>&nbsp;</p>
<p>17:46:03</p>
<p>МІРОШНИЧЕНКО Ю.Р.</p>
<p>Пане Юрію,&nbsp; я абсолютно погоджуюсь з тою логікою, яку ви висловлюєте. Але&nbsp; я вас запевняю, що ті збалансовані редакції, які ми виклали, вони узгоджуються не лише&nbsp; із змістом законопроекту, але&nbsp; і з&nbsp; тими нормами і стандартами, які нам пропонувала Рада Європи.</p>
<p>Ми, дійсно, аналізували&nbsp; разом. І тому ця редакція більшістю фахівців вважається збалансованою&nbsp; і виваженою. Тому при всій повазі. Ви знаєте, що ми багато і ваших поправок, ініціатив врахували, ну, в даному випадку не врахували.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Пан Юрій наполягає на голосуванні. Тому я ставлю на голосування поправку 23 народного депутата Левченка. Хто підтримує дану поправку,&nbsp; прошу голосувати. Будь ласка, голосуємо.</p>
<p>&nbsp;</p>
<p>17:47:03</p>
<p>За-128</p>
<p>Рішення не прийнято.</p>
<p>І, колеги, я, з вашого дозволу, по-перше, хочу повідомити, що я продовжую засідання згідно наданим мені правом&nbsp; до 18.15. І дуже запрошую колег, щоб ми тих менше вже як півгодини попрацювали дуже динамічно. Це є блок законопроектів, які один одного підсилюють, які вирішують комплексну, системну проблему. Я&nbsp; би закликав і представника комітету, і депутатів бути максимально лаконічними, максимально продуктивно попрацювати, щоб ми змогли цей&nbsp; блок пройти, ще хоча б чотири законопроекти, там мало поправок. Я звертаюся до всіх колег для того, щоб бути активними.</p>
<p>Отже, ми продовжуємо.</p>
<p>31-а, Ленський.&nbsp;&nbsp; Не наполягає.&nbsp;</p>
<p>Через одну хвилину буде голосування і&nbsp; я прошу&nbsp; заходити в зал і приготуватись до голосування.</p>
<p>34-а. Не наполягають.&nbsp;&nbsp;&nbsp;</p>
<p>35-а.&nbsp;&nbsp; Не наполягають.&nbsp;</p>
<p>38-а. Автор – Мірошниченко Юрій, не наполягає.&nbsp;</p>
<p>Таким чином, колеги, ми можемо переходити&nbsp; до прийняття рішення. І я ставлю на голосування&nbsp; пропозицію прийняти внесення змін до…</p>
<p>Перепрошую, ще одна хвилина Мосійчук.</p>
<p>А за той час, прошу депутатів заходити&nbsp; в зал.</p>
<p>Включіть мікрофон. Мосійчук. Одна хвилина.</p>
<p>&nbsp;</p>
<p>17:48:33</p>
<p>МОСІЙЧУК І.В.</p>
<p>Ігор Мосійчук&nbsp; Радикальна партія&nbsp; Олега Ляшка.</p>
<p>Ми, звичайно, підтримуємо&nbsp; всі законопроекти, які направлені на реформування&nbsp; Пенітенціарної служби і я особисто їх&nbsp; просував, підтримував, і пан Юрій це знає. Але схоже, що ми "з водою, вихлюпуємо дитину" тому що те, що відбувається при реформуванні,&nbsp; зараз, годину тому, годину тому опублікований результат конкурсу на керівника управління медичного забезпечення пенітенціарної служби. І в результаті конкурсу перемогла особа, яка працювала заступником цього управління, Печинога, який бив людей при Януковичу, який звинувачувався правозахисниками. І якщо така реформа не буде підкорегована, то все, що ми робимо зараз, це просто "деньги на ветер", як в одному фільмі.</p>
<p>Ми зараз реформуємо, а вони розгойдують найбільш небезпечну…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд.</p>
<p>&nbsp;</p>
<p>МОСІЙЧУК І.В. Тому закликаю керівництво комітету, і сам завтра буду наполягати, викликати заступника міністра, який відповідає за реформування. І хай скажуть, як знищують оперативну службу в пенітенціарній системі, кого призначають на які посади. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, колеги.</p>
<p>Переходимо до прийняття рішення. І я ставлю на голосування проект Закону про внесення змін до Кримінально-виконавчого кодексу України (щодо гуманізації порядку і умов виконання покарань) (номер 2252а) в другому читанні та в цілому. Хто підтримує дану пропозицію, прошу голосувати колеги.</p>
<p>Будь ласка, голосуємо.</p>
<p>&nbsp;</p>
<p>17:50:45</p>
<p>За-235</p>
<p>Закон прийнятий. Рішення прийнято.</p>
<p>Ми переходимо до наступного проекту&nbsp; закону, це є проект&nbsp; Закону про внесення змін до статті 93 Кримінально-виконавчого кодексу України (щодо удосконалення гарантій права засуджених на відбування покарання за місцем проживання до засудження або місця постійного&nbsp; проживання родичів) (номер 2253а). Запрошу до доповіді Юрія Мірошниченка і прошу бути максимально лаконічним.</p>
<p>Будь ласка.</p>
<p>&nbsp;</p>
<p>17:51:21</p>
<p>МІРОШНИЧЕНКО Ю.Р.</p>
<p>Дякую, Андрію Володимировичу. Дякую вам щиро. Ну, власне, сам закон&nbsp; теж говорить про себе, щоб ув'язнена особа могла відбувати покарання або недалеко від дому, де він проживає, або де проживають його родичі.</p>
<p>Очевидним є&nbsp; гуманізація і її застосування європейських стандартів у цьому напрямку, так&nbsp; само ми відпрацьовували це з нашими колегами з експертних організацій, Ради Європи. І до комітету нашого&nbsp; надійшло п'ять пропозицій, з яких враховано три, дві поправки, на жаль, не враховані. Але зверніть увагу, в тому числі і мої деякі поправки, я тут до Юрія Левченка звертаюся, і мої поправки&nbsp; відхилялися. Тобто ми повинні говорити і дбати про якість законів, тому що це спільний&nbsp; наш доробок. Тому, власне, я прошу не ображатися тих колег, які… не&nbsp; підтримані їхні пропозиції, принаймні, ті, які не підтримані.</p>
<p>І єдине, про що … на що треба звернути увагу, це те, що тут ми ніяких додаткових змін не пропонуємо. Ми пропонуємо в тій редакції, яка запропонована в табличці комітету, проголосувати в цілому цей законопроект.</p>
<p>Шановні колеги, прошу підтримати комітет і всіх тих експертів, які працюють в напрямку реформи пенітенціарної системи. Не служби. Це – перший пакет документів, який не стосується безпосередньо організаційної структури. Ми говоримо про пожежні заходи, на які вказував нам комітет європейський по запобіганню тортурам. Тобто це те, про що взагалі нема що говорити. Оці речі ми усуваємо в цьому пакеті законів. Далі будемо рухатися&nbsp; і враховувати ті помилки, на які звертає увагу наш заступник, перший заступник голови комітету Ігор Мосійчук, і не дозволимо, щоб на етапі вже виконання ці помилки дискредитували саму реформу.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Пане Юрію, тільки я прошу вас врахувати простір і час: чим довше ми говоримо, тим менше шансів в нас прийняти законопроекти. Коли я прошу лаконічно, я виходжу з питання ефективності. В нас всього дві поправки. Голосування буе за одну хвилину. Я прошу колег народних депутатів повернутися в зал, приготуватися до прийняття рішення, колеги.</p>
<p>Отже, 1-а, Мірошниченко. Не наполягає.</p>
<p>5-а, Ленський. Не наполягає.</p>
<p>Ми завершили обговорення даного проекту закону. І я прошу приготуватися до прийняття рішення, зайти в зал. Я ставлю на голосування проект Закону про внесення змін до статті 93 Кримінально-виконавчого кодексу України (щодо удосконалення гарантій права засуджених на відбування покарання за місцем проживання до засудження або місця постійного проживання родичів) (номер 2253а) в другому читанні та в цілому.</p>
<p>Шановні колеги, прошу проголосувати, прошу підтримати. Будь ласка, голосуємо.</p>
<p>&nbsp;</p>
<p>17:54:52</p>
<p>За-238</p>
<p>Закон прийнятий. Рішення прийнято.</p>
<p>Колеги, я звертаюся дуже наполегливо. Ми маємо шанс за найближчих 15 хвилин пройти весь блок. Я дуже вас прошу не розходтесь, колеги, давайте допрацюємо. Тих 10-15 хвилин, вони важливі для цілої реформи системи.</p>
<p>Ми переходимо до наступного проекту закону. Це&nbsp; є проект Закону про внесення змін до деяких законодавчих актів України щодо гуманізації кримінальної відповідальності жінок (номер 2254а).</p>
<p>Пане Юрій, прошу доповідати. Лаконічно.</p>
<p>&nbsp;</p>
<p>17:55:33</p>
<p>МІРОШНИЧЕНКО Ю.Р.</p>
<p>Шановні колеги, гуманізація&nbsp; кримінальної відповідальності жінок. По суті цей закон говорить про те, що відповідно до тих європейських стандартів, які існують, в нашій країні ми маємо скасувати довічне ув'язнення до&nbsp; жінок. Це пов'язано не лише з статтю, це пов'язано з особливостями фізіології жінок. Тому я думаю, що тут нам теж треба, власне, підтримати ініціативу і авторів законопроекту і ті стандарти, які діють в Європі.</p>
<p>Єдине, до чого я закликаю вас – врахувати… додати Прикінцеві положення такого змісту. Під стенограму.</p>
<p>Перше. Цей закон набирає чинності з дня наступного за днем його&nbsp; опублікування.</p>
<p>І друге. Жінки, засуджені до довічного позбавлення волі, які на момент набрання цим законом чинності фактично відбули в&nbsp; установі покарання… виконання покарань не менше, ніж 15 років позбавлення волі, можуть бути достроково… Можуть – ключове слово. Достроково звільнені від відбування покарання у вигляді довічного&nbsp; позбавлення волі.</p>
<p>Шановні колеги, звичайно, це буде вирішувати суд, але сам зміст цього законопроекту, я думаю, що має бути підтриманий нашими всіма депутатами. Надійшло до них 8 пропозицій, 4 з яких враховано і 4 не відповідають меті проекту, тому не враховані. Прошу поставити на голосування Голову Верховної Ради і підтримати його. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Юрій.</p>
<p>Ми переходимо до поправок.</p>
<p>1-а, не наполягає автор.</p>
<p>2-а, Немировський. Не наполягає.</p>
<p>3-я, Левченко. Не наполягає.</p>
<p>І 8-а, Мірошниченко. Не наполягає.</p>
<p>Наполягає пан Юрій. Ну так-так, 4-а, Юрій Левченко. Прошу включити мікрофон.</p>
<p>&nbsp;</p>
<p>17:57:23</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. Товариство, справа в тому, що в Конституції України якраз закріплена можливість, скажімо, такого окремого ставлення до певних категорій жінок, але лише коли мова іде про вагітних жінок і матерів.</p>
<p>Тому я пропоную залишити все ж таки в діючому законодавстві норму, що це має стосуватися жінок, що були в стані вагітності під час вчинення злочину або на момент постановлення вироку. Тому що те, що пропонується в цьому законопроекті, це зробити так, щоб всі, наголошую, всі безвиключно жінки, всі безвиключно жінки в незалежності від того, який злочин вони скоїли, не отримували довічне позбавлення волі. І от лише от вам даю просто такий приклад. Наприклад, якщо жінка певна вчинила умисне вбивство двох або більше осіб на замовлення та з особливою жорстокістю, так, то вона не утримає довічне ув'язнення…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте, будь ласка.</p>
<p>&nbsp;</p>
<p>17:58:37</p>
<p>ЛЕВЧЕНКО Ю.В.</p>
<p>А коли, а чоловіків, чоловіку буде для отримання довічного ув'язнення буде в лапках "достатньо вчинення умисного вбивства за наявністю хоча би однієї обтяжуючої обставини". Тобто абсолютно нерівноправ'я. Вибачте, будь ласка, в Західній Європі такий закон…</p>
<p>&nbsp;</p>
<p>ГОЛОВУЮЧИЙ. Пан Юрій, думка зрозуміла в цілому. Так же ж? Пане Юрій, прокоментуйте. Пане Юрій, прошу прокоментувати.</p>
<p>&nbsp;</p>
<p>17:59:04</p>
<p>МІРОШНИЧЕНКО Ю.Р.</p>
<p>Пане… Дайте мені. Пане Юрію, я продовжу вашу думку, щоби ми розуміли, що ви мали на увазі. Насправді Юрій Левченко говорить про нерівність статей чоловіка, який при тих самих обставинах має більш тяжку міру покарання, і жінки. Ми не виходили з того, що ми хочемо якісь дати преференції жінкам з точки зору статі. Йдеться про особливості жіночої фізіології, і ті стандарти, які враховуються і діють в Європі. Це питання гуманізації. Мало того,&nbsp; пане Юрію, я вам скажу про те, що ми будемо говорити про вдосконалення цього механізму і для чоловіків. Для того, щоб не було після 15 років зразу довічне ув'язнення. У нас є певні ініціативи в комітеті, які ми будемо розглядати. На сьогодні згода була щодо жінок. І ми запропонували це змінити вже зараз. Дякую.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги, по даному питанню виникла дискусія. Просять, одну хвилину Олена Сотник. Так. Просять закінчити, 30 секунд Левченко. Одна хвилина, Тимошенко.</p>
<p>Колеги, трьом чоловікам я дам виступи, і ми переходимо до голосування.&nbsp; Я прошу спочатку 30 секунд Левченку закінчити думку. Потім –&nbsp; Сотник. Будь ласка.&nbsp; Потім – Юрій Тимошенко.</p>
<p>&nbsp;</p>
<p>18:00:22</p>
<p>ЛЕВЧЕНКО Ю.В.</p>
<p>Дякую. Я все ж таки закликаю всіх народних депутатів, які ще тут сидять працюють, і всіх наших слухачів і глядачів, український народ, вдуматись в те, що зараз пропонується. Пропонується, щоби половина українського народу за ті самі проступки отримала значно легше покарання, ніж інша половина народу. Що ви пропонуєте? Конституція України чітко дозволяє, чітко дозволяє, коли жінка вагітна, або матір, в таких випадках встановлювати пом'якшуючі обставини…</p>
<p>&nbsp;</p>
<p>ГОЛОВУЮЧИЙ. Олена Сотник, будь ласка, одна хвилина.</p>
<p>Будь ласка, хай закінчать всі депутати, потім – ви.</p><p><br></p>
<p>18:01:03</p>
<p>СОТНИК О. С.&nbsp; Шановні колеги! Я прошу пана Мірошниченка, я йому надала, треба уточнити прикінцеві положення, вони неправильно дещо були озвучені. І ми будемо мати ризик того, що особи, які зараз мають вирок, але відсиділи, наприклад, три або чотири роки і будуть випущені, а ті особи, які вже 15 відсиділи, можливо, випущені.</p>
<p>Нам необхідно прикінцеві положення привести у відповідність і надати чіткий критерій. Тільки ті жінки, які на сьогоднішній день вже за довічним вироком відбули покарання у вигляді 15 років, зможуть отримати таку гуманізацію, можливість звільнення. Дякую.</p>
<p>&nbsp;</p>
<p>ГОЛОВУЮЧИЙ. Пане Юрій, ви по завершенні прокоментуєте. Зараз Юрій Тимошенко, одна хвилина. Олег Ляшко, одна хвилина. Будь ласка.</p>
<p>&nbsp;</p>
<p>18:01:57</p>
<p>ТИМОШЕНКО Ю.В.</p>
<p>Друзі! В природі все багато простіше. Я ніколи не бачив за все своє життя, щоб пес-самець вкусив пса-самку, якби та самка його не кусала і не гризла. А ми що, гірші?! Справжньому мужчині негідно і недостойно воювати з жінками! І в нашому залі, я сподіваюся, є людина, яка має сумний досвід особистий в цій справі. Юлія Володимирівна, якщо ви в залі, скажіть своє слово і роз'ясніть це мужчинам, як достойно себе вести і як реагувати на такі пропозиції. Прошу всіх підтримати одностайно. Мужчини, джентльмени ви чи хто!&nbsp; Прошу підтримати і проголосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Ляшко. Будь ласка, одна хвилина.</p>
<p>&nbsp;</p>
<p>18:02:50</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги, давайте згадаємо, як усім залом голосували за так званий "закон Савченко". В&nbsp; результаті цього закону&nbsp; на волю вийшло&nbsp;&nbsp; 1200 вбивць, половина з них&nbsp; знову&nbsp; потрапили в тюрму після вчинення&nbsp; тяжких&nbsp; злочинів. Ми не проти гуманізації покарання, але не вихлюпуйте дитину разом з водою. Ми не можемо, коли ви розказуєте, давайте не воювати із жінкою, а відомі історії, коли&nbsp; жінка травила дітей своїх, а відомі історії, коли&nbsp; жінки вбивали чоловіка своїх дітей. Це воювати чи це відновлення справедливості?&nbsp;&nbsp; Коли люди вчиняють злочини, коли вони вбивають, не має значення, це чоловік&nbsp; чи жінка, ти не маєш права позбавляти життя ближнього свого. І ми не можемо під приводом гуманізації, щоб все суспільство було… Нападають сьогодні, вбивають наших людей, грабують пенсіонерів, тому що…</p>
<p>&nbsp;</p>
<p>ГОЛОВУЮЧИЙ. Пане Юрій, прошу прокоментувати хвилину, і перейдемо до прийняття рішення.</p>
<p>&nbsp;</p>
<p>18:04:10</p>
<p>МІРОШНИЧЕНКО Ю.Р.</p>
<p>Шановні колеги, ну, по-перше, я хочу до мого земляка Олега Ляшка звернутися. Мені зрозумілий ваш біль. Мало того, деякі з наших колег вимагають повернення до смертної кари. Деякі намагаються жорсткіше карати за страшні, жахливі злочини. Але, якщо ми подивимося досвіт світу, злом зло не переможеш. І всі йдуть в бік гуманізації. Мало того, ті поправки, які ми зараз обговорюємо, не передбачають автоматичного&nbsp; звільнення цих жінок. Це буде відбуватися за рішенням суду. Але скасовується сам інститут такий.</p>
<p>Тому, шановні&nbsp; колеги, я ще раз хочу подякувати Олені Сотник і хочу прочитати під стенограму ті доповнення в&nbsp; "Перехідні положення", які власне опрацьовані в комітеті.</p>
<p>Перший пункт. Цей закон набирає чинності з дня, наступного за днем його опублікування.</p>
<p>І другий. Жінки, які на момент прийняття цього закону відбувають довічне позбавлення…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину.</p>
<p>&nbsp;</p>
<p>МІРОШНИЧЕНКО Ю.Р. Другий пункт. Жінки, які на момент прийняття цього закону відбувають довічне позбавлення волі, можуть бути достроково&nbsp; звільнені від відбування покарання&nbsp; за умови фактичного&nbsp; відбування ними не менш 15 років покарання і у вигляді довічного позбавлення волі". Це те на що звернула увагу наша колега Олена Сотник і до речі, дуже активно&nbsp; працює і я їй щиро вдячний не зважаючи на&nbsp; те, що вона не є членом нашого комітету, але вона&nbsp; активно представляє і я вважаю, що нею може пишатися не лише Верховна Рада, але і&nbsp; фракція&nbsp; "Самопомочі".</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, репліка 30 секунд, Ляшка прізвище було згадано.</p>
<p>Будь ласка, 30 секунд, репліка.</p>
<p>&nbsp;</p>
<p>18:06:06</p>
<p>ЛЯШКО О.В.</p>
<p>Олег Ляшко Радикальна партія.</p>
<p>Шановні колеги, хто забув, нагадаю: російського журналіста Павла&nbsp; Шеремета вбила жінка, яка підклала вибухівку в його машину.&nbsp; Можливо, давайте звільнимо її відповідальності за це? Я не буду наводити масу&nbsp; інших прикладів, я ще раз наголошую: сьогодні в&nbsp; Україні&nbsp;&nbsp; величезний розгул злочинності. Подивіться статистику, яка засекречена: щодня&nbsp; у людей пакети і сумки у пенсіонерів із продуктами виривають…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги!&nbsp; Шановні колеги, вже по залу&nbsp; &nbsp;видно, що ми не зможемо вийти на рішення, але маю завершити процедуру – це я поставлю на голосування пропозицію Левченка. Потім я буду пропонувати об'єднатися зал, якщо не за друге читання, то на повторне друге читання, щоб ми змогли його доопрацювати.</p>
<p>Через одну хвилину відбудеться прийняття рішення, прошу заходити в зал, зараз Ірина Луценко - одна хвилина. І прошу народних депутатів заходити в зал, приготуватись до прийняття рішення.</p>
<p>Включіть мікрофон Ірини Луценко.</p>
<p>&nbsp;</p>
<p>18:07:25</p>
<p>ЛУЦЕНКО І.С.</p>
<p>Я звертаюсь до Олега Ляшка: пане Олеже, ми з вами буквально пару разів працювали над законодавством про Стамбульську конвенцію, запобігання домашнього насильства. В контексті цього хочу привести один єдиний приклад. Тут сидить біля мене Марія Іонова, яка входить в групу спеціалістів по помилуванню при Президенті України. От, ми, коли розробляли Стамбульську конвенцію з нами працювала суддя Таран з Верховного Суду, і вона розповідала таку історію, вісім разів до неї, коли вона в регіоні працювала простим суддею, приводили чоловіка, який бив жінку і дітей. Це відбувалося 8 років підряд, вона призначала йому штрафи чи роботи відповідні, на дев'ятий раз привели жінку, яка зарізала свого чоловіка. Тобто всі ті дії, які відбувалися всі цих вісім років не мали під собою підґрунтя, не мали жодного результату, жінка в розпачі, в стані афекту зарізала свого&nbsp; чоловіка, результат – довічне ув'язнення. Таких історій дуже багато. На вашу історію я можу розповісти іншу історію…</p>
<p>&nbsp;</p>
<p>ГОЛОВУЮЧИЙ. Колеги,&nbsp; пані Ірина, пане Олег, пане Юрій, ми можемо ще п'ять раз обмінятися репліками&nbsp; і втратити будь-який шанс,&nbsp; наголошую, будь-який шанс на те, щоб ми хоча би його відправили на повторне друге&nbsp; читання, і щоб наступний законопроект…</p>
<p>&nbsp;</p>
<p>МІРОШНИЧЕНКО Ю.Р. Можливо він пройде.</p>
<p>&nbsp;</p>
<p>ГОЛОВУЮЧИЙ. … в якому всього одна правка, могли прийняти. Пане Олег, пані Ірина, пане Юрій. Репліка пане Олег була надана вже. Я вас дуже прошу, пане&nbsp; Олег… Вона не закінчила…</p>
<p>Шановні колеги, ми дочекаємося&nbsp; кінця дискусії, я можу розраховувати на це?</p>
<p>&nbsp;</p>
<p>МІРОШНИЧЕНКО Ю.Р. У нас ще два закони.</p>
<p>&nbsp;</p>
<p>ГОЛОВУЮЧИЙ. Колеги, я пораджусь з залом,&nbsp; у нас є три зараз… чотири бажаючих виступити. Ми надаємо слово?</p>
<p>Я прошу дуже&nbsp; коротко по 10 секунд…</p>
<p><i>&nbsp;(Шум у залі)</i></p>
<p>За повністю? За друге читання. "Самопоміч", ви підтримуєте повністю друге читання? <i>(Шум у залі)</i> А, повторне друге! І ви так само за&nbsp; повторне друге читання? За повторне друге, так? Будь ласка, в цілому?</p>
<p>Одна хвилина Ляшко.</p>
<p>&nbsp;</p>
<p>18:10:12</p>
<p>ЛЯШКО О.В.</p>
<p>Ірина Степанівна, в стані афекту, коли людина вчиняє злочин, її не саджають на пожиттєве ув'язнення. Пожиттєве ув'язнення отримує тільки той, хто вчиняє навмисний злочин. Якби у вас була юридична освіта, то ви б точно це знали. Генеральний прокурор вам може підказати.</p>
<p>Ще один приклад… <i>(Оплески)</i> Ще один приклад: на Донбасі одна з відомих терористок, снайперша, яка вбила більше десятка наших військовослужбовців, жінка, давайте її звільнимо від відповідальності!</p>
<p>Давайте говорити про злочини. Якщо це навмисні злочини, якщо це злочини, в результаті яких позбавляють життя людини, байдуже, хто це робить, чоловік чи жінка, ця людина має за це відповідати.</p>
<p>Я хочу звернути ще раз увагу залу: в результаті нашого голосування на волю вийшло 1200 вбивців. Вони знову, половина з них сіли в тюрму. А якби когось би з вас вбили, ви б їх звільняли завтра чи ні?</p>
<p>Тому візьміться за розум!</p>
<p>&nbsp;</p>
<p>ГОЛОВУЮЧИЙ. Я зараз дам слово пані Ірині. Але хочу дуже виразно наголосити, коли йде парламентська дискусія, приниження опонента в цій дискусії є остання справа, яка може стосуватися і депутата, і чоловіка, це моя думка.</p>
<p>Пані Ірина, будь ласка, одна хвилина.</p>
<p>&nbsp;</p>
<p>18:11:38</p>
<p>ЛУЦЕНКО І.С.</p>
<p>Ну, я думаю, що дискусія тут недоречна, тому що в нас не завершений блок цих питань. Але наголошую, шановні колеги, і про те, що говорив мій колега Юрій Мірошниченко, всі питання будуть вирішуватися в суді. Буде спеціальний суддя, ми підготували закон, який говорить, що такі рішення будуть прийматися тільки судом. Це не самовільне рішення, це не придумані якісь положення:&nbsp; жінка це, чи чоловік. Тільки суд буде це вирішувати і кому це не знати, як не Ляшку, який вдівав погони полковника, вимагаючи "Волгу" в свій час. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Колеги, я припиняю цю дискусію. Я припиняю дискусію, колеги, я перепрошую. В нас лишилося 2 хвилини. Я ставлю спочатку на голосування поправку номер 4 народного депутата Левченка. Хто підтримує дану поправку, прошу проголосувати, будь ласка.</p>
<p>&nbsp;</p>
<p>18:12:55</p>
<p>За-140</p>
<p>Рішення не прийняте.</p>
<p>І тепер я буду поетапно ставити, спочатку першу пропозицію. І прошу народних депутатів, хто вийшов зараз з залу, зайняти робочі місця і приготуватися до голосування.</p>
<p>Отже, я ставлю на голосування спочатку проект Закону про внесення змін до деяких законодавчих актів України (щодо гуманізації кримінальної відповідальності жінок)&nbsp; (№ 2254а) в другому читанні та в цілому. Хто підтримує дану пропозицію, прошу голосувати.&nbsp; Будь ласка,&nbsp; голосуєм.</p>
<p>&nbsp;</p>
<p>18:13:41</p>
<p>За-152</p>
<p>Тепер, шановні колеги, я поставлю наступну пропозицію на повторне друге читання. Я прошу максимально&nbsp; сконсолідуватися, щоб ми вийшли на прийняття рішення. Прошу заходити в зал займати робочі місця.</p>
<p>Я ставлю на голосування пропозицію проект Закону про внесення змін до деяких законодавчих актів України (щодо гуманізації кримінальної відповідальності жінок) відправити на&nbsp; повторне друге читання. Номер законопроекту 2254а. Хто підтримує дану пропозицію, прошу проголосувати на повторне друге читання, прошу проголосувати, прошу підтримати, колеги, будь ласка.</p>
<p>&nbsp;</p>
<p>18:14:31</p>
<p>За-220</p>
<p>Колеги, я можу поставити ще раз, не встигли, я бачу, я прошу зайти в зал, і я зможу поставити на повернення і на голосування. Колеги, це є повторне друге читання. В кого є дискусія, буде можливість її провести в комітеті. Я дуже прошу зайти в зал, зайняти робочі місця. Колеги, я прошу не завалювати законопроект, я бачив ряд людей утрималось, прошу підтримати це повторне друге читання.</p>
<p>Я прошу шановних колег проголосувати за повернення до голосування 2254а. Я прошу підтримати повернення до голосування, прошу підтримати, колеги. Будь ласка, прошу голосувати.</p>
<p>&nbsp;</p>
<p>18:15:29</p>
<p>За-221</p>
<p>Хто не встиг? Не сработала картка.</p>
<p>Товариство, друзі, всі ми зацікавлені, щоб законопроект не пропав. Я бачу, я вірю, але я дуже прошу запросити ще колег, хто є зараз в кулуарах, прошу зайти в зал. Я з вашого дозволу ще раз поставлю, але це буде останній раз, коли я поставлю на повернення.</p>
<p>Колеги, прошу запросити в зал тих, що є в кулуарах. Я зараз поставлю ще раз. Готові? Отже, я ще раз ставлю пропозицію повернутись до голосування за 2254а, проект Закону. Прошу підійти, приготуватись. Хто підтримує дану пропозицію, прошу проголосувати. Будь ласка, голосуємо.</p>
<p>&nbsp;</p>
<p>18:16:39</p>
<p>За-223</p>
<p>3 голоси. Колеги, я прошу на табло показати. Я прошу показати по фракціям на табло. Я це зачитаю. 78 – "Блок Петра Порошенка", "Народний фронт" – 57, "Опозиційний блок" – 21, "Самопоміч"&nbsp;– 23, Радикальна партія Олега Ляшка – 18, "Батьківщина" – 7, партія "Відродження" – 4, "Воля народу" – 4.</p>
<p>Законопроект 2254а відхилений. Я сподіваюсь, буде напрацьований новий законопроект, який зможе об'єднати зал.</p>
<p>На цьому вечірнє засідання Верховної Ради України оголошую закритим.</p>
<p>Дякую за плідну, конструктивну роботу першого дня парламенту.</p>
<p>Завтра о 10 ранку ми продовжимо нашу роботу.</p>
<p>Дякую. До побачення.</p>
<p>&nbsp;</p>
