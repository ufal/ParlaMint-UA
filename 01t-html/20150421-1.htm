Стенограма пленарного засідання
21 квітня 2015
&nbsp;
<p align=center>ЗАСІДАННЯ ДВАДЦЯТЬ ДЕВ’ЯТЕ</p>
<p align=center>Сесійний зал Верховної Ради України</p>
<p align=center>21 квітня 2015 року, 16 година</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Я прошу усіх депутатів заходити в зал для продовження нашої роботи. У нас у післяобідній робочий час дуже важливі законопроекти, тому я прошу секретаріат Верховної Ради України, голів фракцій змобілізувати депутатів і завести їх у зал.</p>
<p>Дякую. Заходимо у зал і займаємо робочі місця.</p>
<p>Шановні колеги, через хвилину-дві починаємо нашу роботу. Хто ще не зайшов, будь ласка, заходимо в зал, займаємо робочі місця, готуємося до нелегкої праці. Секретаріат, закличте ще раз депутатів в зал, щоб ми могли розпочати роботу. Будь ласка.</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>16:08:26</p>
<p>ГОЛОВУЮЧИЙ. Доброго вечора, шановні колеги народні депутати! Можемо розпочинати нашу роботу у вечірньому засіданні. Будь ласка, прошу займати свої місця. Включіть систему "Рада" для реєстрації народних депутатів.</p>
<p>16:08:53</p>
<p>313 народних депутатів у залі. Шановні колеги народні депутати, будь ласка, займіть свої місця. Оголошую вечірнє засідання Верховної Ради України відкритим.</p>
<p>Відповідно до попередніх рішень, які були прийняті, шановні колеги, під час ранкового засідання ми прийняли ряд законопроектів, які маємо зараз розглянути. Стосовно реформи прокуратури – закон (реєстраційний номер 2665). Відповідно, шановні колеги, 2665, 2666, 2667. Є пропозиція 2665, автор – Юрій Луценко, розглядати за скороченою процедурою. Прошу визначатися щодо розгляду за скороченою процедурою, прошу підтримати. Щодо розгляду за скороченою процедурою, колеги.</p>
<p>&nbsp;</p>
<p>16:10:01</p>
<p>За-136</p>
<p>Колеги, будь ласка, зберіться. Я бачу, що багато депутатів не встигли. Колеги, прошу, будь ласка, займайте свої місця. Пропозиція автора:&nbsp; розглядати закон 2665 за скороченою процедурою, прошу голосувати.&nbsp;</p>
<p><b>&nbsp;</b></p>
<p>16:10:34</p>
<p>За-148</p>
<p>Колеги, є пропозиція народних депутатів: ще раз ставлю на голосування пропозицію щодо розгляду за скороченою процедурою.</p>
<p>&nbsp;</p>
<p>16:11:10</p>
<p>За-170</p>
<p>Рішення прийнято. Дякую, шановні колеги.</p>
<p>Будь ласка, автор – Юрій Луценко, прошу.</p>
<p>&nbsp;</p>
<p>16:11:27</p>
<p>ЛУЦЕНКО Ю.В.</p>
<p>Шановний пане Голово, шановні народні депутати! Як відомо, парламент минулого скликання прийняв Закон "Про прокуратуру", який вступає в дію 25 числа поточного місяця. В разі, якщо його норми не будуть виконані, у прокуратурі наступає правовий хаос. Для того, щоб зрозуміти, що відбудеться, скажу. Згідно нового закону з 26 числа у складі Генпрокуратури мають бути не районні прокуратури, а місцеві, які обираються по складній процедурі через конференцію. Всім очевидно, що цього до 26 числа зробити неможливо, відтак всі слідчі органів прокуратури на місцях будуть нелегітимними і тому притягнути до відповідальності убивць, грабіжників, розбійників, казнокрадів стане юридично неможливим. Відтак, коаліція декілька разів розглядала це питання і досягнула наступного компромісу: ми продовжуємо дію Закону про прокуратуру до завершення цієї сесії, тобто до 15 червня. Одночасно приймемо вкрай необхідні рішення про початок реформи прокуратури, яку, на жаль, не виконували попередні керівники. Це стосується негайного введення&nbsp; механізму вибору трьох представників прокуратури до Вищої ради юстиції, а також календарного, помісячного графіку перетворень прокуратури, передбачений новим проєвропейським законом. Ці завдання вирішують закони 2665, 2666, а також&nbsp; 2667.</p>
<p>Прошу народних депутатів підтримати&nbsp; такий підхід, який реально розпочне&nbsp; реформи в прокуратурі по реалістичному графіку, відпрацьованому між депутатами більшості фракцій коаліції та представниками Генеральної прокуратури&nbsp; України.</p>
<p>&nbsp;</p>
<p>ГОЛОВУЮЧИЙ. Будь ласка, не обмежуйте. Завершуйте, Юрій Віталійович, чи ви вже висловились?</p>
<p>&nbsp;</p>
<p>ЛУЦЕНКО Ю.В.&nbsp; Я завершив.</p>
<p>&nbsp;</p>
<p>ГОЛОВУЮЧИЙ.&nbsp; Дякую!</p>
<p>Співдоповідь&nbsp; голови комітету – Андрій&nbsp; Анатолійович Кожем'якін.</p>
<p>&nbsp;</p>
<p>16:13:51</p>
<p>КОЖЕМ’ЯКІН А.А.</p>
<p>Шановний головуючий, шановні колеги! Комітет з питань законодавчого забезпечення правоохоронної діяльності сьогодні об 11-й годині дійсно розглянув в оперативно-екстреному вигляді поданий народними депутатами України законопроект номер 2665. Дійсно цим проектом пропонується&nbsp; внести зміни до пункту 1 розділу ХХІІ&nbsp; "Прикінцеві&nbsp; положення" Закону України "Про прокуратуру", якими передбачається, що закон&nbsp; набуває чинності&nbsp; з 15 липня 2015 року, а не через 6 місяців з дня опублікування.</p>
<p>Але, шановні колеги, ми сьогодні на комітеті першим питанням розглянули законопроект 2404-1. Рішення комітету одноголосне: цей законопроект сьогодні, зараз після цього законопроекту 2665 повинен бути&nbsp; розглянутий і бути прийнятий – це умова&nbsp; трьох&nbsp; фракцій коаліції. І я вважаю, що комітет і рішення комітету, дякуючи депутатам, вони це підтримали. Тому що 2404-1 – це закон, який дасть можливість&nbsp; Генеральній прокуратурі не бити байдики, як вона робила це 6 місяців, а дійсно відпрацювати всі питання, які сьогодні пов’язані зі створенням місцевих прокуратур, зі створення комісії дисциплінарної і&nbsp; створення Ради прокурорів.</p>
<p>Тому, будь ласка, шановний Володимире Борисовичу, я прошу вас після цього законопроекту поставити на розгляд і прийняття за основу&nbsp; законопроект 2404-1, як було&nbsp; домовлено, – це раз. І по-друге,&nbsp; не забути, що сьогодні ще у нас є законопроект 1165, який ми повинні ще раз проголосувати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую,&nbsp; шановні колеги!&nbsp; Будь ласка, запишіться два – "за",&nbsp; два – "проти".&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Будь ласка, народний депутат Іван Рибак, "Блок Петра Порошенка".</p>
<p>&nbsp;</p>
<p>16:16:06</p>
<p>РИБАК І.П.</p>
<p>Шановні колеги, цей законопроект дійсно потрібен сьогодні українському суспільству. Ми повинні сьогодні проголосувати, ми не можемо сьогодні залишити напризволяще, кинути державу і, по суті, щоб безкарним залишився криміналітет. Прошу і закликаю всіх проголосувати за цей законопроект.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Ляшко, Радикальна партія.</p>
<p>&nbsp;</p>
<p>16:16:38</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, як ви бачите, над законопроектом про прокуратуру тривалий час, вже впродовж якого засідання ламаються списи. Чому? Бо, насправді, питання надзвичайно важливе. З одного боку, так, починається дія нового закону з 26 квітня; з іншого боку, нам пропонується продовжити термін чинності нинішнього закону. Фактично сталінська прокуратура, фактично репресивний орган, дуже далекий від Європи і від європейських стандартів, в тому числі і поваги до прав громадян.</p>
<p>Тому фракція Радикальної партії наполягає на тому, щоб ми якнайшвидше прийняли необхідні законопроекти, в тому числі 2404-1, які унормовують ці питання, які перетворюють українську прокуратуру нарешті у європейський орган прокуратури, а не в каральний орган, який буде виконувати ті чи інші замовлення тих, хто ставить ці замовлення.</p>
<p>І нарешті, я офіційно заявляю: наша фракція проголосує за цей закон за однієї умови, коли присутній на засіданні парламенту заступник Генерального прокурора Сакварелідзе, візьме зараз слово і публічно повідомить Верховну Раду і всю українську громадськість, хто вам пропонував 10 мільйонів доларів хабара. Ми хочемо це знати. І не треба нам розказувати про таємницю слідства і все інше. І у мене питання: чому ви одразу, коли вам запропонували 10 мільйонів доларів хабара? Чому ви одразу не пов'язали того, хто вам пропонував? Чому одразу не була порушена кримінальна справа. Тому: ім'я, ім'я цього хабарника повідомте, хай знає вся країна. А інакше, якщо ви не повідомляєте, ми це сприймаємо або як за піар, і тоді це вкрай небезпечно для людини, яка розказує про боротьбу з корупцією, або про безвідповідальні заяви, які ви, безумовно,&nbsp; дозволити собі не можете. Ім'я!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Шурма, "Опозиційний блок".</p>
<p>&nbsp;</p>
<p>16:18:55</p>
<p>ШУРМА І.М.</p>
<p>Ігор Шурма, "Опозиційний блок". Ми однозначно, "Опозиційний блок", не буде голосувати за цей законопроект, б,о як сказав попередній виступаючий, ми є проти того, щоб у нас запанувала сталінська прокуратура. А ви – коаліція – голосуйте, я хочу подивитися хто з вас за повернення до сталінської прокуратури – це є перше.</p>
<p>Друге. Володимир Борисович, те, що в залі відбувається це є відповідь на ваші скорочені процедури. Тому що законодавство, яке розглядається – прошу не заважати – оті всі закони, які розглядаються в скороченій процедурі не дають можливість людям&nbsp; висловити свою позицію. Проходить два місяці і ви починаєте говорити про переголосування. Це хто голосував зміни до Закону "Про Вищу раду юстиції", якою передбачалося проведення протягом 60 днів, не пізніше 27 квітня, всеукраїнських конференцій? Ви що не знали, що в календарі 60 днів. Не вміли рахувати, сьогодні розписуєтесь, що ви не встигали? Ви самі розхльобуєте, те, що ви наробили.</p>
<p>І останнє, скажіть мені, будь ласка,&nbsp; кого ви дурите і де є правда? Сьогодні зранку люди стояли біля Верховної Ради з комітету реформ, активісти, Реанімаційний пакет реформ, з призивом не відкладати реформу прокуратури. То там, де вам вигідно, ви апелюєте до реформ, а там, де вам потрібно, то ви апелюєте, що ви не встигаєте до конференції. Не дуріть людей!</p>
<p>А на закінчення, я повністю підтримую попереднього виступаючого,&nbsp; до заступника Генпрокурора, ви в своєму інтерв'ю сказали, я як грузин проводжу те-то і те-то. Я хотів би вам нагадати, що ви громадянин України і по наших законах, будь ласка, озвучте, хто вам&nbsp; пропонував 10 мільйонів, інакше ви такий самий як і ті, хто вам пропонував.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Леонід Ємець, "Народний фронт".</p>
<p>&nbsp;</p>
<p>16:21:05</p>
<p>ЄМЕЦЬ Л.О.</p>
<p>Шановні колеги! Леонід Ємець, фракція "Народний фронт". Що я можу сказати, дотягнули, вибачте, просто до останнього. Дотягнули, хоча мали прийняти Закон про прокуратуру. Більше того, цей законопроект внесений номер його 2404-1, але його немає ні в порядку денному, ні на розгляді комітетів, ні на розгляді Верховної Ради. Дотягнули просто до самого останнього моменту.</p>
<p>Але, вибачте, рішення фракції таке: за 2565 ми проголосуємо, бо ми розуміємо, що дійсно прокуратуру не можна залишати без функцій/, повноважень. До 15 липня проголосуємо, тому що прокуратура має працювати. Але за цей час ми вимагаємо, щоб був розглянутий Закон про прокуратуру з правками нормальними, з тими функціями, які ми туди пропонуємо.</p>
<p><a href="http://w1.c1.rada.gov.ua/pls/zweb2/webproc4_2?pf3516=2666&skl=9" target=_blank>2666</a> ми теж приймемо і проголосуємо, бо це дозволить прокуратурі заповнити свою квоту до Вищої ради юстиції, без прокуратури Вища рада юстиції буде неповноцінна і недієздатна.&nbsp;</p>
<p>А 2667, вибачте, у нас є зауваження. Зауваження серйозні бо там є і залишається опція прокурорського нагляду проти…</p>
<p>&nbsp;</p>
<p>ГОЛОВУЮЧИЙ. Дайте завершити не обмежуйте.</p>
<p>&nbsp;</p>
<p>ЄМЕЦЬ Л.О. …&nbsp; до якої ми наполегливо і постійно виступали, це стаття 23 підпункт 5, який зазначає, що&nbsp; прокурор у вигляді, якщо він вважає, що є ймовірне порушення інтересів держави, він вживає заходів досудового провадження. Ймовірно. Вибачте, прокурор має нести відповідальність, якщо він бачить порушення закону – вперед, у суд, і в суді має доводити свою правоту, в тому що є порушення&nbsp; закону державним органом або органом&nbsp; місцевого самоврядування.</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ЄМЕЦЬ Л.О. Тому поки ця норма є в законі, ми за цей закон голосувати не будемо.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Березюк, "Самопоміч".</p>
<p>&nbsp;</p>
<p>16:23:09</p>
<p>БЕРЕЗЮК О.Р.</p>
<p>Шановні колеги-депутати! Ми сьогодні, насправді, на порозі прийняття важливого рішення, яке не приймалося в&nbsp; Україні з&nbsp; 1936 року.&nbsp;</p>
<p>Шановні колеги, сьогодні ми можемо розпочати реформу прокуратури, яка не буде органом переслідування, а яка буде органом справедливості і захисту інтересів держави і людини.</p>
<p>Фракція "Самопоміч" готова голосувати про відтермінування законопроекту до 15 липня за однієї умови: голосування Закону 2404-1, який сьогодні погодив комітет. Але як це буде відбуватися? Закон не в порядку денному, вірити на слово важко.</p>
<p>Тому я пропоную двом фракціям, хто хоче підтримати, взяти зараз перерву, обговорити механізм – і повернутися за 15-20 хвилин, продовжити роботу. Це дуже відповідальна річ! Ми не можемо повернути країну до радянсько-сталінської узурпаційної машини. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>У мене буде пропозиція наступна. Ми зараз будемо розглядати 65-ий і 66-ий закони, які не мають протиріч. По 67-му і 2404 ви можете провести консультації, не треба припиняти роботу Верховної Ради. Провести консультацію; коли приймете з цього приводу узгоджене рішення, тоді будемо його розглядати. От і все.</p>
<p>Будь ласка, Заболотний Григорій Михайлович, "Блок Петра Порошенка".</p>
<p>&nbsp;</p>
<p>16:24:56</p>
<p>ЗАБОЛОТНИЙ Г.М.</p>
<p>Володимир Борисович, дякую. Я хочу сказати своїм колегам з "Опозиційного блоку", що якби це була сталінська сьогодні прокуратура, то, можливо, багато хто не сидів би в цій залі. Але сьогодні складається ситуація, на якій не можна спекулювати. Сьогодні не можна залишити державу без прокурорського нагляду, який діє до цього. Да, це не досконало, це треба міняти, але сьогодні треба розуміти, що відтермінування на 3-4 місяці – нічого не станеться. І якщо Верховна Рада, депутати, відповідні комісії будуть слідкувати за всім, що відбувається, і дійсно буде складений графік, який дасть можливість за цей час відпрацювати Закон про прокуратуру. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Юрій Левченко, хвилину, будь ласка.</p>
<p>&nbsp;</p>
<p>16:26:11</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ. Знаєте, у нас тут кілька разів в залі намагаються щось постійно відтерміновувати. Відтерміновувати відповідні плани як треба правильно будувати в містах. Відтерміновувати різноманітні мораторії, відтерміновувати впровадження правильних реформ. Все далі й далі відтерміновувати. Знаєте, я не розумію, що відбудеться до липня, що, власне кажучи, дозволить прокуратурі зробити те, що вона мала зробити.</p>
<p>Чому, якщо з'їзд не збирається зараз, чому він має зібратися через місяць? Чому ця конференція має зібратися через 2 місяці? Вони і знову не зберуться. І знову тепер вже в червні буде законопроект про чергове відтермінування.</p>
<p>Я зараз звертаюся до деяких маленьких фракцій коаліції, скажімо так, більш відповідальних можливо, ніж більш великі фракції. Не дайте вас розвести. Вас просто елементарно хочуть розвести, надурити. Кажуть вам, що проголосують правильний закон про реформування прокуратури, і за це щоб ви проголосували за відтермінування. Вам просто брешуть. Майте трошки клепки в голові. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Юрій Луценко. Потім Руслан Князевич. Чи будемо зразу голосувати? Будь ласка, колеги, зайдіть всі до зали і будемо голосувати.</p>
<p>&nbsp;</p>
<p>16:27:27</p>
<p>ЛУЦЕНКО Ю.В.</p>
<p>Шановний Голово, шановні депутати! Я повністю підтримую тезу багатьох, хто виступав, в тому числі і останнього виступаючого про те, що відтермінування заради відтермінування нікого не цікавить. Саме в тому й сенс домовленості, щоб: а) відкласти введення закону, одночасно сьогодні в першому читанні прийняти закон, який передбачає детальний графік змін в прокуратурі. Цей графік взятий не зі стелі, цей графік взятий із співбесід&nbsp; з керівництвом, в тому числі Давіда Сакварелідзе і Генерального прокурора пана Шокіна, який показує, в якому місяці які зміни можна зробити з тим, щоб до кінця року реформи завершилися.</p>
<p>І ще одне. Я глибоко обурений звичкою зі сталінських часів клеїти лейби тим, хто не співпадає по думці з іншими. Закон, який я тут представляю, не має нічого спільного ні з тоталітарним, ні тим більше зі сталінським суспільством. Тому що ми пропонуємо...</p>
<p>&nbsp;</p>
<p>ГОЛОВУЮЧИЙ. Дайте завершити, не обмежуйте.</p>
<p>&nbsp;</p>
<p>ЛУЦЕНКО Ю.В. Цим законом всі працівники прокуратури на місцях набираються на відкритому конкурсі із скасуванням усіх кастових перегородок. Не потрібно ні стаж в прокуратурі, ні освіта в прокурорських закладах. Потрібна тільки вища юридична освіта і перемога на конкурсі. Це ніяка не сталінщина і ніякий не тоталітаризм.</p>
<p>Так само на конференціях ці нові люди оберуть нового керівника. І це правильно. Бо інший підхід, коли старі працівники мають обрати нового керівника не спрацював у судах і не спрацює в прокуратурі. Це всім очевидно. Навіть діти двома закоханими робляться по певній технології через певний період. Зробити переміни в прокуратурі за два тижня –&nbsp; можна&nbsp; тільки уявити романтики від революції або романтики від прокуратури.</p>
<p>Я представляю фракцію&nbsp; прагматиків. Ми за реформи такі, які можна&nbsp; зробити і які завершаться не черговим уродцем псевдодемократичним, а насправді&nbsp; охлократичним, а нормальної європейської прокуратури, де персонал набраний з нуля на конкурсі знизу&nbsp; і догори. І ніяк не навпаки.</p>
<p>Прошу сьогодні&nbsp; припинити грати амбіціями і підтримати згідно&nbsp; домовленостей на коаліції законопроект, який відкриває дорогу до реформ і дає можливість у другому читанні врахувати&nbsp; всі корисні і розумні&nbsp;&nbsp; пропозиції, в тому числі колег із "Самопомочі" та&nbsp; інших&nbsp; фракцій. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Насправді, спіч Юрія Віталійовича стосувався Закону&nbsp; 2667.&nbsp; 2665 і 2666… 2665&nbsp;&nbsp; говорить про те, що&nbsp; відтермінування в дію нового Закону "Про прокуратуру" до 15 липня, до цього часу. І це остаточний термін, тут не може бути&nbsp; постійних продовжень, і всі цього свідомі, і ми це говорили не один раз, що&nbsp; ніяких продовжень більше бути не може. Може&nbsp;&nbsp; бути тільки те, щоб за&nbsp;&nbsp; цих два з половиною місяця всі трансформації, які б мали відбутися, вони б відбулися за європейськими принципами побудувати якісну європейську прокуратуру. Це ми на цьому наполягаємо&nbsp; сьогодні.</p>
<p>Є необхідність виступити заступника… Будь ласка,&nbsp; Оксана&nbsp; Сироїд і потім – Давид Сакварелідзе.</p>
<p>&nbsp;</p>
<p>16:31:04</p>
<p>СИРОЇД О.І.&nbsp;</p>
<p>Дякую.&nbsp; Шановні колеги,&nbsp; те, що&nbsp; зараз відбувається, насправді, це дійсно надзвичайно важливо. Ми повинні, з одного боку,&nbsp; дати можливість прокуратурі працювати.&nbsp; З іншого боку, не&nbsp; зробити жодної поступки назад у&nbsp; реформі прокуратури.&nbsp; Є&nbsp; законопроект&nbsp; депутатів&nbsp; за номером 2404-1, який пропонує&nbsp; разом з відтермінуванням практичні кроки&nbsp; стосовно впровадження чинного, вірніше, прийнятого, але&nbsp; ще не чинного Закону "Про прокуратуру".</p>
<p>Тому пропозиція є така. Давайте сьогодні приймемо в першому читанні законопроект 2665, 2666, який буде наступний та 2404-1 і за скороченою процедурою до четверга підготуємо до другого читання і приймемо разом усі 3 законопроекти. Я вважаю, що це буде справедливо і це буде відображати дійсно тоді спільну позицію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Давид Сакварелідзе, заступник Генерального прокурора України.</p>
<p>&nbsp;</p>
<p>16:32:09</p>
<p>САКВАРЕЛІДЗЕ Д.</p>
<p>Благодарю вас. Приветствую, уважаемые депутаты. Был задан опрос в связи с 10 миллионами. Спасибо за такой завышенный интерес к прокуратуре, ко мне лично, просто меня, как бывшего политика, тоже такой зал для меня достаточно важен и знакомый. Я тоже 2,5 года провел тоже в радикальной оппозиции. Меня просто удивляет, что, вот, бывшие представители власти никогда не задавали такие вопросы бывшим работникам прокуратуры, не задали, откуда у них были многомиллиардные или многомиллионные виллы, счета в банках заграничных и так далее, и так далее. Но это не вопрос сегодняшнего обсуждения. По этому делу возбуждено уголовное дело, фамилию, имя, к сожалению, сегодня я не могу назвать из-за того, что это в интересах следствия, но результаты следствия, результаты следствия будут оглашены, потом. Наверное, появится еще одна версия, что у кого-то виселица в глазах. Так что с уважением большим и к вам, и к следствию, будем, да, работать, продолжать и будем целиться на конкретные результаты. Спасибо большое.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, прошу…</p>
<p>&nbsp;</p>
<p>САКВАРЕЛІДЗЕ Д. Что касается закона…</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>САКВАРЕЛІДЗЕ Д. Что касается закона, мы встречались с представителями разных фракций на Раде реформ, мы та команда, которая не боимся реформ, наоборот мы берем на себя ответственность за конкретные сроки, за конкретные недели, за расписанный четкий план действий мы уже знаем конкретно с чего начинать, какое количество людей к этому подключить, как будут формироваться комиссии по набору местных прокуроров, какие люди туда будут попадать, какие стандарты и тесты будут внедрены, к какому времени, к которому месяцу мы будем уже видеть и иметь на назначенных и выбранных через открытый конкурс местных прокуроров, и так далее. То есть, мы четко понимаем, что прокуратуры реформа запоздала реформа прокуратуры, но ее надо&nbsp; реализовать, надо расписывать конкретные сроки и уже двигаться уже с завтрашнего дня. Так что первый этап займет, с апреля месяца до начала сентября у нас будут уже местные прокуроры. Следующие&nbsp; несколько месяцев, 5 месяцев понадобиться на реорганизацию региональных прокуратур и Генеральной прокуратуры. То есть, через год мы уже свободно можем созывать конференцию прокуроров. И конференция прокуроров будет решать все ее вопросы, которые приняты, решаться в демократических системах и демократических странах, и в государствах. Так что этот проект мы готовы презентовать в любом формате. Регулярно готовы сотрудничать со всеми политическими силами и фракциями, и презентовать конкретные результаты нашей работы. Спасибо большое.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Руслан Князевич, будь ласка.</p>
<p>&nbsp;</p>
<p>16:35:01</p>
<p>КНЯЗЕВИЧ Р.П.</p>
<p>Шановний пане Голово, шановні колеги, те, що закон треба відтерміновувати, для нас має бути константою, яка не обговорюється. Справа в тім, тут хотіли спитати, а, якщо зміниться, якщо відтермінувати і конференція все рівно не проводиться. Проблема полягає в тому, що, коли сам закон приймався, там справді допустилася просто технічна помилка. І передбачено ще для того, щоби сформувати відповідно місцеві прокуратури, повинна бути вже сформована конференція, яка складається з представників місцевих прокуратур. Для того, щоб уникнути такого роду абсолютно як на мене технічну помилку, єдиний спосіб відтермінувати і доопрацьовувати цей законопроект в цій частині. Іншого варіанту просто немає. Але другий законопроект за номером 2666 не менш важливий. Мова іде про те, що треба змінити порядок скликання конференцій всеукраїнських працівників прокуратури, щоб сформувати частину прокурорську Вищої ради юстиції.</p>
<p>Я звертаю вашу увагу, що мова іде про те, що до 27 числа включно треба вже сформувати новий склад Вищої ради юстиції. А ви кажете про те, щоб сьогодні розглядати в першому читанні. Нам треба на цьому тижні негайно підписати закон…</p>
<p>&nbsp;</p>
<p>ГОЛОВУЮЧИЙ. Шановні колеги, я пропоную наступним чином. Ні в кого немає сумніву в тому, що треба відтермінувати на певний період. Те, що це відбувається до 15 липня, не робить ніяких жодних проблем до повернення&nbsp; до якоїсь системи тоталітарної і так далі, дає можливість, як ми почули від Генеральної прокуратури, зробити перехідний період на 2,5 місяці, які абсолютно ніяким чином не можуть бути негативно сприйняті, а навпаки – боротьба зі злочинністю буде відбуватись відповідно до законодавства України органами прокуратури. Далі, все те, що стосується 2667, 2404-1, очевидно, що потребує додаткових консультацій. Тому я пропоную сьогодні… Займіть, будь ласка, народні депутати… Шановні колеги, займіть свої місця, будь ласка.</p>
<p>Шановні колеги народні депутати, займіть, будь ласка, свої місця у залі. Я пропоную 2665 законопроект, який робить відтермінування цього Закону прийнятого про прокуратуру, проголосувати до 15 липня за основу і в цілому. Далі, зараз фракції коаліції хай зберуться керівники чи по одному представнику, щоб не зупиняти роботу парламенту,і&nbsp; таким чином доопрацювати спільну узгоджену позицію по 2667 і 2404-1. Після того вони повернуться в зал з пропозицією, тоді ми визначимося щодо цього питання. Приймається такий підхід?</p>
<p>Будь ласка, шановні колеги, 2665 за основу і в цілому. Це просто відтермінування на 2,5 місяці. Прошу підтримати і прошу проголосувати – 2665 за основу та в цілому. Прошу проголосувати. Далі будемо проводити консультації. Я думаю, що знайдемо спільне рішення. Прошу підтримати – 2665.</p>
<p>&nbsp;</p>
<p>&nbsp;</p>
<p>16:38:19</p>
<p>За-249</p>
<p>Рішення прийнято.&nbsp;</p>
<p>Дякую,&nbsp; шановні колеги, за підтримку, це нормальне абсолютно рішення, яке&nbsp; не потребує&nbsp; жодних коментарів і спекуляцій.</p>
<p>Друга позиція по 2667 і 2404-1 як я й говорив. Я прошу зараз фракції визначити по одному представнику&nbsp; і проведіть, будь ласка, короткотермінові консультації, і дайте інформацію.</p>
<p>По 2666 є заперечення щодо голосування? Це формування … Немає? Є. 2666, є пропозиція&nbsp;&nbsp; розглядати&nbsp; за скороченою процедурою, 2666 і зараз паралельно я прошу фракції розпочати консультації, зараз, 2666 за скороченою процедурою, прошу, за скороченою процедурою розгляд.</p>
<p>Дякую,&nbsp; шановні колеги!&nbsp; Рішення прийнято.</p>
<p>Будь ласка, Юрій Віталійович Луценко.</p>
<p>&nbsp;</p>
<p>16:39:32</p>
<p>ЛУЦЕНКО Ю.В.</p>
<p>Шановний пане Голово,&nbsp; шановні колеги! Цей законопроект дає можливість Генеральній прокуратурі&nbsp; України, не чекаючи декількох місяців необхідних для внутрішніх адміністративних реформ, сформувати&nbsp; 3-х представників від прокуратури до Вищої ради юстиції, яка має запрацювати в найближчий час.&nbsp; Фактично на цьому тижні парламент зможе проголосувати своїх представників до Вищої ради юстиції, Президент готовий висунути своїх, а прокуратура має&nbsp; дати можливість механізму делегування 3-х&nbsp; представників. Відразу хочу сказати, що інсинуації про те, що&nbsp; це будуть якість люди пов'язані не з прокуратурою, або юридичним співтовариством, не мають під собою ґрунту.&nbsp; Всі 3 кандидати, наскільки мені відомо, будуть відображати вимоги закону і&nbsp; європейських правил, аби їх представляли&nbsp; судді і адвокати та фахові правники.</p>
<p>Саме тому прохання підтримати за основу і в цілому цей законопроект, який дасть можливість комплектувати Вищу раду юстиції, що в свою чергу дасть можливість нарешті&nbsp; почати очищення заржавілої системи судів, які ніхто, крім Вищої ради юстиції, не може притягнути до відповідальності. Цей орган Вища рада юстиції і тільки він може очистити судову систему. Нам необхідно заповнити всім квоти, в тому числі від прокуратури. Даний законопроект 2666 вирішує цю проблему і Вища рада юстиції буде сформована буквально цього&nbsp; тижня. Дякую.</p>
<p>&nbsp;</p>
<p>ГОЛОВУЮЧИЙ. Дякую, Юрій Віталійович.</p>
<p>Будь ласка, шановні колеги, Андрій Анатолійович Кожем'якін.</p>
<p>&nbsp;</p>
<p>16:41:26</p>
<p>КОЖЕМ'ЯКІН А.А.</p>
<p>Шановні колеги, комітет знову ж таки сьогодні в екстреному режимі, за дорученням Голови Верховної Ради, розглянув цей законопроект, він не особливо такий важливий сьогодні, він такий сугубо технічний. Але він вимирає і помирає після того, як вступає в дію Закон "Про прокуратуру" після 15 липня цього року. Тому найважливіше інше. Що буде прокуратура робити ці два місяці, три? Або знову також "табанить", вибачте за це слово, цю ситуацію, тому що не хочуть&nbsp; позбавляти загального нагляду і слідства, яке повинно бути, вони позбавлені. Або вони хочуть знову залишитися в тому суспільстві, яке було тоді, до Майдану.</p>
<p>Тому я хотів би попросити, Володимир Борисович, у зв'язку з тим, що комітет прийняв рішення щодо прийняття цього законопроекту за основу і в цілому за умови, що тут буде присутній Генеральний прокурор. На жаль, його нема, є заступник перший і заступник, це раз. І друге, умова це те, що між цими законопроектами буде обов'язково розглянутий закон, проект, який дасть можливість прокуратурі, вибачте, не сплигнути з цього, ви розумієте, з цього реформування, а все ж таки прореформуватися, це 2404-1. Якщо цього сьогодні не буде, я особисто голосувати не буду. Дякую.</p>
<p>&nbsp;</p>
<p>ГОЛОВУЮЧИЙ. Дякую, Андрій Анатолійович. Будь ласка, два – "за", два – "проти". Запишіться.</p>
<p>Будь ласка,&nbsp; Лозовий, народний депутат Лозовий.</p>
<p>&nbsp;</p>
<p>16:43:38</p>
<p>ЛОЗОВИЙ А.С.</p>
<p>Передаю слово лідеру Радикальної партії, голос якого чекають мільйони людей.</p>
<p>&nbsp;</p>
<p>ГОЛОВУЮЧИЙ.&nbsp; А прізвище цього лідера? Олег Ляшко.</p>
<p>&nbsp;</p>
<p>16:43:55</p>
<p>ЛЯШКО О.В. Шановні громадяни України! Шановні колеги депутати!&nbsp;&nbsp; Я звертаюсь в першу чергу до громадян України, щоб ви розуміли, що відбувається в цьому залі. Будь-які розмови про реформи, про боротьбу з корупцією вони закінчуються внаслідок отаких ганебних голосувань. Коли виносяться рішення неузгоджені коаліцією, коли формально коаліція є, а на справді домовляється із олігархічними групами, про продовження повноважень прокуратури. Ви думаєте у вас будуть зміни до 15 липня? Ні, не буде, бо людина пан Сакваралідзе, який начебто проводить ці зміни, він боїться назвати прізвище того хто йому давав хабарі. Як він збирається з корупцією боротися? Прикривається таємницею слідства, коли ви ту справу порушили? Де ви її ЄДРР зареєстрували? Ви нас за дураків нас не тримайте! Ви вже вибрали голову Антикорупційного бюро Ситника, працював адвокатом 24 тисячі гривень доходу в рік, сім разів впродовж останнього часу до Москви літав. Був адвокатом у Кернеса, був бізнес-партнером Гасінського. І ви мені розказуєте це той моральний авторитет, який буде боротися з корупцією? Такі ж моральні авторитети як і ті, хто розказують про те, що їм хабарі дають, або бояться назвати прізвища.</p>
<p>Тепер, з приводу цього закону, який голосується: про Вищу раду юстиції – це узурпація Вищої ради юстиції, я відповідально стверджую, із 21 члена Вищої ради юстиції як мінімум 17 будуть підконтрольні Президенту України. Я питаю, за що ми боролися? Щоб замість Портного тепер судами керував Філатов, замголови Адміністрації Президента? Якщо ви нам розказуєте, що це є незалежність суддів, за яку стояв Майдан, то не дуріть нам голову! Ви кажете, усунути парламент від впливу, а самі формуєте цей вплив з боку Президента!</p>
<p>Тому фракція Радикальної партії не буде голосувати за цей закон, ми проти узурпації судової гілки влади!</p>
<p>&nbsp;</p>
<p>ГОЛОВУЮЧИЙ. Хочу вам зазначити, що&nbsp; більшість депутатів парламенту проти узурпації судової гілки влади. Якщо не буде незалежної гілки&nbsp; влади ми не зможемо будувати якісної країни, і ми це розуміємо всі.</p>
<p>З іншого боку, якщо ми&nbsp; не відтерміновуємо на цих 2,5 місяці вступ у дію цього&nbsp; закону – це означає, що всю боротьбу із злочинністю ми взагалі зводимо нанівець. Нуль.</p>
<p>За 2,5 місяці нічого не відбудеться з точки зору відновлення радянської прокуратури. Запишіть, будь ласка, кожний присутній тут, я особисто категорично проти будь-якого загального нагляду, як рудимента радянської системи прокуратури, не може бути&nbsp; жодного відновлення загального нагляду.</p>
<p>Інша справа, що ми маємо побудувати&nbsp; наші органи прокуратури таким чином,&nbsp; щоб вони повністю відповідали європейському законодавству, були ефективними і прозорими у боротьбі з злочинністю. Я маю на увазі щодо припинення злочинів розслідування і так далі. Нам багато потрібно ще зробити реформ у правоохоронному блоці. Але якщо ми кожне рішення&nbsp; буде намагатися нівелювати лозунгами, у нас, насправді, будуть серйозні проблеми. Система сьогодні розбалансована і це правда, нам треба її зібрати так, щоб вона була ефективною і це теж є очевидним.</p>
<p>По 2665 і 2666 жодних великих протиріч не було бо всі розуміють, що це автоматичне&nbsp; рішення, тим більше, 66 закон він буде діяти до 15 липня, як сказав Андрій Анатолійович, шановний, 2015 року – тобто 2,5 місяці, щоб не&nbsp; зупиняти роботу правоохоронної системи. Крапка.</p>
<p>І третє. До чого я хотів би вас запросити, шановні колеги, народні депутати, ми маємо з вами побудувати чіткий графік, якщо потрібно, визначити його окремою постановою українського парламенту, де чітко визначити, як&nbsp; кожний день буде працювати Генеральна прокуратура і ми, як законотворці для того, щоб на&nbsp; 15 липня ми змогли впроваджувати всі необхідні інструменти сучасної прокуратури. От є три позиції, які сьогодні&nbsp; напевно ні в кого&nbsp; не викликають жодних застережень.</p>
<p>Що стосується закону&nbsp; 2667 і 2404-1, очевидно є, що фракціям коаліції треба провести консультації з цього приводу. І я закликаю представників фракцій виділити по одній людині зараз і не перериваючи роботу парламенту, оскільки у нас є багато інших законі, зокрема і 1165, який ми не розглянули. Щоб ми провели консультації, вийшли з узгодженою позицією до зали українського парламенту. Тоді ми зможемо взагалі без будь-яких протиріч далі продовжувати нашу роботу.</p>
<p>Я в п'ятницю, всі досягли згоди, - в понеділок знову вже є там і певні розбіжності. Я думаю, і зараз фракції коаліції зможуть знайти тут спільний підхід, спільну мову.</p>
<p>Руслан Князевич, будь ласка. Кривенко Віктор. Потім Руслан Князевич. Віктор Кривенко, "Самопоміч". Єгор Соболєв. Потім Шурма.</p>
<p>&nbsp;</p>
<p>16:49:32</p>
<p>СОБОЛЄВ Є.В.</p>
<p>Колеги! Через те, що тут не припиняється звичка один одного обманювати, я хочу вибачитися перед виборцями. Я проголосував за закон № 2665 про те, що прокуратура далі може залишатися прокуратурою "Пшонки-Сталіна", помилково. Я вважав, що ми голосуємо за узгоджений нами закон, за яким би європейська прокуратура в Україні почала би будуватися вже зараз.</p>
<p>Друге. Я хочу висловити позицію всіх колег по фракції. Це страшна зброя. Якщо ми не виправимо нашу Генеральну прокуратуру, нашу Службу безпеки, наше МВС, наші суди, вони обернуться проти нас. Ті люди, які зараз дозволяють їм жити, завтра стануть їхніми жертвами.</p>
<p>Я казав вам, друзі, вранці почалися обшуки в людей, які роблять очищення влади! Якщо ми не зробимо цей вибір, то через рік-два обшуки будуть арештами і ув'язненнями. Тому давайте раз і назавжди робити в Україні справжнє правосуддя, а не зберігати стару систему злочинного&nbsp; доховання всього жахливого, що роками відбувалося і відбувається в країні.</p>
<p>&nbsp;</p>
<p>ГОЛОВУЮЧИЙ. Тільки треба додати одну річ. Що закон, європейський Закон про прокуратуру вступає в силу 15 липня 2015 року. Який Сталін?! Який Сталін?! Який Пшонка?! Про що ми говоримо взагалі?! Ми можемо навчитися називати речі своїми іменами? От коли ми почнемо говорити… Очевидно, що цих два з половиною місяці не можна гаяти ні хвилини часу. Колеги, я вас підтримую усіх: не можна гаяти часу. Так давайте приймемо рішення, які будуть запобіжниками цього рішення.</p>
<p>Будь ласка, Руслан Князевич. Потім – Юрій Луценко. А, по запису – Шурма Ігор. Будь ласка, Ігор Шурма, "Опозиційний блок". Да, да, будь ласка, Ігор Михайлович Шурма, прошу. Вибачте, будь ласка, пане Ігорю.</p>
<p>&nbsp;</p>
<p>16:51:49</p>
<p>ШУРМА І.М.</p>
<p>Ігор Шурма, "Опозиційний блок". А у вас, знаєте, пане головуючий, якась чуйка є. Ви просто так мені слово не даєте. А я вам поясню, чому.</p>
<p>Значить, відповідно до закону я роблю вам зауваження про те, що ви постійно порушуєте Регламент. Я не прихильником партій коаліції, але ви не маєте права коментувати виступи депутатів. Кожен депутат буде говорити те, що він вважає за потрібне, в тому числі і я. Тому, будь ласка, зробіть різницю між сесіями різних адміністративних рівнів, і ви є Голова Верховної Ради всієї України. Тому, будь ласка, слухайте те, що говорять депутати, а не коментуйте їх. Це по-перше.</p>
<p>Оте, що в залі відбувається, і ті неприємні речі, які я вам ніколи би не хотів говорити, - це є наслідок того, що ви постійно не готові законопроекти вносите в сесійний зал. Ви постійно ставите в процедуру по скороченій, тому що навіть ті фахові люди, які є серед коаліції, не можуть висловити своєї позиції.</p>
<p>Я звертаюся зараз до людей. Ви подивіться, що в сесійній залі відбувається! Три місяці нам втирали в вуха: на засіданні коаліції прийняли рішення – голосуємо. Ні разу триста два голоси за нічого не було.</p>
<p>Тепер нове формулювання появилося: більшість коаліції приймає таке рішення. Це все є результатом неготових законопроектів. Я закликаю вас в залі дати можливість професійним людям обговорювати всі законопроекти. Говорили сьогодні&nbsp; про Антикорупційне бюро, це теж наслідок&nbsp; перегинання через коліно.</p>
<p>І наостаннє.&nbsp; Заступник&nbsp; Генпрокурора з великою совістю і спокійно говорить, що через рік буде зміна. Знаєте чому?&nbsp; А в нього, напевно,&nbsp; впевненості немає, що він&nbsp; там буде працювати через рік. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колега народний депутат. Я думаю, що вам потрібно почитати&nbsp; Регламент&nbsp; для того, щоб зрозуміти права Голови Верховної Ради, а потім&nbsp; їх коментувати. Це ж не&nbsp; засідання&nbsp; фракції вашої, правда?</p>
<p>Будь ласка, Руслан Князевич.</p>
<p>&nbsp;</p>
<p>16:54:10</p>
<p>КНЯЗЕВИЧ Р.П.</p>
<p>Дякую, шановний пане Голово. Ну, це були виступи ні про що. А тепер, як кажуть, по суті. Про що іде мова? Іде мова про те, що&nbsp; під час прийняття Закону про забезпечення&nbsp; права на справедливий суд діяла норма&nbsp; "Перехідних положень"&nbsp; Закону "Про прокуратуру", який вступав в дію з 20… відповідно з 6 квітня цього&nbsp; року. І в Законі&nbsp; про забезпечення права на справедливий суд передбачили, що в частині формування Вищої ради&nbsp; юстиції прокуратурою, а йде мова про те, що&nbsp; відповідно до 131 статті Конституції&nbsp; прокуратура&nbsp; має права&nbsp; на двох&nbsp; представників, в Законі про забезпечення права на справедливий суд визначено, що однин з них є суддею, інший&nbsp; не суддею. Прокуратуру такий порядок відповідно проведення конференцій має встановлювати&nbsp; законом, який мав набути чинності. Сьогодні ми змістили строки&nbsp; набуття&nbsp;&nbsp; чинності законом. І тому&nbsp; нам треба відновити норму&nbsp; стару дії закону, де передбачено було, що такого роду порядок має встановити своїм рішенням Генеральний прокурор України. Крапка.</p>
<p>Всі ті, хто зараз проти цього рішення, насправді, на меті мають недопущення роботи Вищої ради юстиції. Не треба зараз…</p>
<p>&nbsp;</p>
<p>ГОЛОВУЮЧИЙ. 10 секунд.&nbsp; Завершуйте.</p>
<p>&nbsp;</p>
<p>КНЯЗЕВИЧ Р.П. І друге, про що цей закон, щоб дати можливість прокуратурі до того часу, поки запрацює у повній мірі Агентство&nbsp; протидії корупції,&nbsp; складати адміністративні&nbsp; протоколи про корупцію.&nbsp; Бо зараз правовий вакуум, жодний&nbsp; орган не наділений такими повноваженнями. Ми…&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, завершуйте. Завершили?</p>
<p>&nbsp;</p>
<p>КНЯЗЕВИЧ Р.П. Тому прошу негайно виправити цю правову прогалину, оскільки таким&nbsp; чином далі ми не можемо миритися з абсолютно абсурдною ситуацією. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Юрій Левченко і голосуємо. Будь ласка, свої місця, колеги.</p>
<p>&nbsp;</p>
<p>16:56:02</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ.</p>
<p>Те, що зараз відбувається в залі, справді, є наслідком того, що, на превеликий жаль, не йде належне обговорення відповідних законопроектів, є постійне надурювання один одного. І тому правильні законопроекти, правильні, які, справді, потрібні країні не знаходять підтримку навіть серед коаліції, тому що в середині коаліції думають, що хтось комусь щось там не дообіцяв.</p>
<p>Насправді, ж тут, справді, існує проблема адже без відповідної можливості скликання, можливості нормально оформити конференцію працівників прокуратури, немає можливості запустити Вищу раду юстиції. І сьогодні, коли ми говоримо про люстрацію суддів, навіть ефемерну люстрацію, навіть хоча би якусь, ну, перший крок люстрації суддів, то без Вищої ради юстиції це неможливо зробити. І коли ми говоримо про те, того чи іншого суддю треба зараз звільняти і відправляти у відставку – це неможливо зробити, власне кажучи.</p>
<p>Тому я звертаюся до працівників, до членів коаліції, всіх членів коаліції. От , знаєте, ви, завжди говорите про те, що треба якісь, там, політичні моменти, якийсь особистий піар поставити на другий план, так, то ви зараз покажіть, власне кажучи, відставте на другий план ваші внутрішні чвари коаліційні, а зробіть так, щоб запрацював механізм, по якому можна відправляти, хоча би почати відправляти корумпованих суддів у відставку. Зробіть це і відкладіть свої внутрішні чвари. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу підготуйтесь до голосування, шановні колеги. Проект Закону про внесення змін до законів України щодо окремих питань забезпечення діяльності органів прокуратури (реєстраційний номер 2666). Вноситься пропозиція голосувати даний законопроект за основу… Підготуйтесь, колеги! 2666 за основу та в цілому. 2666. Прошу визначайтесь голосуванням. 2666. За основу та в цілому.</p>
<p>&nbsp;</p>
<p>16:58:14</p>
<p>За-242</p>
<p>Рішення прийнято.</p>
<p>Дякую, шановні колеги.</p>
<p>Тепер закон 2667. Тут є розбіжності в колег, різні розбіжності щодо законопроектів. Я пропоную, будь ласка, хто у нас був автором… 2667, автор Луценко. Юрій Віталійович, 2667, пропозиції. Він стоїть в порядку денному. Ви як автор, будь ласка.</p>
<p>&nbsp;</p>
<p>16:58:50</p>
<p>ЛУЦЕНКО Ю.В.</p>
<p>Шановний пане Голово, шановні депутати, перш за все один із моїх колег, який казав про те, що він хотів голосувати не за перенос, а за реформи. Так от, цей закон і якраз про графік реформ.</p>
<p>Хочу ще раз нагадати, про що говорить цей закон. Він говорить про те, що з нуля усі працівники прокуратури будуть набрані по конкурсу. Цей конкурс будуть організовувати комісії створені Генеральним прокурором за участі громадськості. Але не з більшості громадськості, як хтось нав'язує. Не треба плутати демократію і охлократію. Громадські організації не будуть в цій країні обирати прокурорів, це не правильно. Бо ми знаємо ціну фейковим громадським структурам, які сьогодні обстоюють&nbsp; інтерес конкретних олігархічних кланів. Тому відкритість і участь громадськості одне, але конкурс в державну структуру буде проводити Генеральний прокурор, який за Конституцією відповідає за стан боротьби злочинності в цій країні.</p>
<p>Друге, цей етап буде завершено буквально за декілька місяців, буде створена місцева прокуратура. Після цього будуть створені регіональні прокуратури. Кількість прокурорів на місцях буде скорочено в два рази. Крім того, прокуратура позбудеться невластивих їй пострадянських функцій. Саме це називається Закон про реформи в прокуратурі. Насправді він мав бути виконаний двома попередніми Генпрокуратурами. Я дуже вдячний щойно представнику "Свободи", який правильно&nbsp; понадпартійно піднявся і сказав: Вища рада юстиції потрібна всім. Так само графік реформ в прокуратурі потрібен всім. Да, колеги з "Самопомочі" пропонують також графік. Але на думку Генпрокуратури він є нереалістичним, його неможна виконати. І друге, в чому ми різнимося, в тому, що колеги з "Самопомочі" вважають, що комітет парламенту має формувати комісії з набору прокурорів. Це незаконно і неконституційно…</p>
<p>&nbsp;</p>
<p>ГОЛОВУЮЧИЙ. Завершуйте пропозицію, Юрій Віталійович.</p>
<p>&nbsp;</p>
<p>ЛУЦЕНКО Ю.В. …функція парламенту. Тому сьогодні ми пропонуємо почати реформи, яких є точно розписаний графік. Ніхто нікого не збирається кидати, як непарламентськи висловився один колега. Навпаки ми пропонуємо затвердити план графік реформ і я готовий піти навіть на те, щоби сьогодні у формулюванні постанови було: прийняти цей законопроект з урахуванням позиції 2404-1, які між першим і другим читанням, безумовно, зайдуть нормальний компроміс. Дякую за увагу. Прошу підтримати виключно в першому читанні і розпочати ці реформи.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Ми почули позицію автора Закону 2667. Можемо розпочинати обговорення? Чи консультації?</p>
<p>Будь ласка, Андрій Анатолійович Кожем'якін, 2667, будь ласка. Андрій Анатолій Анатолійович Кожем'якін – 2667. Ну, маємо знайти якесь рішення, яке нас об'єднує, а не яке роз'єднує, і яке не втрачає сутність реформи прокуратури.</p>
<p>&nbsp;</p>
<p>17:02:01</p>
<p>КОЖЕМ’ЯКІН А.А.</p>
<p>Шановний головуючий, колеги! Так, дійсно, я&nbsp; погоджуюсь з Юрієм Віталійовичем, що реформа прокуратури повинна відбутись все ж таки, я сподіваюсь. Але не погоджуюсь з тим, що якісь комітети або хтось приймає рішення, або громадські організації, по… і&nbsp; приймають участь безпосередньо в призначенні прокурорів і відборі – це неправда. Законом про прокуратуру чітко визначено, що створюється прокурорське самоврядування, в тому числі комісія дисциплінарна прокурорська, яка, так, вона складається не тільки з прокурорів, місцевих, регіональних і Генеральної прокуратури, а і з людей, які є авторитетами в громадському суспільстві. Так, вони визначають, хто буде прокурором, а хто ні в подальшому. Так, дійсно, там вводиться система, яка є прозорою для підбору кадрів. Тому що будь-який прокурор, який розуміє, що на нього тиснуть або дають неправильні вказівки, або вказівки і письмово, і усно, хоча сказано в законі в тому, який ми готові примати, тільки письмово вказівки щодо адміністративних функцій прокурора, він може оскаржити в Раді прокурорів. Більше того, він може подати до&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Кваліфікаційної дисциплінарної комісії, яка його захистить і проведе розслідування в Web-режимі, в прямому режимі для того, щоб все суспільство бачило, що з цим прокурором. І будь хто, хто має претензії, або може звинуватити цього прокурора в корупції, може прийти&nbsp; на це засідання і відстояти свою думку. Тому,&nbsp; шановні колеги, 2404-1 вирішує всі питання.</p>
<p>І ще раз кажу, що цей законопроект 2667 комітет відхилив.</p>
<p>Дякую!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Колеги,&nbsp;&nbsp;&nbsp; будь ласка,&nbsp; перед тим як розпочати обговорення, колеги, запишіться,&nbsp; будь ласка, два – "за", два – "проти".&nbsp; Можливо як варіант – це знайти спільну позицію&nbsp; щодо …&nbsp;&nbsp;&nbsp; Є пропозиція про те, щоби можливо при розгляді цього питання&nbsp; за основу врахувати пропозиції 2404-1, можливо&nbsp; визначити те, що положення Закону 2404-1 будуть, я говорю про як ідеї, а зараз&nbsp; ми їх обговоримо,&nbsp; 2404-1&nbsp; будуть перемагати над пропозиціями Закону 2667. Таким чином буде все врегульовано при підготовці до другого читання і можливо це можна буде якимось чином&nbsp; збалансувати.</p>
<p>Будь ласка,&nbsp; Підлісецький народний депутат.</p>
<p>&nbsp;</p>
<p>17:05:01</p>
<p>ПІДЛІСЕЦЬКИЙ Л.Т.</p>
<p>Прошу передати слово Березюку.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка.</p>
<p>&nbsp;</p>
<p>17:05:13</p>
<p>БЕРЕЗЮК О.Р.</p>
<p>Шановні пані і панове!&nbsp; Фракція&nbsp; "Самопоміч" спокійно&nbsp;&nbsp; всім вам каже: псевдо реформа – фейк. Неможна&nbsp; такого робити і на таке йти, неможна поєднати, і ми вже кажемо це третій, чи четвертий раз за 3 місяці, олію&nbsp; з водою.&nbsp; Або робити, або не робити, або бути відвертим з суспільством, або відвертим не бути. Тому ми вимагаємо від Голови Верховної Ради, від парламенту шанувати рішення комітету профільного, який прийняв рішення по Закону 2404-1 і підтримати його, а не займатися "make believe play", ніби то ми&nbsp; робимо реформи. Давайте припинимо це вже.</p>
<p>І щодо громадських організацій. То як громадські організації творити суспільство на війні і на барикадах це нормально, а як професійні громадські організації, які без сумніву, мають недоліки, як і державні, то тоді не можна? Можна у наш час, коли, на жаль, інституційної держави, яка б взяла на себе повноту відповідальності за свої дії, немає, бо вона зруйнована, в тому числі і тими людьми, які тут сиділи майже 20 років, тут такі є.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Паламарчук Микола Петрович, "Блок Петра Порошенка". Народний депутат Паламарчук, будь ласка, "Блок Петра Порошенка".</p>
<p>&nbsp;</p>
<p>17:06:42</p>
<p>ПАЛАМАРЧУК М.П.</p>
<p>Передаю слово Юрию Витальевичу Луценко.</p>
<p>&nbsp;</p>
<p>ГОЛОВУЮЧИЙ. Андрій Тетерук, "Народний фронт", будь ласка.</p>
<p>&nbsp;</p>
<p>17:07:18</p>
<p>ТЕТЕРУК А.А.</p>
<p>Прошу передати голос Вікторії Сюмар.</p>
<p>&nbsp;</p>
<p>ГОЛОВУЮЧИЙ. Вікторія Сюмар, будь ласка.</p>
<p>&nbsp;</p>
<p>17:07:35</p>
<p>СЮМАР В.П.</p>
<p>Шановні колеги, ми над цими законопроектами дуже багато говорили і в кабінеті Голови Верховної Ради, і на раді коаліції, і говорили про одне, що з одного боку нам потрібна реформа прокуратури, тому що ми не можемо і не маємо права залишати радянську прокуратуру. Ми сьогодні відстрочили вступ у дію нового закону. В нас є час до 15 липня, щоб знайти всі компроміси.</p>
<p><a href="http://w1.c1.rada.gov.ua/pls/zweb2/webproc4_2?pf3516=2404-1&skl=9" target=_blank>2404-1</a> це одна концепція доопрацьованого закону "Про прокуратуру". Той законопроект, який нам пропонується зараз, це є інша концепція. Що це означає? Це означає, що немає згоди в середині самої коаліції. Для нас важлива єдність коаліції. І це означає, що до 15 липня, або набагато швидше ми повинні зібратися і знайти компроміс. Відповідно у зв'язку з цим ми не підтримуємо даний законопроект, оскільки там є дуже багато новел досить дивних, наприклад, буквально в першому пункті, позиція, що Генпрокурор має звітувати перед Верховною Радою чомусь міняється на позицію інформувати Верховну Раду. Даруйте – це трошки дивно, коли Верховна Рада сама себе принижує.</p>
<p>23 глава пункт 5 передбачає фактично збереження загального нагляду прокуратури за яким прокуратура може зупиняти рішення будь-якого органу влади. Це, фактично зупинка тієї реформи про яку ми сьогодні так багато сьогодні говоримо. Ми не можемо сьогодні цього допустити, треба шукати компроміси і напрацьовувати компромісні варіанти з тим, аби проводити реформу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; народний депутат Олег Ляшко, Радикальна партія. Зараз думаю, що будемо знаходити якесь порозуміння в цьому питанні.</p>
<p>&nbsp;</p>
<p>17:09:37</p>
<p>ЛЯШКО О.В.</p>
<p>Шановні громадяни України! Те, що зараз відбувається у цьому залі – це великий блеф і&nbsp; обман. Вам&nbsp; розказують про реформи прокуратури, а&nbsp; голосують за закони, які фактично реставрують прокуратуру Януковича і перетворюють її в нового монстра, який і далі буде переслідувати, в тому числі, інакомислячих.</p>
<p>Вам розказують про реформи, про необхідність формування Вищої ради юстиції для того, щоб очищати судову систему від корупціонерів, а фактично створюють монопольну Вищу раду юстиції, якою буде керувати знову ж таки, один орган влади як це було при Януковичу. Тільки тоді прізвище його було Портнов, уповноваженого Януковича, за судами, сьогодні його прізвище Філатов, завтра ще буде якесь прізвище.</p>
<p>Шановні українці! Радикальна партія не для того йшла в коаліцію, щоб займатися в цьому самообмані, ми не будемо дурити виборців, ми не будемо видавати бажане за дійсне. Подивіться як голосують за закони про прокуратуру, дві здорові фракції коаліції Радикальна партія, Самопоміч не голосують, за те на поміч реставраційним диктаторським законам приходять олігархи, виходять олігархічні групи, от вам&nbsp; і вся коаліція.</p>
<p>Я не хочу дурити виборців, я не буду брати участь і в цьому&nbsp; фарсі, тому я роблю офіційну заяву про складення повноважень координатора ради коаліції. Я не збираюся&nbsp; керувати коаліцією, яка дурить&nbsp; людей, яка дбає про власний інтерес, в першу чергу, яка відроджує злочинні диктаторські, корупційні схеми у прокуратурі і в судах, яка далі хоче керувати прокуратурою, судами і всім&nbsp; іншим в ручному режимі. Це закінчилось Майданом, якщо хто із вас забув.&nbsp; Але Януковича терпіли три роки, нас усіх з вашою брехнею терпітимуть значно менше.&nbsp;</p>
<p>До побачення.</p>
<p>&nbsp;</p>
<p>ГОЛОВУЮЧИЙ. Будь ласка, хвилина, Юрій Луценко.</p>
<p>Оксана Сироїд, будь ласка.</p>
<p>Слухайте, я думаю, що можна менше&nbsp; емоцій і все буде добре.</p>
<p>&nbsp;</p>
<p>17:11:55</p>
<p>СИРОЇД О.І.</p>
<p>Шановні колеги, тут вже багато було&nbsp; сказано про те, які насправді норми містяться у законі, законопроекті 2667.</p>
<p>Я прошу, хочу звернути ще на кілька аспектів, які головні загрози сьогодні цей законопроект несе. Перше – це повернення тихеньке, повзуче повернення загального нагляду прокуратури, через збільшення повноважень прокурорів.</p>
<p>Друге – це концентрація влади Генерального прокурора і прокурорів. Тобто це знову побудова цієї піраміди, яку ми такими&nbsp; зусиллями намагалися подолати, це повноваження прокурора визначати всі&nbsp; порядки, призначати на всі посади, в тому числі й адміністративні.</p>
<p>І нарешті, це обмеження контрольних функцій парламенту. Вікторія Сюмар щойно сказала про обмеження такої контрольної функції парламенту, як заслуховування звіту&nbsp; Генерального прокурора. Але йдеться навіть про більше, в цьому законопроекті зазначено, що віднині Верховна Рада мала би право звільнити Генерального прокурора лише після того якби отримала повідомлення від кваліфікаційно-дисциплінарної&nbsp; комісії прокурорів – за перепрошення. То для чого Верховна Рада&nbsp; тоді взагалі існує, якщо вона повинна ще чекати згоди від органу прокурорського самоврядування на притягнення Генерального прокурора до&nbsp; відповідальності. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, будь ласка, Юрій Левченко. І потім – Юрій Луценко. І підводимо підсумок цього обговорення.</p>
<p>&nbsp;</p>
<p>17:13:27</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ. Ну, товариство, тут, бачите, такі емоційні заяви щодо правди, неправди, які закони голосуються. Ну справді, бачите, тут є три сьогодні закони, ми голосували, по прокуратурі: 2665, 2666 і зараз пропонується 2667. Так от, з них насправді два є абсолютно неправильні, і "Свобода" за них не голосувала і не буде голосувати: за 2665 і 2667. А інший – 2666 – про Вищу раду юстиції – це правильний закон. Проблема просто полягає в тому, що у коаліції якось так дуже складно все виходить, що ви закони і порядок денний змінюєте вже вранці пленарного засідання, вранці, навіть не вночі, що ви самі не знаєте, що ви пропонуєте, за що голосуєте. Ви читайте те, що ви пропонуєте, і у вас не буде жодних проблем в коаліції, ви будете знати, як голосувати.</p>
<p>А оцей Закон 2667, безперечно, його не можна підтримувати, тому що він зберігає старі методи кадрових призначень в прокуратурі. Без зміни методів кадрових призначень, без реальних, прозорих конкурсів ніякої користі від тієї прокуратури не буде.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Юрій Луценко, будь ласка.</p>
<p>&nbsp;</p>
<p>17:14:40</p>
<p>ЛУЦЕНКО Ю.В.</p>
<p>Шановний пане Голово, шановні народні депутати! Ми, демократи, дуже цікаві люди. Коли перебуваємо в опозиції, ми весь час розказуємо виборцям, що, будучи в опозиції, ми не можемо подолати злочинність і покарати режим Януковича або його попередників. Коли ж ми доходимо до влади, ми, замість концентрації всіх силових ресурсів, робимо все, щоб їх просто знищити. Місяцями дебатуємо комісії, громадських авторитетів, конкурси… Але від того не міняється ситуація з покаранням тих, кого вимагає покарати закон і все суспільство. Сьогодні для цього показовий день. Ми знаходимо сто десять причин, навіть відсутніх, бо в законі чітко написано: конкурси, прямі конкурси для всіх, хто має юридичну освіту. Але людина читає якось по-іншому, каже: "Немає конкурсів".</p>
<p>В законі написано: жодних обмежень, жодних кастових перегородок колишньої радянської прокуратури. Кажуть: "Збереження сталінської моделі". Відповідь одна: багато хто з депутатів думає про себе, про недоторканність, яка стане головним каменем спотикання при цьому законі! На жаль..</p>
<p>&nbsp;</p>
<p>ГОЛОВУЮЧИЙ. Будь ласка, завершуйте.</p>
<p>&nbsp;</p>
<p>17:14:48</p>
<p>ЛУЦЕНКО Ю.В.</p>
<p>На жаль, я бачу, що кастовість, депутатський гонор завадив в черговий раз реформувати прокуратуру і зробити з неї демократичний, але радикально караючий меч.</p>
<p>Саме тому, раз немає згоди в коаліції, я прошу як автор зняти цей закон і вся відповідальність переходить в руки безвідповідальних балаболів, які знову провалили покарання злодіїв!</p>
<p>&nbsp;</p>
<p>ГОЛОВУЮЧИЙ. Шановні колеги, дивіться, я думаю, що, перше, давайте уважно, будь ласка, хвилину послухаємо. Щоб всі все зрозуміли, що відбувається. Механізми впровадження нового Закону про прокуратуру потрібні. Є різні погляди на те, яким чином створити ці механізми. Абсолютно правильно ми зробили, що проголосували 65 закон, 66-й.</p>
<p>Маємо зараз два з половиною місяці, при якому маємо знайти правильний спільно з Генеральною прокуратурою підхід до реформування і створення якісної прокуратури України, Генеральної і взагалі системи прокуратури.</p>
<p>Друга позиція. Нам не потрібно сваритись на цьому питанні. Навпаки, треба об'єднатися для того, щоб цей закон був максимально якісним, максимально відповідав і відновлював довіру до правоохоронної системи України, яка хвора.</p>
<p>Крім того, нам потрібно реформувати іншу всю правоохоронну систему. Створювати Національну поліцію, створювати муніципальні служби правопорядку. Це все для нас виклик, з яким ми впораємося. Я пам'ятаю, як ми розглядали зміни до Закону про Національне антикорупційне бюро. Єгор Соболєв не дасть мені сказати неправду. Були різні законопроекти. Але, оскільки законопроект узгоджував комітет Єгора Соболєва, ми домовились, по-моєму, там три тижні або місяць, два тижні, два тижні працювали над декількома законами. Знайшли один закон. Вийшли в зал. Проголосували і все було абсолютно нормально.</p>
<p>Те ж саме я би просив Андрія Анатолійовича Кожем'якіна. Ваш профільний комітет. Зберіть, будь ласка, всіх, запросіть Генеральну прокуратуру, зберіть експертів. В різних фракціях ці експерти є. Зробіть якісний один законопроект, який не буде роз'єднувати, а буде об'єднувати нас для боротьби із злочинністю, корупцією, хабарництвом&nbsp; і відновить довіру до правоохоронної системи, зокрема органів прокуратури. Я думаю, що слушна була пропозиція, можливо, трошки емоціональна, Юрія Віталійовича.&nbsp; Тому що він теж правий&nbsp; у тому, що він не&nbsp; хоче гірше, він теж багато чого настраждався від "сталінської прокуратури" і "сталінської системи" як ми її сьогодні називали. І я вважаю, що і його думку потрібно&nbsp; тут враховувати.</p>
<p>Тому, просив би вас, шановні&nbsp; колеги, не відтягуючи надовго,&nbsp; взяти закони і 2667, і 2404, і 2404-1, сісти спільно і напрацювати спільно з Генеральною прокуратурою на базі профільного комітету відповідне рішення, яке стане запорукою сили і демократії в нашій країні.&nbsp; Автор законопроекту відкликав цей законопроект, ми його розглядати не будемо.&nbsp;</p>
<p>1165. Шановні колеги, якщо ви пам'ятаєте, ми з вами завершили розгляд&nbsp; 1165. Було сигнальне голосування, але ми провели його обговорення. Чи є необхідність, вельмишановні колеги, обговорювати&nbsp; 1165? Є&nbsp; необхідність 1165 обговорювати, Юрій Віталійович? "Народний фронт", є необхідність&nbsp; 1165&nbsp; обговорювати? Громадське обвинувачення. Голосуємо?&nbsp; Будь ласка, займіть свої місця.&nbsp; Колеги,&nbsp; будь ласка, займіть свої місця.&nbsp;&nbsp; Закликаю усіх депутатів, подивіться у зал.&nbsp;</p>
<p>До завершення, перед завершенням&nbsp; ранкового засідання ми провели сигнальне&nbsp; голосування Закону 1165, який доповідав Андрій Анатолійович Кожем'якін. Результативного голосування сигнального не було.&nbsp; Зараз я запрошую народних депутатів до зали для того, щоб ми проголосували&nbsp; цей законопроект. Він був обговорений по процедурі, повній процедурі. Немає заперечень?&nbsp; Будь ласка,&nbsp; колеги, за основу буде голосуватися цей законопроект, пропозиції.</p>
<p>1165. На ваш розгляд внесено проект Закону про внесення змін до деяких законодавчих актів України щодо посилення ролі громадянського суспільства в боротьбі з корупційними злочинами ( реєстраційний номер 1165). Є пропозиція комітету за основу. Під час обговорення було ряд слушних пропозицій, які можуть бути враховані до другого читання. Будь ласка, прошу народних депутатів сконцентруватись. Готові? І прошу підтримати за основу цей законопроект. Прошу голосувати 1165 за основу. За основу, колеги. За основу 1165. За основу.</p>
<p>&nbsp;</p>
<p>17:21:37</p>
<p>За-152</p>
<p>152 голоси. Не набрав необхідної кількості голосів.</p>
<p>"Блок Петра Порошенка" – 70, "Народний фронт" – 11, "Опозиційний блок" – 0, "Самопоміч" – 24, Радикальна партія – 14, "Батьківщина" – 16, "Відродження" – 0, "Воля народу" – 0, позафракційних – 17.</p>
<p>Колеги, в мене є пропозиція. Давайте, щоб ми цей законопроект не втратили, бо він є, насправді, важливим, давайте повернемо його для підготовки на повторне перше читання. Колеги, підтримаємо повторне перше читання? Підтримаємо? Друзі, я прошу вас повернутись для підготовки на повторне перше читання. Прошу підтримати на повернення для повторного першого, розгляду цього питання. І буде поставлена пропозиція на повторне перше читання. Будь ласка, прошу голосувати, колег. За повернення.</p>
<p>&nbsp;</p>
<p>17:22:56</p>
<p>За-165</p>
<p>Немає голосів.</p>
<p>По фракціям, будь ласка. Дякую.</p>
<p>Йдемо далі, шановні колеги.</p>
<p>Проект закону у другому читанні, проект закону про внесення змін до Податкового кодексу України (щодо спрощення умов ведення бізнесу) 2381, голова комітету Насіров Роман Михайлович, будь ласка. Друге читання, сконцентруйтесь, колеги. Друге читання, будь ласка. Будь ласка, Роман Насіров, 2381, Проект закону про внесення змін до Податкового кодексу України (щодо спрощення умов ведення бізнесу).</p>
<p>&nbsp;</p>
<p>17:24:14</p>
<p>НАСІРОВ Р.М.</p>
<p>Шановні колеги, шановний Володимир Борисович, стисло нагадаю суть питання. Урядом у березні цього року були внесені два законопроекти: про внесення змін до деяких законодавчих актів України щодо окремих правових аспектів поліпшення позицій України у рейтингу Doing Business (реєстраційний номер 2382), та пов'язаний із ним проект про внесення змін до Податкового кодексу України (щодо спрощення умов ведення бізнесу) (реєстраційний номер 2381). За наслідками розгляду Верховної Ради України 19 березня цього року законопроект 2382 був повернутий на доопрацювання уряду. А законопроект (реєстраційний номер 2381) прийнятий за основу. При цьому, при розгляді проекту (реєстраційний номер 2381) на засіданні комітету у першому читанні з'ясувалося, що законопроект завчасно не був погоджений його розробником Міністерством юстиції України з Міністерством фінансів України, Державною фіскальною службою та Національним банком України. Про це ми доповіли Верховній Раді України при його розгляді на сесійному засіданні. Крім того, комітет наполягав на поданні урядом до другого читання узгодженої редакції цього законопроекту. Загалом ця робота була проведена.</p>
<p>Сьогодні ми виносимо на розгляд порівняльну таблицю до другого читання цього законопроекту з урахуванням узгодженої позиції міністерств. До законопроекту надійшло 19 пропозицій. З них враховані повністю і частково, або по суті 17. Дві пропозиції відхилені у зв'язку із виключенням абзацу 5 пункту 2 розділу першого законопроекту. Крім того, при опрацюванні цього проекту ми врахували зміни, внесені Законом України "Про внесення змін до деяких законодавчих актів України" (щодо спрощення умов ведення бізнесу) (від 12лютого цього року), що набрав чинності 7 квітня, до Закону України "Про державну реєстрацію юридичних осіб та фізичних осіб підприємців". В частині питань взаємодії державних реєстраторів, фіскальних органів та банків при реєстрації відкриття (закриття) платником податків рахунків.</p>
<p>Запропонована нами до другого читання редакція унормовує питання реєстрації контролюючими органами відкриття (закриття) рахунків платників податків в банках та інших фінансових установах, у тому числі із дотриманням принципу мовчазної згоди. У зв'язку із виключенням запропонованих редакцією першого читання змін до статей 14 та 183 Податкового кодексу України, у проекті залишилися лише зміни до статті 69 цього кодексу. Тому ми пропонуємо відповідно змінити і назву законопроекту. Прошу підтримати запропоновану комітетом редакцію у другому читанні та у цілому як закон України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, є по поправкам пропозицій у колег? Авторів поправок, є? Немає? Колеги, будь ласка, займіть свої місця. 2381, у другому читанні. 2381. Займайте свої місця, запросіть депутатів до зали.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>17:28:11</p>
<p>ГОЛОВУЮЧИЙ.</p>
<p>Шановні колеги, будь ласка, займаємо місця і будемо голосувати в другому читанні 2381, щоб ми не переголосовували. Будь ласка, займіть робочі місця. Отже, всі поправки були обговорені і враховані, і тому я ставлю на голосування проект Закону про внесення змін до Податкового кодексу України (щодо&nbsp; спрощення умов ведення бізнесу), (2381) за основу і в цілому, в другому читанні і в цілому.</p>
<p>Прошу, шановні колеги, визначатись шляхом голосування,&nbsp; будь ласка, голосуємо.</p>
<p>&nbsp;</p>
<p>17:29:02</p>
<p>За-253</p>
<p>Дякую за підтримку!</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>17:29:08</p>
<p>ГОЛОВУЮЧИЙ. 253,&nbsp; рішення прийнято.&nbsp;</p>
<p>Шановні колеги! Наступне питання проект Закону про внесення зміни до статті 35 Бюджетного кодексу України (щодо державної допомоги суб'єктам господарювання) (реєстраційний номер 0909) у другому читанні.&nbsp; Будь ласка, Павелко Андрій Васильович. 0909. <i>(Шум у залі)</i></p>
<p>&nbsp;Шановні колеги! 0909, він був включений на четвер. Оскільки сьогодні ми достатньо інтенсивно працювали в першій половині, я його переніс з четверга на сьогодні. І якщо немає заперечень,&nbsp; можемо його розглядати,&nbsp; а є заперечення, будемо розглядати в четвер, але він розглянутий&nbsp; комітетом, внесений, це друге читання і не потребує… А в кінці проголосуємо постанову по Савченко. Доповідай в другому читанні. Будь ласка.</p>
<p>&nbsp;</p>
<p>17:31:15</p>
<p>ПАВЕЛКО А.В.</p>
<p>Шановні народні депутати, законопроект за номером 0909 прийнятий 8 жовтня 2013 року Верховною Радою сьомого скликання за основу та відповідно до вимог статті 106 Регламенту передано до Верховної Ради восьмого скликання для розгляду такого законопроекту у другому читанні. Даним законопроектом пропонується зобов'язати головних розпорядників бюджетних коштів та додати до бюджетних запитів копію рішення антимонопольного комітету про можливість надання відповідної державної допомоги, зважаючи на необхідність дотримання конкурентних умов. Законопроект є похідним, прийнятого в минулому році закону про державну допомогу суб'єктам господарюванню, який запроваджується з 2 серпня 2017 року.</p>
<p>Відповідно до вимог Регламенту Верховної Ради, Комітет з питань бюджету, за участю антимонопольного комітету та Міністерства фінансів розглянув такий законопроект та пропонує внести до його положень деякі техніко-юридичні уточнення, а саме. По-перше, застосувати таку процедуру, починаючи з формування проекту державного бюджету на 2014 рік. По-друге, не розповсюджувати запропоновану процедуру на місцеві бюджети. Оскільки таке питання належить опрацювати в контексті заходів щодо децентралізації державної влади і реформування місцевого самоврядування, а також у подальшому враховувати практику впровадження відповідної процедури щодо проекту державного бюджету. За результатами розгляду даного питання, Комітет з питань бюджету ухвалив рішення, рекомендувати Верховній Раді України законопроект за номером 0909, прийняти у другому читанні та в цілому як закон в остаточній редакції, викладений комітетом у порівняльній таблиці до нього. Прошу підтримати. Дякую за увагу.</p>
<p>&nbsp;</p>
<p>17:33:19</p>
<p>ПАРУБІЙ А.В. Шановні колеги, по даному законопроекту поправки, які були запропоновані, вони є враховані. Комітет всі поправки розглянув. Отже, таким чином була робота комітету, між першим і другим читанням кожен з депутатів міг подати поправку і міг її обговорити, і відстоювати її на комітеті. Згідно Регламенту, ми можемо обговорювати лише ті поправки, які були відхилені, і тому згідно Регламенту я зараз змушений буду поставити даний закон в другому читанні, щоб ми в залі проголосували.</p>
<p>І кожен вже зможе з депутатів визначитись шляхом голосування. Отже, таким чином я ставлю на голосування проект Закону про внесення змін до статті 35 Бюджетного кодексу України номер 0909 в другому читанні і в цілому. Прошу колег визначатись шляхом голосування, будь ласка,&nbsp; голосуємо.</p>
<p>&nbsp;</p>
<p>17:34:31</p>
<p>ГОЛОВУЮЧИЙ. Я прошу зупинити голосування. Зупиніть, будь ласка, голосування.</p>
<p>&nbsp;</p>
<p>ПАРУБІЙ А.В. Прошу зупинити голосування.</p>
<p>&nbsp;</p>
<p>ГОЛОВУЮЧИЙ. Зупинити, відмінити голосування. Давайте, Андрій Володимирович, по поправкам, бо по другій поправці є пропозиції. Заспокойтесь, будь ласка, у нас на сьогодні залишився один Закон по розкладу (1567). Тому і секретаріат ми підняли, все те, що було в розкладі, щоб сьогодні більш ефективно попрацювати, от і все. Будь ласка,&nbsp; по поправкам.</p>
<p>&nbsp;</p>
<p>ПАРУБІЙ А.В. Давайте по поправкам, тоді давайте ми очевидно запишемось, хто має бажання?</p>
<p>&nbsp;</p>
<p>ГОЛОВУЮЧИЙ. Ми в кінці проголосуємо дві постанови по нашій колезі по Савченко. Я просив би вас сконцентруватись, у нас пленарного дня залишилось 25 хвилин. Зараз розглянемо цей закон і потім дві постанови по Савченко.</p>
<p>Будь ласка,&nbsp; Долженков.</p>
<p>&nbsp;</p>
<p>17:35:23</p>
<p>ДОЛЖЕНКОВ О.В.</p>
<p>Дякую, шановний пане головуючий! Шановні колеги, тут дійсно законопроект невеликий, він стосується процедури надання державної допомоги, а саме вносяться зміни до статті 35. У мене, саме питання щодо&nbsp; пропозиції номер два. Я хотів би поставити на підтвердження цю пропозицію, суть її полягає в тому<a name=Temp></a>, щоб фактично відтермінувати дію частини четвертої статті 35-ї щодо надання державної допомоги саме з направленням відповідного запиту, копії, до рішення уповноваженого органу з питань державної допомоги на 2019 рік. Тобто до прийняття проекту Закону України про Державний бюджет на 2019 рік вказана норма діяти не буде. І я пропоную поставити цю пропозицію номер два на підтвердження.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Є пропозиція наступна. Щоб зараз ми не… можемо неефективно розглянути цей закон – 0909. Є пропозиція: ми його перенесемо на четвер і проведемо всі… У нас просто на сьогодні залишився один законопроект. Але, колеги, по постановах двох: ми будемо вимушені перенести їх на завтра, оскільки рішення комітету немає з цього приводу. <i>(Шум у залі)</i></p>
<p>&nbsp;Немає, колеги. <i>(Шум у залі)</i></p>
<p>&nbsp;Дякую, шановні колеги. Давайте вас зараз проінформує… Значить, 0909 узгодили: переносимо на четвер і залишаємо його в розкладі, і під час розгляду будемо працювати по поправках.</p>
<p>Що стосується двох постанов по нашій колезі (зараз будемо завершувати засідання), по нашій колезі, будь ласка, поінформуйте. Тільки одна постанова, номер… Будь ласка, голова комітету, проінформуйте, будь ласка. Анна Гопко. Щодо двох постанов по нашій колезі Савченко.</p>
<p>Будь ласка, під стенограму.</p>
<p>&nbsp;</p>
<p>17:37:56</p>
<p>ГОПКО Г.М.</p>
<p>Шановні колеги, комітет на своєму засіданні вчора прийняв рішення підтримати проект Постанови 2570, але проголосувати його відповідно до пропозицій, надісланих Міністерством закордонних справ, зокрема: назва звернення "до Президента Росії" повинна відповідати його основній меті –звільненню Надії Савченко, а також інших громадян України. Оскільки з запропонованої редакції випливає, що основною метою звернення є дотримання комплексу заходів з виконання Мінських угод. Хоча це і є безумовним пріоритетом в процесі мирного врегулювання ситуації на Донбасі.</p>
<p>З точки зору МЗС, що підтримав також Комітет у закордонних справах, ми пропонуємо більш коректну редакцію назви. А саме: "Звернення Верховної Ради України до Президента Російської Федерації про необхідність звільнення незаконно утриманого народного депутата України VIII скликання Надії Савченко, всіх інших заручників і незаконно утриманих осіб відповідно до пункту 6 Комплексу заходів з виконання Мінських угод від 12 лютого 2015 року, а також Протоколу за результатами консультацій Тристоронньої контактної групи щодо спільних кроків, спрямованих на імплементацію Мирного плану Президента України Петра Порошенка та ініціатив Президента Росії Путіна від 5 вересня 2014 року".</p>
<p>Також додати в текст постанови наступні пункти, як звільнити від незаконного ув'язнення всіх громадян України, в тому числі українського режисера Олега Сенцова, які були захоплені в полон на території України, перевезені на територію Російської Федерації та всупереч їх волі незаконно там утримуються.</p>
<p>Використати весь свій вплив на незаконні збройні формування, які діють в окремих районах Донецької і Луганської областей України з метою невідкладного звільнення заручників та незаконно утриманих осіб за принципом "всіх на всіх".</p>
<p>Всі ці пропозиції щодо рекомендації МЗС були враховані нашим комітетом. І за таких умов ми пропонуємо підтримати текст постанови. Дякую.</p>
<p>&nbsp;</p>
<p>ГОЛОВУЮЧИЙ. 2570, я так розумію? 2571 буде розглядатися завтра. Якщо колеги готові.</p>
<p>Будь ласка, Ірина Геращенко. Хвилину, будь ласка, Іван Крулько. Хай доповість цю постанову, він був автором сьогодні. Включення. Ми зараз радимося з точки зору можливості прийняття. Крулько. Потім Ірина Геращенко.</p>
<p>&nbsp;</p>
<p>17:40:23</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні народні депутати! Я прошу всіх до уваги. Тому що мова буде йти про підтримку і захист нашої колеги Надії Савченко, яка незаконно утримується в московській буцегарні уже котрий місяць. І, безперечно, що парламент зобов'язаний робити&nbsp; усі заходи, які тільки може, для того, щоб&nbsp; ця відважна людина, герой України, наша колега і член України в ПАРЄ&nbsp; була на волі.</p>
<p>Що передбачено цим проектом постанови?&nbsp; Номер&nbsp; проекту Постанови&nbsp; 2570. Він стосується того,&nbsp; щоб був врешті-решт виконаний&nbsp; 6 пункт&nbsp; цих Мінських домовленостей, які Путіним абсолютно не виконуються, стосовно обміну&nbsp; військовополоненими. Це ж&nbsp; треба бути настільки звіром, аби тримати у своїх буцегарнях&nbsp; сотні українців, які не можуть бути обміняні відповідно навіть до тих до&nbsp; тих домовленостей, де стоять підписи кремлівських вождів. Тому, безумовно, що цим проектом постанови&nbsp; ми&nbsp; передбачаємо звільнення&nbsp; Надії Савченко, Олега Сенцова і всіх&nbsp; інших військовополонених, які&nbsp; знаходяться незаконно у Москві і знаходяться незаконно на території тимчасово окупованих територій&nbsp; і повинні бути відпущені відповідно до пункту&nbsp; 6 Мінських протоколів.</p>
<p>Більше того, цим проектом звернення, який, я думаю,&nbsp; ми обов'язково підтримаємо усіма фракціями, які входять до парламенту, ми констатуємо, що Мінські домовленості&nbsp; українська сторона виконує,а російська сторона&nbsp; абсолютно не виконує і не&nbsp; збирається це робити. Прошу зал&nbsp; підтримати цей проект Постанови&nbsp;&nbsp; за номером&nbsp; 2570. Українці мають бути на волі і Україна переможе! Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Ірина Геращенко.</p>
<p>&nbsp;</p>
<p>17:42:26</p>
<p>ГЕРАЩЕНКО І.В.</p>
<p>Шановні колеги,&nbsp; ви знаєте, я хочу нагадати всім вам, що буквально&nbsp; кілька тижнів тому ми прийняли абсолютно правильну постанову, якою визнали Росію – країною-агресором, яка розв'язала війну на Сході України. От&nbsp; не здається вам&nbsp; дивним, що сьогодні ми звертаємося до лідера&nbsp; країни-агресора з&nbsp; проханням, щоб він щось там зробив, коли абсолютно очевидно, що сьогодні не виконується жодний пункт Мінських&nbsp; угод, про що говорить Міністерство&nbsp;&nbsp; закордонних справ. Коли Верховна Рада України, от ми навіть не сформували вперше за історію наших двосторонніх взаємин нашу двосторонню&nbsp;&nbsp; групу&nbsp; міжпарламентську Україна-Росія. Тому що навіть в цьому&nbsp; діалозі сьогодні&nbsp; в ситуації, коли з нами не хочуть говорити, ми не бачимо сенсу. Тому, мені здається, що було би дуже важливо, щоб ми не продукували якихось таких ідей, ну, які, насправді, не приведуть до вирішення проблеми, але, як на мене, вони є неправильними з точки зору, що ми спочатку визнаємо Росію країною-агресором, а тепер ми звертаємося до лідера країни-агресора, будь ласка, будьте так ласкаві зробіть те, що ви маєте зробити згідно…</p>
<p>&nbsp;</p>
<p>ГОЛОВУЮЧИЙ. Закінчуйте, будь ласка, Ірина Геращенко.</p>
<p>&nbsp;</p>
<p>17:43:41</p>
<p>ГЕРАЩЕНКО І.В.</p>
<p>Мені здається, мені здається, що українська, політикум український має бути єдиний в одному російська сторона повинна виконувати всі пункти Мінської угоди не тільки 6 пункт, а й перший, другий, третій, четвертий і таке інше. Я хочу нагадати, що, звичайно, всі ми висловлюємо солідарність з Надією і сьогодні мама Наді знаходиться в Нью-Йорку, де звертається, в тому числі до Організації Об'єднаних Націй з вимогою тиску на Російську Федерацію, яка змушена, має виконувати мінські угоди. Так давайте ми визначимося ми вимагаємо тиснути на Російську Федерацію чи ми чолом б'ємо до Путіна з проханням, пожалуйста, виконуйте. Моя позиція, що ми маємо тиснути, а не просити. І тому, чесно кажучи, я пропоную авторам зняти цю постанову з порядку денного, це буде більш розумно. Дякую.</p>
<p>&nbsp;</p>
<p>ГОЛОВУЮЧИЙ. Дякую. Колеги, можливо, можливо, ми спільно допрацюємо це питання і зранку проголосуємо? Будь ласка, будь ласка, Андрій Лозовий.</p>
<p>&nbsp;</p>
<p>17:44:46</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка. Росія не виконує мінські домовленості, зокрема і щодо наших полонених. Вірити в те, що Москва буде виконувати мінські домовленості міг тільки ідіот. Ще канцлер залізний німецький Отто фон Бісмарк писав про те, що угода підписана з Москвою неварта навіть папірця, на якому вона написана. Оскільки мінські угоди в цілому є шляхом до легалізації московсько-сепаратистські хунти на сході, на нашому українському Донбасі, де мій покійний дід був шахтарем, де моя бабуся виросла на Луганщині. Ми, наша&nbsp; фракція Радикальної партії, і всі патріоти України&nbsp; визнаємо Мінські угоди.</p>
<p>Разом з тим, давайте подумаємо про тих, хто в полоні, про Надію Савченко. Ми про неї весь час кажемо: Надя-Надя, як наче це просто тендітна дівчина, а знає, як сама Надя любила, коли її називали – боєць Савченко. Це наш герой, це людина, яка воювала за Україну, і через це у Московському полоні, заледве не віддала життя.</p>
<p>Як наш&nbsp; патріот Олег Сенцов…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте, будь ласка.</p>
<p>&nbsp;</p>
<p>ЛОЗОВИЙ А.С. Тому давайте користуватися будь-якою можливістю захисти і визволити наших полонених. Але…</p>
<p>&nbsp;</p>
<p>ГОЛОВУЮЧИЙ. Доопрацювати. 10 секунд, завершуйте.</p>
<p>Колеги, дуже важливо, щоб наша позиція – це ж постанова Верховної Ради – була дуже чіткою і допомогла&nbsp; вирішити це завдання. <i>(Шум у залі)</i>Все правильно. <i>(Шум у залі) </i>Колеги, я прошу.</p>
<p>Будь ласка, я прошу Ганну Гопко, голову профільного комітету спільно з Іриною Геращенко, спільно з Іваном Крулько і запросіть, хто має бажання попрацювати над фінальним текстом&nbsp; у рамках засідання комітету і ми завтра проголосуємо дві сильних постанови. Оскільки, по одній навіть сьогодні немає рішення комітету. Домовились, шановні колеги?</p>
<p>Дякую. Ми це зробимо завтра неодмінно.</p>
<p>Шановні колеги, на сьогодні порядок денний вичерпано. Вечірнє засідання оголошую закритим. Дякую.</p>
<p>&nbsp;</p>
<p>&nbsp;</p>

