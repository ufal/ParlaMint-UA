Засідання 1 (продовження)
16. 11. 2022
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>16 листопада 2022 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:04:45</p>
<p>ГОЛОВУЮЧИЙ. Слава Україні!</p>
<p>Шановні народні депутати, перед продовженням пленарного засідання я вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Прошу всіх народних депутатів України, представників уряду відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, будь ласка, послухайте уважно. У разі повітряної тривоги буде оголошено перерву у пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас. Верховна Рада працює у режимі одного пленарного засідання, тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп ми продовжуємо наше пленарне засідання.</p>
<p>За доброю парламентською традицією розпочнемо роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати, сьогодні триває вже 266-й день повномасштабної війни рашистських загарбників проти української держави та усього українського народу. Відважна Україна та її звитяжні сили оборони дають рішучу відсіч агресору, щодня героїчно звільняючи від окупантів наші населені пункти. Відвойовано не скорене ворогом місто-герой Херсон. З великим піднесенням і сльозами радості на очах херсонці дістають зі схованок державні прапори, які знову майорять і гріють душу кольорами безхмарного неба та стиглих пшеничних нив.</p>
<p>Держава-терорист, зазнаючи поразки на полі бою, не бажаючи її визнавати, вкотре вдається до віроломного ракетного терору. Вчора нею завдано 90 ракетних ударів по мирних українських містах, по території братньої Польщі, якими було вбито невинних громадян наших держав, пошкоджено житлові будинки та об'єкти критичної інфраструктури України. Показово, що Росія здійснила масовані ракетні обстріли саме під час проведення саміту глав держав Групи Двадцяти (G20), вчергове демонструючи всьому світу цивілізованому своє відчуття безкарності, презирства та повне нехтування загально визнаними принципами і нормами міжнародного права.</p>
<p>Зараз для міжнародної спільноти повинно стати першочергове завдання: виключення Росії з Генеральної Асамблеї ООН та Ради Безпеки ООН, з Групи Двадцяти та інших міжнародних організацій. Разом маємо докласти зусиль для приборкання держави-агресора, її тотальної ізоляції та відновлення сили міжнародного права.</p>
<p>На превеликий жаль, жоден день війни не обходиться без людських жертв, без втрат наших воїнів і цивільного населення. Тому я прошу хвилиною мовчання вшанувати світлу пам'ять захисників і захисниць, усіх, хто віддав своє життя за свободу і незалежність України. Вічна шана і слава полеглим героям. Вшануймо також пам'ять всіх мирних громадян, які загинули внаслідок рашистської агресії.</p>
<p><i>(Хвилина мовчання) </i></p>
<p>Прошу сідати.</p>
<p>Шановні народні депутати, сьогодні відзначають професійне свято працівники радіо, телебачення та зв'язку. Щодня ми послуговуємося результатами їхньої праці, дізнаючись новини, дивлячись і слухаючи улюблені передачі, спілкуючись з рідними та близькими. В умовах війни життєво важливо бути на зв'язку, отримувати правдиву та актуальну інформацію, щоб приймати ефективні та виважені рішення. Тому давайте привітаємо журналістів, телерадіоведучих, всіх працівників електронних масмедіа, які забезпечують наповнення нашого інформаційного простору, а також зв'язківців, які забезпечують роботу телерадіотелефонних мереж та доступ до інтернету. Побажаємо їм здоров'я, натхнення у нелегкій, а інколи і небезпечній праці. <i>(Оплески)</i></p>
<p>Шановні народні депутати, сьогодні день народження у наших колег народних депутатів. Ігоря Володимировича Васильєва, "Слуга народу". Давайте привітаємо. <i>(Оплески) </i>А також Павла Миколайовича Сушка, "Слуга народу". Давайте привітаємо <i>(Оплески)</i>. Побажаємо нашим колегам міцного здоров'я, нових здобутків у професійній діяльності та мирного неба.</p>
<p>Шановні колеги, я прошу зайняти місця. Зараз, відповідно до статті 28 Регламенту Верховної Ради України я пропоную провести сигнальне голосування для прогнозування результатів голосування питань порядку денного. Нагадую, необхідно, утримуючи сенсорну кнопку, натиснути зелену кнопку "За" та, утримуючи ці дві кнопки одночасно, до завершення голосування, тобто до появи результатів на табло. Я прошу взяти участь у сигнальному голосуванні.</p>
<p>Шановні колеги, сигнальне голосування.</p>
<p></p>
<p>12:12:01</p>
<p>За-234</p>
<p>234 – натиснули зелену, чотири, як завжди – червону, три – жовту, демократія. Дякую, колеги.</p>
<p>Шановні колеги, я ще раз звертаюся до всіх народних депутатів України, представників уряду із закликом неухильно дотримуватися безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні колеги, я насамперед хочу подякувати всім членам Погоджувальної ради, тому що сьогодні ми дуже конструктивно пройшли весь порядок денний, і практично всі питання будуть без обговорення, практично всі. Тому я попрошу народних депутатів зайняти свої місця. Але у нас буде декілька невеличких таких політичних виступів, тому переходимо до розгляду питань порядку денного. Одну секундочку.</p>
<p>Шановні колеги, переходимо до перших питань. Починаємо.</p>
<p>Шановні колеги, законопроект 8189, це проект Закону про затвердження Указу Президента України "Про продовження строку дії воєнного стану в Україні".</p>
<p>Шановні колеги, відповідно до пункту 31 частини першої статті 85 Конституції України до повноважень Верховної Ради України належить затвердження Указу Президента України "Про введення воєнного стану в Україні". Згідно із пунктом 31 частини першої статті 85, пунктом 20 частини першої статті 106 Конституції України, статті 5 Закону України "Про правовий режим воєнного стану" Президент України вніс на розгляд Верховної Ради України проект Закону України (реєстраційний номер 8189) про затвердження Указу Президента України "Про продовження строку дії воєнного стану в Україні". Відповідні матеріали вам було надано.</p>
<p>Відповідно до статті 189 Регламенту Верховної Ради України питання розглядається Верховною Радою без голосування щодо включення його до порядку денного за процедурою першого читання та прийняття закону в цілому. На Погоджувальній раді депутатських фракцій і груп ми домовились розглянути це питання без обговорення.</p>
<p>Тому, шановні колеги, переходимо до прийняття рішення. Прошу зайняти місця. Шановні колеги, займіть місця, голосуємо питання, пов'язане з продовженням строку воєнного стану.</p>
<p>Відповідно до пункту 31 частини першої статті 85 Конституції України, статей 189, 190 Регламенту Верховної Ради України, статті 5 Закону України "Про правовий режим воєнного стану" я ставлю на голосування для прийняття в цілому з необхідними техніко-юридичними поправками проект Закону України (реєстраційний номер 8189) про затвердження Указу Президента України "Про продовження строку дії воєнного стану в Україні". Прошу народних депутатів голосувати.</p>
<p></p>
<p>12:15:43</p>
<p>За-294</p>
<p>Рішення прийнято.</p>
<p>Дякую, колеги.</p>
<p>Наступне питання. Законопроект реєстраційний номер 8190. Шановні народні депутати, відповідно до пункту 31 частини першої статті 85 Конституції України до повноважень Верховної Ради України належить затвердження Указу Президента України про загальну мобілізацію. Згідно із пунктом 31 частини першої статті 85, пунктом 20 частини першої статті 106 Конституції України, Законом України "Про мобілізаційну підготовку та мобілізацію" Президент України вніс на розгляд Верховної Ради України проект Закону України (реєстраційний номер 8190) про затвердження Указу Президента України "Про продовження строку проведення загальної мобілізації". Відповідні матеріали вам було надано.</p>
<p>Відповідно до статті 189 Регламенту Верховної Ради України питання розглядається Верховною Радою без голосування щодо включення його до порядку денного за процедурою першого читання та прийняття закону в цілому. На Погоджувальні раді депутатських фракцій і груп ми домовилися розглянути це питання без обговорення. Переходимо до прийняття рішення.</p>
<p>Відповідно до пункту 31 частини першої статті 85 Конституції України, статей 189, 190 Регламенту Верховної Ради України я ставлю на голосування для прийняття в цілому з необхідними техніко-юридичними поправками проект Закону України (реєстраційний номер 8190) про затвердження Указу Президента України "Про продовження строку проведення загальної мобілізації". Прошу народних депутатів голосувати.</p>
<p></p>
<p>12:17:33</p>
<p>За-297</p>
<p>Рішення прийнято.</p>
<p>Дякую, колеги.</p>
<p>Шановні колеги, до мене надійшло дві заяви з заміною на виступ. Перша заява – це від фракції "Батьківщина" і групи "За майбутнє". Будь ласка, Кожем'якін – 3 хвилини. І після цього Лозинський Роман Михайлович від фракції "Голос" і групи "Довіра" – теж 3 хвилини. І далі переходимо до питань порядку денного.</p>
<p>Будь ласка, народний депутат Кожем'якін Андрій Анатолійович.</p>
<p></p>
<p>12:18:05</p>
<p>КОЖЕМ’ЯКІН А.А.</p>
<p>Шановні колеги, я хотів би від імені Комітету з питань молоді і спорту при підтримці Жана Беленюка, Едуарда Прощука зробити заяву.</p>
<p>Президент МОК Томас Бах вчора під час засідання G20 недвозначно висловився за повернення росіян та білорусів на міжнародні спортивні арени.</p>
<p>Під канонаду масових обстрілів українських міст та сіл, коли на нашу країну випустили сотню ракет, коли влучили в житлові будинки, об'єкти критичної інфраструктури, можливо, пану Баху було б доцільно тоді, коли він приїжджав в липні, не їздити до... не ходити по Києву і не їсти, обідати в ресторані, а поїхати до Бучі і Ірпеня. Тоді він зрозумів би, що світовий спорт не може існувати окремо від здорового глузду, окремо від олімпійських принципів, окремо від поваги до міжнародного права.</p>
<p>Вважаємо, що профільне міністерство та Національний олімпійський комітет, які до сьогоднішнього дня, до цього часу мовчать, повинні негайно сформувати консолідовану позицію щодо одіозної заяви Томаса Баха і закликати спортивні спільноти інших країн солідаризуватися з Україною.</p>
<p>Україна ніколи не погодиться на реабілітацію спортсменів Російської Федерації і Білорусі, допоки на наші голови падають їхні ракети, допоки вбивають наших людей і дітей, допоки руйнують наші стадіони, допоки нога ворожого солдата - орка топче нашу землю. Тому ми сьогодні робимо цю заяву і сподіваємося, що нас підтримає і Національний олімпійський комітет, і профільне міністерство.</p>
<p>Україна переможе! Слава Збройним Силам України! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Дякую, шановні колеги.</p>
<p>Будь ласка, я запрошую до слова народного депутата України Лозинського Романа Михайловича. Це теж виступ як заміна на перерву. Будь ласка, Роман Михайлович.</p>
<p></p>
<p>12:20:45</p>
<p>ЛОЗИНСЬКИЙ Р.М.</p>
<p>Шановні колеги народні депутати! Слава Україні!</p>
<p>Я переконаний, що всі тут в цій залі, незважаючи на команди і кольори, дуже добре усвідомлюють, в якій країні зараз ми живемо і в якій реальності ми зараз живемо. І, справді, важко жити в паралельній реальності, коли чи не щодня гинуть в тому числі твої рідні та близькі. Десятки тисяч українці загинули, незважаючи, чи це військові, чи цивільні.</p>
<p>Дуже важко жити в паралельній реальності, коли на твоїх очах летить ракета. Дуже важко жити в паралельній реальності, коли з-під обстрілів з дітьми втікають люди в пошуках кращого життя в інше місто чи за кордон. Але, ви знаєте, на превеликий жаль, все-таки в цій країні є люди, які продовжують жити в паралельній реальності, зокрема це ті, хто саботували три місяці голосування за законопроект, який вичищатиме депутатів місцевих рад, обраних від заборонених партій: ОПЗЖ, "шаріїв" та інших. На жаль, такі є.</p>
<p>Є ті, хто намагається закрити пластовий центр в Бучі, тим самим кажучи: для чого нам майбутнє, для чого молодь? Напевно, ці люди теж живуть в паралельній реальності.</p>
<p>Але, шановні колеги, я хочу сказати вам, що і в прифронтових селах і містечках, і у великих містах, де відносно спокійніше, всі бачать і знають поіменно, хто усвідомлює, в якій країні живе, а хто намагається сховатися в цій паралельній реальності. І нам конкретними діями та рішеннями треба показати, що парламент наближає перемогу на своїх місцях. Нам треба показати голосуваннями за деколонізацію топонімів, що так, це важливо. Нам треба займатися розвитком молоді, патріотичних центрів, і зберігати, зокрема, пластовий центр в Бучі. Нам треба виганяти колаборантів, зрадників і покидьків, забирати державні нагороди, забирати звання, які вони отримували. І ці законопроекти, ці рішення, вони є зареєстровані в нашому залі.</p>
<p>Друзі, це наша робота, це наша відповідальність, і будь-яке затягування сьогодні цих рішень тут, засідання комітетів, підкомітетів тут, в цій залі – це злочин.</p>
<p>Тому, шановні колеги, я закликаю приймати відповідальні рішення, деколонізувати наші топоніми, позбавляти зрадників-колаборантів державних нагород та звань Героя України, займатися розвитком молоді, патріотичного виховання, тому що це наше майбутнє; зберігати і захищати наші культурні інституції, такі як Довженко-Центр, та забирати мандати в депутатів місцевих рад, які обиралися від партій, які судом визнані як колаборанти-зрадники, є заборонені.</p>
<p>Дякую вам. Слава Україні!</p>
<p></p>
<p>ГОЛОВУЮЧИЙ. Шановні колеги! Шановні колеги, переходимо далі до питань порядку денного.</p>
<p>Перше питання – це проект Постанови про Звернення Верховної Ради України до парламентів держав світу щодо визнання Голодомору 1932-1933 років геноцидом українського народу.</p>
<p>Шановні колеги, будь ласка, приготуйтеся. Ми маємо з невеличким обговоренням його зробити, тому я пропоную включити це питання до порядку денного сесії. Прошу народних депутатів підтримати. Прошу голосувати.</p>
<p></p>
<p>12:24:42</p>
<p>За-271</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:25:06</p>
<p>За-257</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:25:15</p>
<p>ГОЛОВУЮЧИЙ. Для доповіді запрошується народний депутат України Голова Верховної Ради України Руслан Олексійович Стефанчук.</p>
<p></p>
<p>12:25:25</p>
<p>СТЕФАНЧУК Р.О.</p>
<p>Шановні колеги, вашій увазі представляється для розгляду проект Постанови про Звернення Верховної Ради України до парламентів держав світу щодо визнання Голодомору 1932-1933 років геноцидом українського народу.</p>
<p>Жахлива трагедія спіткала український народ у 1932-33 роках, яка забрала мільйони людських життів та залишила незгладимий слід в історії українського народу. Сьогодні, коли Україна знову потерпає від агресії зі сторони і Російської Федерації, коли відбувається масове порушення прав і свобод громадян, важливо згадати про уроки історії і вшанувати пам'ять всіх загиблих внаслідок злочинної політики тоталітарного режиму. Особливо необхідною в нинішніх умовах для України є підтримка демократичних держав світу, в тому числі визнання ними геноцидом українського народу Голодомор 1932-1933 років в Україні.</p>
<p>З огляду на зазначене, предметом постанови є Звернення до парламентів держав світу щодо визнання Голодомору 1932-1933 років злочином геноциду українського народу.</p>
<p>Я хочу від свого імені подякувати всій президії і всім без виключення представникам фракцій і груп, які підтримали цю постанову, і ми повинні зробити все для того, щоб весь світ згадав уроки минулого і не допустив цього в майбутньому. Тому я дуже сподіваюся на вашу підтримку і слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Запишіться, будь ласка, від фракцій по 2 хвилини. Ми домовлялися. По 2 хвилини від фракції і групи.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Шановні колеги, чогось записано тільки два чоловіки. Запишіться, будь ласка, ще раз. Шановні колеги, запишіться від фракцій і груп.</p>
<p>Записалося тільки два чоловіки. Одну секундочку, давайте перезапишіться, тому що… Шановні фракції і групи, запишіться, ми домовлялися, це питання з обговоренням, наступне з обговоренням, решту практично всі без обговорення.</p>
<p>Будь ласка, Бакунець Павло Андрійович, група "Довіра".</p>
<p></p>
<p>12:28:04</p>
<p>БАКУНЕЦЬ П.А.</p>
<p>Шановний пане Голово, народні обранці, дорогий український народе! Павло Бакунець, "Довіра", Львівщина. Однією з найбільших трагедій ХХ століття було, власне, створення Радянського Союзу у 1922 році. <a name=Temp></a>І вже через кілька років його очільник Сталін віддав наказ вбивати українців голодомором. Однак він був не один, таких виконавців голодомору були тисячі росіян на території України. І вони вбили мільйони наших з вами дідусів, бабусь, праотців,<i> </i>не дивлячись ні на що.</p>
<p><a href="https://itd.rada.gov.ua/billInfo/Bills/CardByRn?regNum=2022&conv=9" target=_blank>2022</a> рік – найбільша трагедія ХХІ століття, коли так звана спадкоємиця Радянського Союзу Росія напала на Україну. Але виконавцем цього є не лише очільник Кремля, а тисячі росіян, які вбивають сьогодні українців, які катують мирне населення в захоплених, окупованих українських територіях. І сьогодні, на жаль, вони не можуть вже більше в світі говорити правди, бо вони залиті брехнею і кров'ю. І ми звертаємося до міжнародної спільноти, аби як сьогодні розуміти і визнати цей факт великого злочину міжнародного війни, так само визнати великий злочин – геноцид українського народу шляхом голодомору у ХХ столітті. Ми віримо, що міжнародна спільнота об'єднається і визнає геноцид українського народу шляхом голодомору.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Швачко Антон Олексійович, фракція "Слуга народу".</p>
<p></p>
<p>12:30:20</p>
<p>ШВАЧКО А.О.</p>
<p>Микиті Потураєву прошу.</p>
<p></p>
<p><a name=_GoBack></a>ГОЛОВУЮЧИЙ. Микита Русланович Потураєв, будь ласка.</p>
<p></p>
<p>12:30:32</p>
<p>ПОТУРАЄВ М.Р.</p>
<p>Шановні колеги, спробую не витрачати багато часу. Всім зрозуміло необхідність цієї постанови, цього звернення. Давайте лише пригадаємо, що якщо покласти карту тих регіонів України, які найбільше постраждали від штучного голоду 30-х років, порівняти її з картою української боротьби за незалежність 17-20-х років, картою повстань проти більшовицької окупації, яка продовжувалася і потім, то все стане зрозуміло, що робили росіяни в Україні. Вони фізично знищували всіх, хто міг дати опір цій преступній владі.</p>
<p>Ми вимагаємо від парламентів світу, щоб вони визнали Голодомор геноцидом. Вимагаємо не перший рік. Маєво вже великий прогрес і успіх, але не всі, на жаль, пристали на українську позицію. Саме зараз, коли Росія знову прийшла на наші терени з відвертою метою знищення українців як нації, просто за те, що ми українці, час нагадати про це і час вимагати від світу визнати Голодомор геноцидом.</p>
<p>У цій заяві ми вперше підкреслюємо, що Росія є продовжувачем практик кримінальних, тоталітарних СРСР, але вона не є правонаступницею СРСР, тому їй не місце в ООН, їй не місце в жодних міжнародних організаціях, в яких колись засідав СРСР. Геть Росію зі світового цивілізованого товариства!</p>
<p>Прошу підтримати заяву.</p>
<p></p>
<p>ГОЛОВУЮЧИЙ. Будь ласка, Кубів Степан Іванович, фракція "Європейська солідарність".</p>
<p></p>
<p>12:32:30</p>
<p>КУБІВ С.І.</p>
<p>Шановний пане Голово, шановна президія! В центрі нашої пам'яті завжди має бути людина. Пам'ятаючи три голодомори-геноциди України, ми повинні розуміти, що сьогодні рашисти проводять голодомор – знищення української нації і українського майбутнього. У час російської навали, коли мільйони українців страждають і виборюють своє майбутнє у боротьбі з агресором, не маємо право забути найстрашніший злочин проти українців за всю історію нашої країни. Голодомор-геноцид – убивство голодом понад 7 мільйонів українців 32-33-х років, знищити саму сутність нації, вбити її дух, коріння – отримав продовження і у ХХІ столітті, тобто сьогодні.</p>
<p>Які ж головні причини Голодомору? Точно такі ж, як і у сьогоднішньої людожерської Росії. Насамперед це прагнення знищити людей, які підтримували філософію незалежної української держави, формували громадсько-політичний дух волелюбності, адже те, що відбувається сьогодні, теж має всі ознаки геноциду: вбивства, тортури мирних громадян. Геноцидна політика дорівнює геноцидній політиці 1932-1933-х років. Геноцид українців 90 років тому супроводжувався і грабунком. Згадуючи оці дні про 90-ті роковини, хочу нагадати, що як сьогодення 90 років агресор зіштовхнувся зі справжньою народною війною, масовим рухом опору.</p>
<p>На завершення хотів би сказати таке. При очевидних історичних паралелях між Голодомором - геноцидом 1932-19330-го і сьогоденням є інше: ми сьогодні маємо державу, ми сьогодні маємо Збройні Сили, ми маємо свою церкву, нас єднає мова. Слава Збройним Силам України! Слава Україні!</p>
<p></p>
<p>ГОЛОВУЮЧИЙ. Будь ласка, слово надається народному депутату Скорику Миколі Леонідовичу, депутатська група "Платформа за життя і мир".</p>
<p></p>
<p>12:34:45</p>
<p>СКОРИК М.Л.</p>
<p>Народний депутат Скорик. Депутатська група "Платформа за життя і мир". Шановний пане Голово, шановні колеги, наша депутатська група, безумовно, буде підтримувати зазначене звернення. І, чесно кажучи, я попросив групу, щоб саме мені довірили говорити від імені групи по цьому питанню, тому що для мене це особисте питання. Справа в тому, що моя бабуся родом з Кіровоградської області втратила, вона єдина в сім'ї, хто залишився живий практично після тієї трагедії 1932-1933 років залишилися в живих вона та моя прабабуся, її мама, ми втратили мого прадіда і втратили ще шість її братиків та сестричок, маленьких сестричок. Всі вони загинули, страшно загинули від голоду. Ще раз підкреслюю, це сталося в центрі України на дуже родючій землі в Кіровоградській області в селі Верблюжка. І для мене це питання – історія моєї родини. І сьогоднішнє голосування – це мій особистий обов'язок перед моєю бабусею, я сподіваюся, що вона це бачить. І колись вона мені говорила, чи не забуду, я завжди пам'ятаю, все життя, і та страшна трагедія, її має пам'ятати весь український народ.</p>
<p>Я вважаю, що в такі страшні часи, як зараз переживає Україна, ми маємо гуртуватися навколо того, що нас об'єднує. Ми маємо зробити таким чином, щоб жодна українська родина не втрачала своїх дітей, щоб жодна українська дитина не гинула від бомб і від голоду. Ми маємо зробити так, щоб Україна повернула мир і територіальну цілісність на терени нашої держави. І в цьому плані мені дуже приємно, що останнім часом парламент саме гуртується навколо тих питань, які можуть…</p>
<p></p>
<p>ГОЛОВУЮЧИЙ. Слово надається народному депутату Євтушку Сергію Миколайовичу, фракція "Батьківщина".</p>
<p></p>
<p>12:36:59</p>
<p>ЄВТУШОК С.М.</p>
<p>Прошу передати слово Івану Крульку.</p>
<p></p>
<p>ГОЛОВУЮЧИЙ. Іван Іванович Крулько, будь ласка.</p>
<p></p>
<p>12:37:10</p>
<p>КРУЛЬКО І.І.</p>
<p>Іван Крулько, фракція "Батьківщина". Сьогодні парламент розглядає важливе звернення, тому що це є наша пам'ять. Це пам'ять про мільйони українців, які були знищені російським совєтським кремлівським режимом, найстрашніший із злочинів геноциду, оскільки були створені умови в Україні, не сумісні з життям, коли люди не мали за що прогодувати себе і свої родини, своїх дітей. Найстрашніший злочин, який тільки може бути, - це коли забирають останнє, забирають їжу. І кремлівський режим по відношенню до України, до українських патріотів, до українського народу завжди ставився історично з прагненням його знищити. Тому що саме існування України і українців, на думку Росії, є загрозою їхньому пануванню і відновленню імперії. Тому наше звернення є абсолютно логічним особливо напередодні чергової річниці відзначення і вшанування пам'яті жертв Голодомору - геноциду 1932-1933 років.</p>
<p>Але те, що зараз відбувається в Україні, російська агресія проти нашої держави – це також є продовженням тої геноцидної політики, яку Росія проводить проти України. Злочини, які вчинялися на окупованих територіях, тимчасово окупованих територіях України, є геноцидними за своєю суттю. І я вважаю, що честю для кожного парламенту іноземного мусить бути визнання Голодомору 1932-1933 років геноцидом українського народу, прийняття відповідних рішень на рівні парламенту. Не тільки для того, щоби піти на Україні і зробити якесь приємне – ні, а саме заради того, щоби такий злочин геноцид більше ніколи не повторився…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще два виступи в нас буде. Будь ласка, Ірина Мирославівна Констанкевич. І після цього від "Голосу" хто буде? Юлія Клименко. Шановні колеги, після цього переходимо до голосування.</p>
<p>Будь ласка, Ірина Мирославівна.</p>
<p></p>
<p>12:39:39</p>
<p>КОНСТАНКЕВИЧ І.М.</p>
<p>Шановні народні депутати, шановні колеги, група "За майбутнє" безперечно, підтримує дане звернення, ми вважаємо, що воно на часі. І, власне, це звернення до парламентів усіх країн світу є лише частиною великої і широкої роботи, яку повинна здійснити Україна та інші прогресивні парламенти, через те що питання геноциду, воно як не як актуальне. І не лише тому, що ми відзначаємо в цьому році пам'ятну дату, сумну, трагічну, 90-ті роковини Голодомору. Але, разом з тим, це ще одна дата. Адже в 1953 році доктор Лемкін ініціював свою Конвенцію про геноцид. І там у цій Конвенції він чітко назвав, що Україна і голодомор є класичним прикладом геноциду. Тому постає риторичне питання. Чому 70 років і 90 років збігли, а світ і прогресивні країни світу не зробили нічого для того, щоб це питання було розглянуто у міжнародних інституціях.</p>
<p>Тому ми вважаємо, що потрібно наразі активізувати широку роботу, аби усі міжнародні організації і інституції, такі як ООН, ПАРЄ, ЮНЕСКО, ввели у свій обіг поняття геноциду як злочину проти української нації і української держави. Це перше. А для цього розпочати роботу потрібно вже.</p>
<p>Друге. Ми вважаємо, що потрібно значно активізувати роботу і в гуманітарному просторі України. Для цього потрібно переглянути програми шкільні з історії України...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, завершальний виступ Юлії Леонідівні Клименко, фракція політичної партії "Голос". Будь ласка, Юлія Леонідівна.</p>
<p></p>
<p>12:41:55</p>
<p>КЛИМЕНКО Ю.Л.</p>
<p>Шановні колеги, ми сьогодні розглядаємо постанову, і, безумовно, наша фракція буде це підтримувати, тому що це доведений історичний факт. Багато років Україна звертається до більшості держав визнати геноцид 1932-1933 років – геноцид українців. Але хочу вам сказати, давайте повернемося до сьогодення, з тих пір пройшло багато років, більше 80 років, 90 – нічого не змінилося. Росія знову продовжує геноцид українців військовим шляхом, знущаючись на окупованих територіях з українців, вбиваючи, ґвалтуючи.</p>
<p>Друге. Вона знущається і використовує тепер продукти, які вона використовувала і знищувала українську націю у 1932-1933 роки, тепер для африканських і азійських континентів. Тому що ми, українці, не можемо вивезти наші продукти і нагодувати світ.</p>
<p>Геноцид Росії, який вона здійснювала 1932-1933 роки, тепер поширений набагато континентів. І світ повинен це визнати, що геноцид відбувається як в Україні, так в Африці і в Азії. Тому що Росія перетворила їжу на зброю, так само, як вона перетворює окуповані території на спалені землі, українські окуповані території, винищені землі. Тому давайте будемо засуджувати і геноцид 1932-1933 роки, і цей історично доведений факт. І дивно, що багато країн не хочуть його визнавати. Так почнемо говорити про геноцид поточний, тому що це є, безумовно, повторення історичного циклу. І поки Карфаген не буде зруйнований, цей цикл буде повторюватися і повторюватися. Тому давайте докладемо зусиль, щоби на політичній і фізичній карті Росія зникла.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, дякую за таке обговорення, переходимо до прийняття рішень. Я прошу народних депутатів зайняти свої місця.</p>
<p>Шановні колеги, я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови про Звернення Верховної Ради України до парламентів держав світу щодо визнання Голодомору 1932-1933 років геноцидом українського народу.</p>
<p>Готові голосувати? Прошу народних депутатів голосувати.</p>
<p></p>
<p>12:44:44</p>
<p>За-310</p>
<p>Рішення прийнято.</p>
<p>По фракціях.</p>
<p>Будь ласка, Артур Володимирович Герасимов. З процедури, Герасимов.</p>
<p></p>
<p>12:44:59</p>
<p>ГЕРАСИМОВ А.В.</p>
<p>Шановний Руслан Олексійович, прошу поставити на голосування Верховної Ради пропозицію дати доручення телеканалу "Рада" в слоті телеканалу "Рада" в телемарафоні показати обговорення цієї постанови.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я ставлю пропозицію Артура Герасимова на голосування. Всі зрозуміли сутність? Будь ласка, прошу голосувати.</p>
<p></p>
<p>12:45:36</p>
<p>За-288</p>
<p>Рішення прийнято.</p>
<p>Йдемо далі, шановні колеги. Наступний проект Постанови 0173, це проект Закону про ратифікацію Меморандуму про домовленість між Урядом України та Організацією НАТО із зв'язку та інформації стосовно співробітництва з питань консультацій, управління, зв'язку, розвідки, спостереження та рекогносцировки в рамках програми НАТО "Партнерство заради миру".</p>
<p>Я ставлю пропозицію розглянути це питання за скороченою процедурою.</p>
<p></p>
<p>12:46:21</p>
<p>За-262</p>
<p>Рішення прийнято.</p>
<p>Будь ласка, шановні колеги, запишіться: два – за, два – проти, ті, хто бажають виступити.</p>
<p>Шановні колеги, і просто після цього у нас буде великий блок питань, які без обговорення, прошу не відходити, будь ласка.</p>
<p>Слово надається народному депутату Ар'єву Володимиру Ігоровичу, фракція "Європейська солідарність".</p>
<p></p>
<p>12:47:13</p>
<p>АР’ЄВ В.І.</p>
<p>Ми, безперечно, будемо підтримувати цей законопроект, тому що глибока інтеграція в НАТО і застосування натівських стандартів – це є стратегічним інтересом для України. Але я можу сказати, що НАТО – це не лише зв'язок, це не лише технічні військові питання, але це і про демократію. Сьогодні ми вітаємо телевізійників, зв'язківців зі святом. Але кілька днів тому кілька журналістів-телевізійників, які зайшли в Херсон без дозволу Офісу Президента, із CNN, Sky News, TF1, були позбавлені акредитації. Я розумію, що, можливо, хтось хоче зробити єдиний марафон із закордонних медіа, але так не вийде, так не працює.</p>
<p>Тому я вважаю, що найкращим подарунком і найкращим привітанням це було би повернення акредитацій, вибачення і зміна правил поведінки із журналістами, які висвітлюють війну. Треба журналістам, телевізійникам просто не заважати працювати і повернути в державний цифровий ефір канали "Прямий", "Еспресо" і "5-й", які за незаконною шифрограмою з боку Секретаря Ради національної безпеки і оборони від 3 квітня були незаконно вимкнені з ефіру. І це теж питання нашої демократії, щоб ми мали саме демократію, а не "єрмакратію" в Україні.</p>
<p>І наостанок у мене є питання до колег в парламенті. Чому московський холуй, який вів Україну в "русский мир", досі очолює Комітет з питань свободи слова? Це теж...</p>
<p></p>
<p>ГОЛОВУЮЧИЙ. Слова надається Наливайченку Валентину Олександровичу, фракція політичної партії "Всеукраїнське об'єднання "Батьківщина".</p>
<p></p>
<p>12:49:30</p>
<p>НАЛИВАЙЧЕНКО В.О.</p>
<p>Шановні пані та панове! Шановний пане Голово, шановні народні депутати! Дорогий народе України! Сьогодні парламент, безумовно, ратифікує ще один меморандум, ще один документ, який наближає членство України в НАТО, в Північноатлантичному Альянсі.</p>
<p>Фракція "Батьківщина" стовідсотково голосуватиме і підтримуватиме таке рішення. Так само, як і ми сьогодні, використовуючи це голосування, цю ратифікацію, закликаємо всі країни-члени НАТО, 30 наших союзників, настав час створити спільну протиповітряну оборону, протиповітряну оборону проти російських терористичних ракет. Настав час спільно, тридцять плюс один, Україна плюс всі члени НАТО створити протиракетну оборону. Настав час таких сміливих безпекових рішень.</p>
<p>Україна до них готова. Наші Збройні Сили, наші вояки показали, що можуть і здатні давати відсіч російській агресії, що можуть бути найкращими Збройними Силами в складі НАТО разом з нашими союзниками, то сьогоднішній день і сьогоднішнє рішення для України і для наших союзників в НАТО – бути разом, захищати один одного разом і відстоювати наше право на існування і наші суверенітет і свободу.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, слово надається Бурмічу Анатолію Петровичу, депутатська група "Відновлення України".</p>
<p>Будь ласка. Зараз передадуть вам офіційно. Передайте Дмитруку. Будь ласка, Дмитрук, заходьте, не хочуть вам передати.</p>
<p></p>
<p>12:51:27</p>
<p>ДМИТРУК А.Г.</p>
<p>Шановні колеги, шановний пане Голово, меморандум, який ми хочемо ратифікувати, передбачає посилену підтримку з боку НАТО щодо налагодження в Збройних Силах України найновітніших технологій зв'язку, модернізації систем обробки даних, покращення нашої військової логістики. Це дуже важливо.</p>
<p>Кожен справжній військовий експерт скаже вам, що зв'язок і логістика – ключові, а, можливо, найголовніші елементи в армії з точки зору ведення бойових дій. Тому для нас надзвичайно важливо практичне втілення даного документу. Це наблизить нас до перемоги. Двох думок тут не може бути.</p>
<p>Тому депутатська група "Відновлення України", безумовно, голосує за цей документ, за ратифікацію цього меморандуму.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа за життя і мир".</p>
<p></p>
<p>12:52:31</p>
<p>ШУФРИЧ Н.І.</p>
<p>Дякую, шановний головуючий.</p>
<p>Шановні колеги народні депутати України, мабуть, символічно, що ми сьогодні розглядаємо проект цього законопроекту: в День телебачення, радіо і зв'язку. Я хочу привітати сьогодні всіх працівників цієї достойної галузі, які сьогодні достойно, в умовах війни виконують свій обов'язок, ризикують своїм життям, щоб довести правдиву реальну інформацію до наших громадян. Ми розуміємо, що в умовах військового стану вони виконують й інші завдання.</p>
<p>Тому сьогодні ми їх вітаємо. І дозвольте від імені всіх нас привітати працівників, які сьогодні, ще раз підкреслюю, ризикуючи життям, доводять інформацію до наших громадян, забезпечують їх реальним зв'язком, з їх професійним святом. Вітаю ще раз.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Прошу народних депутатів зайняти свої місця.</p>
<p>Я ставлю пропозицію прийняти за основу і в цілому з необхідними техніко-юридичними поправками проект Закону про ратифікацію Меморандуму про домовленість між Урядом України та Організацією НАТО із зв'язку та інформації стосовно співробітництва з питань консультацій, управління, зв'язку, розвідки, спостереження та рекогносцировки в рамках програми НАТО "Партнерство заради миру" (реєстраційний номер 0173).</p>
<p>Готові голосувати? Прошу народних депутатів голосувати.</p>
<p></p>
<p>12:54:45</p>
<p>За-304</p>
<p>Рішення прийнято. Закон прийнятий в цілому.</p>
<p>Шановні колеги, далі у нас цілий блок законів, які ми голосуємо без обговорення. Прошу зайняти свої місця.</p>
<p>Шановні колеги, законопроект 8203 – це проект Постанови про Звернення Верховної Ради України до держав Групи Двадцяти щодо виключення російської федерації зі складу цієї Групи.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>12:55:28</p>
<p>За-313</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до держав Групи Двадцяти щодо виключення російської федерації зі складу цієї Групи (реєстраційний номер 8203). Прошу народних депутатів голосувати.</p>
<p></p>
<p>12:56:00</p>
<p>За-310</p>
<p>Рішення прийнято.</p>
<p>Шановні колеги, наступне. 0170 – це проект Закону про припинення дії Угоди між Урядом України і Урядом Республіки Білорусь про уникнення подвійного оподаткування та запобігання ухиленню від сплати податків стосовно податків на доходи і майно (реєстраційний номер 0170). Я ставлю пропозицію прийняти за основу і в цілому з необхідними техніко-юридичними поправками законопроект №0170. Готові голосувати? Прошу народних депутатів голосувати.</p>
<p></p>
<p>12:56:46</p>
<p>За-304</p>
<p>Рішення прийнято. Закон прийнятий в цілому.</p>
<p>Наступний законопроект 0174 – це проект Закону про ратифікацію Угоди між Кабінетом Міністрів України та Урядом Ісландії про повітряне сполучення. Я ставлю пропозицію прийняти цей законопроект №0174 за основу і в цілому з необхідними техніко-юридичними поправками. Прошу народних депутатів голосувати.</p>
<p></p>
<p>12:57:23</p>
<p>За-305</p>
<p>Рішення прийнято.</p>
<p>Наступний законопроект 0175 – це проект Закону про ратифікацію Угоди між Кабінетом Міністрів України та Урядом Королівства Саудівська Аравія про повітряне сполучення. Я ставлю пропозицію прийняти за основу і в цілому з необхідними техніко-юридичними поправками законопроект, реєстраційний номер 0175. Прошу народних депутатів голосувати.</p>
<p></p>
<p>12:58:00</p>
<p>За-313</p>
<p>Рішення прийнято.</p>
<p>Наступний законопроект реєстраційний номер 8140. Це проект Закону про внесення змін до статті 29 Дисциплінарного статуту Збройних Сил України.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>12:58:35</p>
<p>За-309</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до статті 29 Дисциплінарного статуту Збройних Сил України (реєстраційний номер законопроекту 8140). Прошу народних депутатів голосувати.</p>
<p></p>
<p>12:59:02</p>
<p>За-310</p>
<p>Рішення прийнято.</p>
<p>Ставлю пропозицію скоротити наполовину строки подачі пропозицій і поправок для підготовки до другого читання законопроекту реєстраційний номер 8140. Прошу народних депутатів голосувати.</p>
<p></p>
<p>12:59:26</p>
<p>За-276</p>
<p>Рішення прийнято.</p>
<p>Ідемо далі. Наступний законопроект 7492. Це проект Закону про внесення змін до пункту 165.1.54 статті 165 Податкового кодексу України щодо звільнення від оподаткування певних видів благодійної допомоги, зібраної волонтерами.</p>
<p>Я ставлю пропозицію прийняти за основу цей проект закону, № 7492. Прошу народних депутатів голосувати.</p>
<p></p>
<p>13:00:07</p>
<p>За-310</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Закону про внесення змін до пункту 165.1.54 статті 165 Податкового кодексу України щодо звільнення від оподаткування певних видів благодійної допомоги, зібраної волонтерами (реєстраційний номер проекту 7492). Прошу народних депутатів голосувати.</p>
<p></p>
<p>13:00:44</p>
<p>За-313</p>
<p>Рішення прийнято.</p>
<p>Наступний законопроект 6246. Це проект Закону про внесення змін до Кодексу України про адміністративні правопорушення.</p>
<p>Я ставлю пропозицію прийняти цей законопроект 6246 за основу. Прошу народних депутатів голосувати.</p>
<p></p>
<p>13:01:16</p>
<p>За-313</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6246. Прошу народних депутатів голосувати.</p>
<p></p>
<p>13:01:44</p>
<p>За-265</p>
<p>Рішення прийнято.</p>
<p>Наступний законопроект 8098. Це проект Закону про внесення змін до деяких законодавчих актів України щодо порядку проходження військової служби за контрактом іноземцями та особами без громадянства у Збройних Силах України та інших утворених відповідно до законів України військових формуваннях.</p>
<p>Я ставлю пропозицію включити цей законопроект до порядку денного сесії, 8098. Прошу голосувати.</p>
<p></p>
<p>13:02:28</p>
<p>За-313</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо порядку проходження військової служби за контрактом іноземцями та особами без громадянства у Збройних Силах України та інших утворених відповідно до законів України військових формуваннях (реєстраційний номер 8098). Прошу народних депутатів голосувати.</p>
<p></p>
<p>13:03:04</p>
<p>За-313</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8098. Прошу народних депутатів голосувати.</p>
<p></p>
<p>13:03:31</p>
<p>За-276</p>
<p>Рішення прийнято.</p>
<p>Шановні колеги, наступний законопроект 7557. Це пропозиції Президента України до Закону "Про внесення змін до деяких законодавчих актів України щодо функціонування місцевої та добровільної пожежної охорони".</p>
<p>Шановні колеги, відповідні пропозиції Президента вам було надано до законопроекту 7557. Ми домовилися розглядати це питання без обговорення, тому переходимо до голосування пропозицій запропонованих Президентом України. Президентом внесено дві пропозиції.</p>
<p>Ставиться на голосування пропозиція Президента під номером один. Прошу народних депутатів голосувати.</p>
<p></p>
<p>13:04:24</p>
<p>За-311</p>
<p>Рішення прийнято. Пропозиція врахована.</p>
<p>Ставиться на голосування пропозиція Президента під номером два. Прошу народних депутатів голосувати.</p>
<p></p>
<p>13:04:49</p>
<p>За-306</p>
<p>Рішення прийнято.</p>
<p>Отже, всі пропозиції Президента прийнято. Переходимо до голосування за закон в цілому.</p>
<p>Відповідно до статті 135 Регламенту Верховної Ради України ставлю на голосування пропозицію про прийняття в цілому з урахуванням пропозицій Президента України Закону "Про внесення змін до деяких законодавчих актів України щодо функціонування місцевої та добровільної пожежної охорони" (реєстраційний номер 7557). Прошу народних депутатів голосувати.</p>
<p></p>
<p>13:05:29</p>
<p>За-310</p>
<p>Рішення прийнято.</p>
<p>Дякую, шановні депутати. Законопроект прийнятий в цілому з урахуванням пропозицій Президента України.</p>
<p>Наступний законопроект 7494. Це проект Закону про внесення змін до Кримінального процесуального кодексу України щодо уточнення положень про відновлення втрачених матеріалів кримінального провадження, скасування запобіжного заходу для проходження військової служби в умовах воєнного стану. Ми на Погоджувальній раді домовились, ніхто не буде ставити поправки. Тому одразу голосуємо.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кримінального процесуального кодексу України щодо уточнення положень про відновлення втрачених матеріалів кримінального провадження, скасування запобіжного заходу для проходження військової служби в умовах воєнного стану (реєстраційний номер 7494). Прошу народних депутатів голосувати.</p>
<p></p>
<p>13:06:41</p>
<p>За-288</p>
<p>Рішення прийнято.</p>
<p>Шановні колеги, наступний законопроект 8064. Це проект Закону про внесення змін до деяких законів України щодо окремих особливостей організації примусового виконання судових рішень і рішень інших органів під час дії воєнного стану.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:07:14</p>
<p>За-308</p>
<p>Рішення прийнято.</p>
<p>Я ставлю пропозицію прийняти за основу з доопрацюванням положень відповідно до частини першої 116-ї Регламенту Верховної Ради України проект Закону про внесення змін до деяких законів України щодо окремих особливостей організації примусового виконання судових рішень і рішень інших органів під час дії воєнного стану (реєстраційний номер 8064). Прошу народних депутатів голосувати.</p>
<p></p>
<p>13:07:47</p>
<p>За-314</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій, поправок для підготовки до другого читання законопроекту 8064. Прошу народних депутатів голосувати.</p>
<p></p>
<p>13:08:14</p>
<p>За-279</p>
<p>Рішення прийнято.</p>
<p>Шановні колеги, наступний законопроект – це 7565 та 7565-1. Це проект Закону про внесення змін в "Прикінцеві та перехідні положення" Закону України "Про судоустрій і статус суддів" щодо територіальної юрисдикції місцевих судів на території України до прийняття закону щодо зміни системи місцевих судів на території України у зв’язку із утворенням (ліквідацією) районів.</p>
<p>Я ставлю пропозицію включити цих два законопроекти 7565 і 7565-1 до порядку денного сесії. Прошу народних депутатів голосувати.</p>
<p></p>
<p>13:09:02</p>
<p>За-286</p>
<p>Рішення прийнято.</p>
<p>Шановні колеги, я ставлю пропозицію прийняти за основу законопроект № 7565-1: проект Закону про внесення змін в "Прикінцеві та перехідні положення" Закону України "Про судоустрій і статус суддів" щодо територіальної юрисдикції місцевих судів на території України до прийняття закону щодо зміни системи місцевих судів на території України у зв’язку із утворенням (ліквідацією) районів. Прошу народних депутатів голосувати.</p>
<p></p>
<p>13:09:45</p>
<p>За-281</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7565-1. Прошу народних депутатів голосувати.</p>
<p></p>
<p>13:10:11</p>
<p>За-271</p>
<p>Рішення прийнято.</p>
<p>Шановні колеги, наступний законопроект 6107.</p>
<p>Це проект Закону про внесення змін до Закону України "Про міжнародне приватне право" у зв'язку з ратифікацією Протоколу про право, що застосовується до зобов'язань про утримання (6107).</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:10:50</p>
<p>За-310</p>
<p>Рішення прийнято.</p>
<p>Шановні колеги, я ставлю пропозицію прийняти за основу проект Закону про внесення змін до Закону України "Про міжнародне приватне право" у зв'язку з ратифікацією Протоколу про право, що застосовується до зобов'язань про утримання (реєстраційний номер 6107). Прошу народних депутатів голосувати.</p>
<p></p>
<p>13:11:22</p>
<p>За-312</p>
<p>Рішення прийнято.</p>
<p>Шановні колеги, наступний законопроект. Я перепрошую, я пропоную скоротити наполовину строки подачі пропозицій і поправок для підготовки до другого читання законопроекту 6107. Прошу народних депутатів голосувати.</p>
<p></p>
<p>13:11:49</p>
<p>За-274</p>
<p>Рішення прийнято.</p>
<p>Наступний законопроект 6425. Це проект Закону про внесення змін до Закону України "Про дозвільну діяльність у сфері використання ядерної енергії". Ми домовлялися, це друге читання, ніхто не буде ставити поправки.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про дозвільну діяльність у сфері використання ядерної енергії" (реєстраційний номер 6425). Прошу народних депутатів голосувати.</p>
<p></p>
<p>13:12:34</p>
<p>За-283</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект 6321. Це теж друге читання, ми теж домовилися, ніхто не ставить свої поправки. Це проект Закону про внесення змін до статті 166-11 Кодексу України про адміністративні правопорушення у зв'язку зі змінами в порядку подання державному реєстратору інформації про кінцевого бенефіціарного власника юридичної особи.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до статті 166 зі значком 11 Кодексу України про адміністративні правопорушення у зв'язку зі змінами в порядку подання державному реєстратору інформації про кінцевого бенефіціарного власника юридичної особи (реєстраційний номер законопроекту 6321). Прошу народних депутатів голосувати.</p>
<p></p>
<p>13:13:38</p>
<p>За-285</p>
<p>Рішення прийнято. Закон прийнято в цілому.</p>
<p>Наступний законопроект, теж друге читання, ми теж домовились, ніхто не ставить поправки. Це 8076: проект Закону про внесення до Закону України "Про благодійну діяльність та благодійні організації" щодо вдосконалення порядку включення благодійників – фізичних осіб до Реєстру волонтерів антитерористичної операції та/або здійснення заходів із забезпечення національної безпеки і оборони, відсічі і стримування збройної агресії Російської Федерації.</p>
<p>Шановні колеги, я ставлю одразу пропозицію прийняти в другому читанні та в цілому з необхідними техніко-юридичними поправками проект Закону про внесення до Закону України "Про благодійну діяльність та благодійні організації" щодо вдосконалення порядку включення благодійників – фізичних осіб до Реєстру волонтерів антитерористичної операції та/або здійснення заходів із забезпечення національної безпеки і оборони, відсічі і стримування збройної агресії Російської Федерації (реєстраційний номер 8076). Прошу народних депутатів голосувати.</p>
<p></p>
<p>13:14:48</p>
<p>За-308</p>
<p>Рішення прийнято.</p>
<p>Наступний законопроект 3869. Це проект Закону про внесення змін до Закону України "Про використання ядерної енергії та радіаційну безпеку" щодо експерта з радіаційного захисту. Ми теж домовились, ніхто не ставить свої поправки.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про використання ядерної енергії та радіаційну безпеку" щодо експерта з радіаційного захисту (реєстраційний номер 3869).</p>
<p>Прошу народ депутатів голосувати.</p>
<p></p>
<p>13:15:33</p>
<p>За-307</p>
<p>Рішення прийнято. Закон прийнятий в цілому.</p>
<p>Наступний законопроект 5748. Це проект Закону про внесення змін до деяких законодавчих актів України щодо протидії порушенню прав у сфері праці. Ми теж домовлялися без поправок.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо протидії порушенню прав у сфері праці (реєстраційний номер 5748). Прошу народних депутатів голосувати.</p>
<p></p>
<p>13:16:14</p>
<p>За-302</p>
<p>Рішення прийнято. Закон прийнятий в цілому.</p>
<p>Одну секундочку. Наступний законопроект 8062. Це проект Закону про внесення змін до Митного кодексу України щодо врегулювання питання притягнення до адміністративної відповідальності за дії, спрямовані на неправомірне звільнення від сплати митних платежів чи зменшення їх розміру, а також інші протиправні дії, спрямовані на ухилення від сплати митних платежів.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками законопроект 8062. Прошу народних депутатів голосувати.</p>
<p></p>
<p>13:17:02</p>
<p>За-308</p>
<p>Рішення прийнято. Закон прийнятий в цілому.</p>
<p>Наступний законопроект 7712. Це проект Закону про внесення зміни до статті 11 Закону України "Про управління об'єктами державної власності". Ми домовилися, що… Юлія Володимирівна, ми ж домовилися… <i>(Шум у залі)</i></p>
<p>Шановні колеги, тому я ставлю пропозицію прийняти в другому читанні та в цілому з необхідними…</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до статті 11 Закону України "Про управління об'єктами державної власності" (реєстраційний номер 7712). Прошу народних депутатів голосувати.</p>
<p></p>
<p>13:18:18</p>
<p>За-282</p>
<p>Рішення прийнято. Закон прийнятий в цілому.</p>
<p>Наступний законопроект – це проект Закону про внесення змін до Закону України "Про використання ядерної енергії та радіаційну безпеку" (реєстраційний номер 5860). Ми теж домовилися без поправок.</p>
<p>Тому я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про використання ядерної енергії та радіаційну безпеку", законопроект 5860. Готові голосувати? Прошу народних депутатів голосувати.</p>
<p></p>
<p>13:19:03</p>
<p>За-304</p>
<p>Рішення прийнято.</p>
<p>Наступний законопроект 3680-д. Це проект Закону України про внесення змін до законів України "Про охорону прав на сорти рослин" та "Про насіння і садивний матеріал". Ми теж домовилися, що без поправок.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до законів України "Про охорону прав на сорти рослин" та "Про насіння і садивний матеріал" (реєстраційний номер законопроекту 3680-д). Прошу народних депутатів голосувати.</p>
<p></p>
<p>13:19:51</p>
<p>За-273</p>
<p>Рішення прийнято. Закон прийнятий в цілому.</p>
<p>Наступний законопроект 8088. Це проект Закону про внесення змін до Закону України "Про забезпечення прав і свобод громадян та правовий режим на тимчасово окупованій території України" щодо деяких питань визначення правового статусу тимчасово окупованих територій України в умовах воєнного стану.</p>
<p>Я одразу ставлю пропозицію (ми те ж домовилися без поправок) прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про забезпечення прав і свобод громадян та правовий режим на тимчасово окупованій території України" щодо деяких питань визначення правового статусу тимчасово окупованих територій України в умовах воєнного стану (реєстраційний номер законопроекту 8088). Прошу народних депутатів голосувати.</p>
<p></p>
<p>13:20:50</p>
<p>За-305</p>
<p>Рішення прийнято. Закон прийнятий в цілому.</p>
<p>Наступний – 8040: проект Закону про внесення змін до Закону України "Про дорожній рух".</p>
<p>Шановні колеги, я ставлю пропозицію (ми теж домовилися без обговорення), я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>13:21:22</p>
<p>За-294</p>
<p>Я ставлю пропозицію прийняти за основу проект Закону 8040: про внесення змін до Закону України "Про дорожній рух". Прошу народних депутатів голосувати.</p>
<p></p>
<p>13:21:45</p>
<p>За-285</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до Закону України "Про дорожній рух" (реєстраційний номер 8040). Прошу народних депутатів голосувати.</p>
<p></p>
<p>13:22:12</p>
<p>За-268</p>
<p>Рішення прийнято. Закон прийнятий в цілому.</p>
<p>Наступний законопроект, теж домовлялися без обговорення, 8095. Це проект Закону про внесення змін до деяких законів України щодо забезпечення якості вищої освіти.</p>
<p>Я ставлю пропозицію включити законопроект 8095 до порядку денного сесії. Прошу народних депутатів голосувати.</p>
<p></p>
<p>13:22:51</p>
<p>За-297</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою, законопроект 8095. Прошу народних депутатів голосувати.</p>
<p></p>
<p>13:23:16</p>
<p>За-265</p>
<p>Рішення прийнято.</p>
<p>Я ставлю пропозицію прийняти за основу з урахуванням пропозицій комітету проект Закону про внесення змін до деяких законів України щодо забезпечення якості вищої освіти (реєстраційний номер 8095). Прошу народних депутатів голосувати.</p>
<p></p>
<p>13:23:45</p>
<p>За-293</p>
<p>Рішення прийнято.</p>
<p>І завершальний. Я ставлю пропозицію скоротити наполовину строки подачі пропозицій, поправок для підготовки до другого читання законопроекту 8095. Прошу народних депутатів голосувати.</p>
<p></p>
<p>13:24:13</p>
<p>За-255</p>
<p>Рішення прийнято.</p>
<p>Наступний законопроект 8118. Це проект Закону про внесення змін до Закону України "Про наукову і науково-технічну діяльність" щодо Національного фонду досліджень України.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:24:44</p>
<p>За-296</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою, законопроект 8118. Прошу голосувати.</p>
<p></p>
<p>13:25:06</p>
<p>За-258</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до Закону України "Про наукову і науково-технічну діяльність" щодо Національного фонду досліджень України (реєстраційний номер 8118). Прошу народних депутатів голосувати.</p>
<p></p>
<p>13:25:30</p>
<p>За-298</p>
<p>Рішення прийнято.</p>
<p>І я ставлю пропозицію скоротити наполовину строки подачі пропозицій і поправок для підготовки до другого читання проекту Закону про внесення змін до Закону України "Про наукову і науково-технічну діяльність" щодо Національного фонду досліджень України (реєстраційний номер 8118). Прошу народних депутатів голосувати.</p>
<p></p>
<p>13:26:02</p>
<p>За-255</p>
<p>Рішення прийнято.</p>
<p>Шановні колеги, наступний законопроект 7327.</p>
<p>Шановні колеги, дивіться, в нас далі йдуть з обговоренням. Шановні колеги, є така пропозиція в нас, я дам Олександру Сергійовичу, він внесе пропозицію, тоді подумаємо, як зробити.</p>
<p>Олександр Сергійович.</p>
<p></p>
<p>13:26:27</p>
<p>КОРНІЄНКО О.С.</p>
<p>У нас є пропозиція зараз зробити перерву на 15 хвилин для проведення двох комітетів паралельно – бюджетного і національної безпеки й оборони. Якщо немає заперечень, тоді технічна перерва. Багато голосували, якраз система відпочине, щоб не було збоїв. І просимо тоді два комітети… Да, о 13:45 збираємося знову. Дякую.</p>
<p></p>
<p>13:26:58</p>
<p>ГОЛОВУЮЧИЙ. Шановні колеги, в зв'язку з цим я даю доручення названим комітетам провести зараз свої засідання і підготувати матеріали на розгляд Верховної Ради України.</p>
<p></p>
<p align=center><i>(Після перерви)</i></p>
<p align=center><i> </i></p>
<p>13:52:50</p>
<p>ГОЛОВУЮЧИЙ. Шановні колеги, будь ласка, перерва завершилася. Прошу запросити народних депутатів до зали, ми продовжуємо наше засідання. Комітети всі встигли зібратися, так? Рішення прийняли, шановні колеги?</p>
<p>Шановні колеги, будь ласка, займайте свої місця, ми переходимо до подальшого розгляду питань порядку денного. Шановні колеги! Шановні колеги, займайте місця. Наступний законопроект 7327. Це проект Закону про внесення змін до деяких законодавчих актів України щодо державної системи моніторингу довкілля, інформації про стан довкілля (екологічної інформації) та інформаційного забезпечення управління у сфері довкілля.</p>
<p>Приготуйтеся, зараз я буду пропонувати розглянути це питання за скороченою процедурою. Будь ласка, приготуйтесь до голосування. Готові голосувати?</p>
<p>Я пропоную розглянути цей законопроект за скороченою процедурою. Прошу підтримати. Шановні колеги, прошу голосувати.</p>
<p></p>
<p>13:54:25</p>
<p>За-162</p>
<p>Рішення прийнято.</p>
<p>Будь ласка, запросіть народних депутатів до зали. Будь ласка, тоді йдемо по скороченій процедурі. Я запрошую голову підкомітету Комітету з питань екологічної політики та природокористування Прощука Едуарда Петровича. Я так розумію, що ви від авторів і від... Так, Едуард? Від авторів і від комітету, тому дайте 4 хвилини.</p>
<p></p>
<p>13:54:56</p>
<p>ПРОЩУК Е.П.</p>
<p>Шановний головуючий, шановні колеги, Комітет з питань екологічної політики та природокористування на своєму засіданні 13 вересня 2022 року розглянув проект Закону про внесення змін до деяких законодавчих актів України щодо державної системи моніторингу довкілля, інформації про стан довкілля та інформаційного забезпечення управління у сфері довкілля (реєстровий номер 7327) (доопрацьований).</p>
<p>Законопроект відповідно до Постанови Верховної Ради від 8 липня 2022 року про направлення на повторне перше читання проекту Закону України реєстровий номер 7327, підготовлений комітетом та внесений народним депутатом України Бондаренком Олегом Володимировичем та іншими народними депутатами України.</p>
<p>Положення проекту спрямовані на створення та забезпечення функціонування державної системи моніторингу довкілля, вдосконалення правового регулювання інформації про стан довкілля та механізмів забезпечення доступу до неї, визначення правових засад інформаційного забезпечення управління в галузі охорони навколишнього природного середовища.</p>
<p>Головне науково-експертне управління у своєму висновку висловило частину зауважень, які залишилися неврахованими, та надало зауваження та пропозиції щодо нових положень доопрацьованого законопроекту.</p>
<p>Міністерство захисту довкілля та природних ресурсів України підтримує прийняття доопрацьованого проекту закону.</p>
<p>Міністерство юстиції України та Державна служба спеціального зв'язку та захисту інформації України повідомили про відсутність зауважень та пропозицій до законопроекту.</p>
<p>Міністерство аграрної політики та продовольства України, Міністерство охорони здоров'я України та Державна служба з питань геодезії та картографії підтримують проекту закону із зауваженнями.</p>
<p>Комітет вважає, що зауваження можуть бути враховані під час опрацювання законопроекту в другому читанні.</p>
<p>Комітет прийняв рішення рекомендувати Верховній Раді України прийняти за основу у повторному першому читанні зазначений проект закону.</p>
<p>Дякую за увагу та прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, я прошу фракції і групи записатися: два – за, два – проти для обговорення цього законопроекту.</p>
<p>Будь ласка, запрошується до слова Безугла Мар'яна Володимирівна, фракція політичної партії "Слуга народу". Мар'яно Володимирівно, будь ласка.</p>
<p></p>
<p>13:57:32</p>
<p>БЕЗУГЛА М.В.</p>
<p><i>(Не чути)</i></p>
<p></p>
<p>ГОЛОВУЮЧИЙ. Нічого не чути, Мар'яно Володимирівно.</p>
<p>Будь ласка, потужну промову давайте.</p>
<p></p>
<p>БЕЗУГЛА М.В. Дякую.</p>
<p>Прошу підтримати законопроект. Це надзвичайно важливо для національної безпеки та оборони.</p>
<p></p>
<p>ГОЛОВУЮЧИЙ. Дякую.</p>
<p>Так, екологічна інформація надзвичайно важлива для безпеки і оборони.</p>
<p>Будь ласка, слово надається Ар'єву Володимиру Ігоровичу, фракція політичної партії "Європейська солідарність".</p>
<p></p>
<p>13:58:18</p>
<p>АР’ЄВ В.І.</p>
<p>Прошу передати слово Княжицькому Миколі.</p>
<p></p>
<p>ГОЛОВУЮЧИЙ. Будь ласка, Микола Княжицький.</p>
<p></p>
<p>13:58:32</p>
<p>КНЯЖИЦЬКИЙ М.Л.</p>
<p>Шановні друзі, ну, можна сказати, що комітет справді добре попрацював і цей закон явно кращий ніж той, який подавав уряд, але все одно до нього є багато зауважень, тому що мова йде про моніторинг довкілля. Ми без будь-якого моніторингу знаємо, що бачимо зараз російську агресію, коли російські танки нищать нашу землю і ракети нищать, і що відбувається з нашою екологією, кожному з нас чудово зрозуміло. І причина цьому – ракетна агресія. Тому якщо говорити, чи цей проект потрібен, безумовно, потрібен. Але чи він на часі? Він точно не на часі, і поясню чому.</p>
<p>Законопроект містить багато неузгодженостей і окремі терміни вживаються, але не тлумачаться, що може створити проблеми з правозастосуванням. Наприклад, в змінах до Закону "Про охорону навколишнього середовища" передбачається передача інформації між відповідними суб'єктами, каналами інформаційних зв'язків, але що таке канал інформаційних зв'язків взагалі ніде не вказано.</p>
<p>Законопроект зобов'язує всі підприємства на постійній основі здійснювати спостереження за станом довкілля та його складовими. Здійснення спостережень за станом довкілля на постійній основі вимагає значних додаткових ресурсів, витрат. За даними Європейської Бізнес Асоціації вартість одного посту моніторингу становить 5 мільйонів гривень. Уявіть собі, ми зобов'язуємо кожне підприємство зараз витратити додатково 5 мільйонів гривень, а це обладнання, яке для цього потрібне, воно імпортується, тому воно в Україні не виробляється. Чи готовий сьогодні український бізнес до таких витрат і відповідних обов'язків? Очевидно, що не готовий. Тому зараз голосувати за це складно, хоча загалом в мирний час це був би цілком прийнятний законопроект.</p>
<p>Дякую.</p>
<p></p>
<p>ГОЛОВУЮЧИЙ. Будь ласка… мав виступати Кириленко Іван Григорович, але передає Тимошенко Юлії Володимирівні.</p>
<p>Будь ласка, Юлія Володимирівна.</p>
<p></p>
<p>14:00:22</p>
<p>ТИМОШЕНКО Ю.В.</p>
<p>Шановні колеги! Юлія Тимошенко, "Батьківщина".</p>
<p>Я хотіла б привернути вашу увагу щодо цього законопроекту є фундаментальні зауваження Європейської бізнес-асоціації. Ми ж рухаємося в Європейський Союз? Але мені здається, що кожному депутату треба такі документи, як заперечення проти цього закону Європейської бізнес-асоціації, читати.</p>
<p>Що там написано? Там написано, що в цьому законі передбачено, що підприємці, господарюючі суб'єкти, зобов'язані будуть за свій кошт робити моніторинг екологічних параметрів певних. І це безглуздя абсолютне, тому що підприємці не можуть цим займатися. Цим мусить займатися держава, держава мусить моніторити всі екологічні параметри життя країни. І Європейська бізнес-асоціація вона зазначила, що це нелогічно перекладати з держави на підприємців цей моніторинг, тому що це додаткова відповідальність, додаткові кошти, додаткові функції. А саме головне, що це екологія без справжнього моніторингу. Крім того, в цьому законопроекті практично нівельований будь-який моніторинг за використанням лісів і взагалі за станом лісового господарства. І це в цьому законі є абсолютно неприйнятним.</p>
<p>Тому наша команда не буде голосувати за цей законопроект. Но якщо ми реально орієнтуємося на якісь європейські стандарти, не можна зараз за цей голосувати. Треба почитати всі заперечення, а після того приймати рішення. Цей закон, в принципі, непоганий, але в такому стані, як він є, на жаль, він неприйнятний.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення. Я прошу запросити всіх народних депутатів до зали, переходимо до прийняття рішення. Будь ласка, я прошу народних депутатів зайняти свої місця. Шановні колеги, переходимо до прийняття рішення, прошу зайняти свої місця.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо державної системи моніторингу довкілля, інформації про стан довкілля, екологічної інформації та інформаційного забезпечення управління у сфері довкілля (реєстраційний номер проекту 7327).</p>
<p>Готові голосувати? Готові голосувати? Прошу народних депутатів голосувати.</p>
<p></p>
<p>14:03:43</p>
<p>За-237</p>
<p>Рішення прийнято.</p>
<p>По фракціях.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7327. Прошу народних депутатів голосувати.</p>
<p></p>
<p>14:04:11</p>
<p>За-217</p>
<p>Строки не скорочені. Йдемо далі, шановні колеги.</p>
<p>Наступний законопроект 8137. Це проект Закону про внесення змін до Податкового кодексу України щодо вдосконалення оподаткування контрольованих іноземних компаній.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:04:47</p>
<p>За-244</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>За-223</p>
<p>Рішення прийнято.</p>
<p>Будь ласка, запрошується до слова голова комітету Гетманцев Данило Олександрович, будь ласка. Ви і від авторів, і від комітету, так? 4 хвилини, будь ласка.</p>
<p></p>
<p>14:05:25</p>
<p>ГЕТМАНЦЕВ Д.О.</p>
<p>Шановні колеги, у 2020 році, в січні місяці, ми з вами вперше в історії нашої держави прийняли антиофшорний закон. Закон, який не дозволяє виводити кошти з території України, зароблені в Україні, без сплати податків. Закон, який змушує тих, хто раніше вивів ці кошти, сплачувати податки з доходів, отриманих за кордоном. Одним з ключових елементів цього закону були контрольовані іноземні компанії, статус яких визначається сьогодні Податковим кодексом і Податковим же кодексом визначається механізм оподаткування контрольованих іноземних компаній. Власне, контрольовані іноземні компанії – це легальний синонім тих офшорних компаній, про які так багато говорили політики, але нічого з ними не робили протягом 28 років.</p>
<p>За півтора року дії закону ми з'ясували багато питань, які пов'язані із застосуванням на практиці тих чи інших норм закону. Ми провели достатньо ґрунтовну, деталізовану роботу над цим новим для нашого законодавства інструментом – інститутом контрольованих іноземних компаній, яка виявила певні недоліки в правовому регулюванні. І саме цим законопроектом, який розроблений за участю кращих аудиторів і України, і Європи, і також представників OECD, представників Міністерства фінансів, Державної податкової служби, бізнесу, так от цей законопроект, він містить вдосконалення механізму оподаткування контрольованих іноземних компаній. Він в абсолютній більшості своїх норм пом'якшує правила оподаткування контрольованих іноземних компаній. Він обмежує перелік пов'язаних осіб, що мають спільний контроль з членами подружжя над відповідними компаніями.</p>
<p>Уточнюю, що не вважаються контрольованими іноземними компаніями благодійні фонди та громадські організації, уточнюється порядок направлення запитів щодо контрольованих іноземних компаній, зменшуються штрафи за неповідомлення про набуття контролю та неповідомлення про право власності на КІК, а також уточнюються підстави проведення документальних перевірок.</p>
<p>Загалом про прийняття цього закону нас, безперечно, просить бізнес, нас, безперечно, просять ті люди, які працюють з контрольованими іноземними компаніями, хочуть сплачувати податки в Україні, але мають для цього певні перешкоди.</p>
<p>Тому ми розробили цей законопроект. Комітет підтримав його для прийняття у першому читанні за основу. До другого читання, безперечно, ми його доопрацюємо разом з вами. А сьогодні прошу вас зеленою кнопкою підтримати цю законодавчу ініціативу.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, я прошу записатися: два – за, два – проти. Два – за, два – проти по обговоренню цього законопроекту.</p>
<p>Будь ласка, слово надається Бондарю Михайлу Леонтійовичу, фракція політичної партії "Європейська солідарність".</p>
<p></p>
<p>14:09:19</p>
<p>БОНДАР М.Л.</p>
<p>Будь ласка, передайте слово Ніні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>14:09:30</p>
<p>ЮЖАНІНА Н.П.</p>
<p>Шановні колеги, насправді, хотіла розпочати свій виступ, не чекаючи те, що говорив голова комітету про те, що два роки підряд, весь 2020 рік, весь 2021 рік, представники вашої фракції ходили по ефірам і говорили про те, що ви зробили деофшоризацію. Ви зробили вже її, ви вже притягнули в країну стільки несплачених податків, а на сьогоднішній день дірка від бублика – нуль. Але це все настільки важкі норми, що я погоджуюся з тим, що країна, яка прийняла такі важливі зміни, мала би пройти вдосконалення законодавства з тим, щоб воно було, саме могли його застосувати в Україні. А ви ж поспішали, поспішали швидко приймати все підряд, не розуміючи тих норм, бо вони були напрацьовані до вас, не розуміючи значення і порядку застосування в Україні деофшоризації так званої. Прийняли.</p>
<p>Тепер, уявіть собі, жоден звіт ще не поданий, не протестована ця система зовсім, але вже є ряд запропонованих змін. Тому що "Велика четвірка" абсолютно точно протестувала на таких уявімих кейсах для тих людей, які будуть їхніми замовниками. Я не проти того, щоб наші бенефіціари, наші власники, які є контролерами іноземних компаній, зверталися за консультаціями. Але все це виглядає як черговий обман людей і та інформація, яку ви просто вішали цю лапшу людям протягом двох років.</p>
<p>Насправді те, що буде зараз відбуватися, буде вичищатися до такої степені, щоб ніхто нічого не платив в Україні, так, як це ви зробили з одноразовим декларуванням, щоб ніхто нічого не заплатив тут з несплачених податків.</p>
<p>Тому ми будемо утримуватися від таких рішень.</p>
<p></p>
<p>ГОЛОВУЮЧИЙ. Будь ласка, Зуєв Максим Сергійович, фракція політичної партії "Слуга народу".</p>
<p></p>
<p>14:11:33</p>
<p>ЗУЄВ М.С.</p>
<p>Прошу передати слово Максиму Бужанському.</p>
<p>Дякую.</p>
<p></p>
<p>14:11:43</p>
<p>БУЖАНСЬКИЙ М.А.</p>
<p>Шановні колеги, я закликаю вас не підтримувати (Данило, повернись, будь ласка) цей законопроект.</p>
<p>Єдине досягнення цього скликання була справжня деофшоризація, яка була прийнята законопроектами 1209 та 1210. І що зараз? З початком війни раптом виявляється, що найтяжче саме власникам офшорів. І ми зараз маємо скасувати деякі норми, які ми самі отут ввели для них. Офшори нехай працюють? Як ви це поясните нашим громадянам? Як ви поясните це нашим бійцям? Як ви нашим аграріям це поясните? Бо 5600, котрі були проголосовані, це 6 тисяч гривень з кожного паю, який мають сплатити 1 січня. Тобто аграрії нехай сплачують гроші, а власники офшорів ні?</p>
<p>Я закликаю вас дивитися, що вам пропонують проголосувати. Контрольовані іноземні компанії – це дійсно офшори. І я прошу вас не підтримувати цей законопроект. Такі речі потрібно спочатку обговорювати з парламентом, з фракціями, а потім приймати. Не відпускайте власників офшорів, ніякої зеленої кнопки.</p>
<p></p>
<p>ГОЛОВУЮЧИЙ. Слово надається Железняку Ярославу Івановичу, фракція "Голос". Шановні колеги, і після цього голосуємо. Прошу народних депутатів зайняти свої місця.</p>
<p>Будь ласка, Ярослав Іванович.</p>
<p></p>
<p>14:13:25</p>
<p>ЖЕЛЕЗНЯК Я.І.</p>
<p>Так, колеги, давайте розставимо декілька акцентів.</p>
<p>Перше. Контрольовані іноземні компанії – це всі компанії, які знаходяться в різних юрисдикціях, в тому числі офшорних, но не тільки.</p>
<p>Друге. Контроль ніхто не скасовує, ми його запроваджуємо. Ви пам'ятаєте, колись приймався такий скандальний Закон 1210 і було багато до нього зауважень? От взяли ці зауваження на основні ОEСD, від Мінфіну, від податкової, но точно не ті, хто захищає офшори, і впровадили в цей закон. Весь бізнес, всі народні депутати мали можливість тричі прийти на комітет, послухати про що законопроект.</p>
<p>Третє. Що ми прибираємо в цьому законі? Умовно, якщо ви член благодійної або громадської організації за кордоном, то це не вважається контрольованою іноземною компанією – нормально. Якщо у вас є акція одна Apple, яка в Україні, то вам не треба подавати звіт за Apple – нормально. От такі речі прибирають. Тому закон достатньо нормальний, в першому читанні точно можна його голосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, всі висловилися. Я прошу, готуємося до прийняття рішення.</p>
<p>Колеги, я ставлю пропозицію, будь ласка, займіть свої місця, прийняти за основу проект Закону про внесення змін до Податкового кодексу України щодо вдосконалення оподаткування контрольованих іноземних компаній (реєстраційний номер проекту 8137).</p>
<p>Готові голосувати? Прошу народних депутатів голосувати.</p>
<p></p>
<p>14:15:17</p>
<p>За-202</p>
<p>Рішення не прийнято.</p>
<p>Шановні колеги, давайте відправимо на повторне перше читання. Я ставлю пропозицію направити цей законопроект на повторне перше читання, законопроект 8137. Прошу народних депутатів голосувати.</p>
<p></p>
<p>14:15:51</p>
<p>За-227</p>
<p>Рішення прийнято.</p>
<p>Давайте ще проголосуємо, така пропозиція: скоротити строки підготовки до повторного першого читання. Шановні колеги… <i>(Шум у залі)</i> Не треба? Не треба? Все, добре, не будемо. Шановні колеги, законопроект пішов на повторне перше читання.</p>
<p>Наступний законопроект – 8131. Це проект Закону про внесення змін до Податкового кодексу України щодо імплементації міжнародного стандарту автоматичного обміну інформацією про фінансові рахунки.</p>
<p>Я ставлю пропозицію включити 8131 до порядку денного сесії. Прошу народних депутатів голосувати.</p>
<p></p>
<p>14:16:48</p>
<p>За-264</p>
<p>Рішення прийнято.</p>
<p>Шановні колеги, ми домовлялися з обговоренням, тому давайте одразу запишемося: два – за, два – проти. Прошу записатися.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>14:17:45</p>
<p>КУБІВ С.І.</p>
<p>Прошу слово, пане Голово, передати Ніні Петрівні Южаніній.</p>
<p>Дякую.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>14:18:02</p>
<p>ЮЖАНІНА Н.П.</p>
<p>Шановні колеги, насправді погано, що зараз не доповів автор, тому що є важливі моменти. І ми маємо знати, що якраз імплементація міжнародного стандарту автоматичного обміну інформацією про фінансові рахунки є неминучою. І тому наша країна, яка вже доєдналася, наприклад, Державна податкова служба в серпні місяці приєдналася до Багатосторонньої угоди CRS, – має зараз розглянути цей проект закону.</p>
<p>Він про те, що якраз наші українські банки мають повідомляти інформацію до податкових органів інших країн про рахунки фізичних і юридичних осіб, відкритих в Україні, якщо там є певні залишки: 1 мільйон – по фізичних особах і 250 тисяч доларів – по юридичних особах. Але наша Державна податкова служба буде також отримувати інформацію щодо резидентів України від фінансових інституцій інших країн.</p>
<p>І в мене зараз виникає найбільше питання, і я думаю, що ми маємо докласти найбільше зусиль, щоби наша податкова служба, яка останніми місяцями прославилася просто збоченим використанням, виконанням, вірніше, своїх функцій по блокуванню податкових накладних, – з тим, щоб вона використовувала дану інформацію на користь держави, бюджету і порядку.</p>
<p>Тому саме ці питання мають бути зараз ключовими для нас, щоби база даних, яка буде надходити від фінансових установ, була чітко якраз забезпечена тим достатнім захистом, щоб не було ручного втручання, це по-перше.</p>
<p>А по-друге, вона має автоматизовано застосовуватися для контролю по платниках податків. Це не має бути вибірковий: десь там взяв інформацію, да, вона достовірна, я буду використовувати щодо певних людей. Це має бути структурована робота, і над чим треба дуже нам потрудитися.</p>
<p>В першому читанні підтримаємо цей проект закону.</p>
<p></p>
<p>ГОЛОВУЮЧИЙ. Будь ласка, Веніславський Федір Володимирович, фракція "Слуга народу". Передає Гетманцеву Данилу Олександровичу. Будь ласка.</p>
<p></p>
<p>14:20:13</p>
<p>ГЕТМАНЦЕВ Д.О.</p>
<p>Шановні колеги, хочу доєднатися до попереднього спікера. Дійсно, запровадження стандарту CRS в Україні є неминучим. Це не тільки вимога наших партнерів, це і необхідність, оскільки ми розуміємо, що на сьогодні Україна і так передає інформацію про нерезидентів іноземних держав, що мають відповідне майно на території України, але не отримує інформацію про наших резидентів і про їх майно за кордоном.</p>
<p>По-друге, хочу зазначити, що мова, безперечно, не йде про наших біженців, безперечно, не йде про тих громадян, які сьогодні потерпають за кордоном, виїхали у зв'язку з війною в Україні. Мова йде про тих, хто мають достатньо великі статки від 1 мільйона євро і саме щодо таких наших резидентів ми будемо отримувати автоматично інформацію.</p>
<p>Ще хочу наголосити на тому, що на сьогодні також можливе отримання інформації, але по конкретній особі по запиту податкової, а той стандарт, про який ми зараз говоримо і до якого долучилися більше 100 країн світу, цей стандарт передбачає передачу автоматичну, автоматичну передачу звіту за встановленою формою, аби податкові органи знали про ті статки, знали про те майно, яке є у наших резидентів. Це абсолютно цивілізований інструмент, абсолютно цивілізований метод, який використовується в усьому світі і буде використовуватися у нас. Тому прошу підтримати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступний Дмитрук Артем Геннадійович, депутатська група "Відновлення України".</p>
<p></p>
<p>14:22:05</p>
<p>ДМИТРУК А.Г.</p>
<p>Прошу передати слово Гнатенку Валерію.</p>
<p></p>
<p>ГОЛОВУЮЧИЙ. Валерій Гнатенко, будь ласка.</p>
<p></p>
<p>14:22:13</p>
<p>ГНАТЕНКО В.С.</p>
<p>Шановні колеги, загалом ідея законопроекту благородна і дуже важлива, адже ми надаємо доступ контролюючим органам до інформації про фінансові рахунки. Але, як кажуть, диявол криється в деталях.</p>
<p>Звертаю вашу увагу, що з-поміж іншого законопроект іде в розріз з міжнародними стандартами. Зокрема, не може йти жодної мови щодо подання звітності про фінансові рахунки податкових резидентів України. Не витримує критики також і положення щодо необхідності обліку фінансової звітності агентів. Також не зрозуміло, чому саме Мінфіну дається право на власний розсуд встановлювати вимоги до форми і змісту структури власності нерезидента. Немає також вичерпного переліку документів, що мають надаватися, власне, рахунків для перевіряючих фінансових агентів. Відповідні речі мають бути чіткими і зрозумілими для всіх.</p>
<p>Тому саме депутатська група "Відновлення України" утримується від голосування за даний законопроект, а також пропонується його доопрацювати і винести на чергове читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Юлія Володимирівна Тимошенко. Після цього ще Железняк і будемо голосувати. Будь ласка, Юлія Володимирівна.</p>
<p></p>
<p>14:23:37</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Шановні друзі, ні в кого немає сумнівів, що до системи CRS нам треба приєднуватися. І боротьба з корупцією – це, безумовно, є наше ключове завдання. Але в той же час уважно почитайте всі, хто зараз буде тиснути кнопочку "за", почитайте цей законопроект. Мені здається, що це ще один крок, який в наших складаних політичних умовах може стати ричагом для, власне кажучи, політичного впливу. Це не так добре, як вам здається.</p>
<p>Наша фракція буде утримуватися, ми вважаємо цей законопроект недосконалим, він не зовсім відповідає системі, входження в систему CRS. Це... насправді користуються цим зараз для того, щоб ще більш міцно взяти тих, хто непокірний, за горло, в тому числі фінансово. Тому думайте, коли будете голосувати. Ми утримуємося.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ярослав Іванович Железняк. Шановні колеги, і після цього голосуємо.</p>
<p></p>
<p>14:24:55</p>
<p>ЖЕЛЕЗНЯК Я.І.</p>
<p>Так, по-перше, я не бачу, де головний борець з офшорами Бужанський, десь був. Тому що якщо ми проти офшорів, то цей закон якраз про те, що треба приймати.</p>
<p>СRS. Ми зараз уже віддаємо дані, як правильно сказали, по іноземцям, що у нас там відбувається з податковою, фінансовою звітністю. По американцям це FATCA, вона діє, і жоден банк без неї не буде працювати. Ми зараз приєднуємося до того, що тепер Україна з 24-го року буде отримувати таку ж інформацію.</p>
<p>Чи можемо ми вступити в Європейський Союз без цього закону? Ні. Це одна із догм, яка працює. Чи потрібен нам, Україні, цей закон? Так. Це справді буде боротьба з офшорами і точно необхідно.</p>
<p>Тому законопроект правильний, треба голосувати. За основу – так за основу в першому читанні. Але тим не менш його точно треба підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Прошу зайняти місця.</p>
<p>Я ставлю пропозицію прийняти за основу проект Закону про внесення змін до Податкового кодексу України щодо імплементації міжнародного стандарту автоматичного обміну інформацією про фінансові рахунки (реєстраційний номер 8131).</p>
<p>Готові голосувати? Прошу народних депутатів голосувати.</p>
<p></p>
<p>14:26:30</p>
<p>За-243</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8131. Прошу народних депутатів голосувати.</p>
<p></p>
<p>14:26:57</p>
<p>За-223</p>
<p>Рішення не прийнято. Значить, не скорочуємо строки.</p>
<p>Наступний законопроект 5839. Це проект Закону про державне регулювання генетично-інженерної діяльності та державний контроль за обігом генетично модифікованих організмів і генетично модифікованої продукції для забезпечення продовольчої безпеки.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>14:27:35</p>
<p>За-240</p>
<p>Рішення прийнято.</p>
<p>Шановні колеги, якась одна фракція хотіла обговорити тільки, по-моєму, якщо… Ніхто не наполягає? Можемо голосувати? Євроінтеграційний, давайте, шановні колеги.</p>
<p>Я ставлю пропозицію прийняти за основу проект Закону про державне регулювання генетично-інженерної діяльності та державний контроль за обігом генетично модифікованих організмів і генетично модифікованої продукції для забезпечення продовольчої безпеки (реєстраційний номер законопроекту 5839). Прошу народних депутатів голосувати.</p>
<p></p>
<p>14:28:21</p>
<p>За-247</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 5839. Прошу народних депутатів голосувати.</p>
<p></p>
<p>14:28:45</p>
<p>За-236</p>
<p>Рішення прийнято.</p>
<p>Шановні колеги, наступний законопроект 8079. Це проект Закону про внесення змін до підрозділу 8 розділу ХХ Податкового кодексу України щодо заборони перебування грального бізнесу на спрощеній системі оподаткування. Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:29:30</p>
<p>За-292</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою і прошу народних депутатів голосувати.</p>
<p></p>
<p>14:29:53</p>
<p>За-263</p>
<p>Рішення прийнято.</p>
<p>Шановні колеги, хто буде обговорювати – "Європейська солідарність" і все, так? І "Батьківщина". Дві фракції просять по 2 хвилини і далі голосуємо. Так сприймається, колеги? Будь ласка, хто? І хто ще?</p>
<p>Тоді, друзі, два – за, два – проти, прошу записатися.</p>
<p>Будь ласка, слово надається народному депутату Хлапуку Максиму Миколайовичу, фракція політичної партії "Голос".</p>
<p>Железняк Ярослав Іванович, будь ласка.</p>
<p></p>
<p>14:30:50</p>
<p>ЖЕЛЕЗНЯК Я.І.</p>
<p>Шановні колеги, про що законопроект? В квітні якимось дивним чином в рішенні бюджетного комітету з'явилася правка в Податковий кодекс про те, що гральний бізнес може сплачувати лише 2 відсотки податків, не 18 плюс 30 – "джіджарик", а тільки 2 відсотки. От результат цієї правки вартує державі приблизно в кращому випадку 200-300 мільйонів гривень в місяць. Ті, хто перейшли, платять в 10 разів менше податків ніж платили навіть під час початку війни, в березні і так далі. Цей законопроект про те, щоб прибрати податкову пільгу для грального бізнесу, який настільки вже обнаглів, що деякі показують просто нулі в своїх звітах.</p>
<p>А тепер головне. Цей законопроект, він виглядає ось так: один рядок, просто прибрати цю пільгу. Рішення комітету: за основу та в цілому. Якщо ми голосуємо за основу та в цілому, ця пільга не буде працювати вже з наступного місяця. І це щонайменш декілька сотень мільйонів в наш бюджет.</p>
<p>От я дуже хочу подивитися, хто зараз встане і заблокує прийняття в цілому. І обов'язково зроблю все можливе, щоб це стало відомо і нашій спільноті. Тому що, чесно говорячи, під час війни, навіть якщо ти великий будівельник, покривати гральний бізнес, ну, щонайменше цинічно.</p>
<p>Тому прошу підтримати за основу та в цілому. Я думаю, що всі хто хотіли вже не сплатити в бюджет, вже достатньо не сплатили. І сподіваюся, що БЕБ колись з ними розбереться.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Сергій Олексійович Демченко фракція політичної партії "Слуга народу".</p>
<p></p>
<p>14:32:50</p>
<p>ДЕМЧЕНКО С.О.</p>
<p>Прошу передати слово Максиму Бужанському.</p>
<p></p>
<p>ГОЛОВУЮЧИЙ. Будь ласка, Максим Бужанський.</p>
<p></p>
<p>14:32:59</p>
<p>БУЖАНСЬКИЙ М.А.</p>
<p>Колеги, коли навіть Железняк помітив, що потрібно скасувати пільги для грального бізнесу, зворотного шляху немає. Знаєте, у нас завжди відбувається одна і та ж сама картина: спочатку ми героїчно долаємо спротив та вводимо пільги для грального бізнесу, а потім сором'язливо їх прибираємо.</p>
<p>Давайте нарешті їх приберемо, на дев'ятий місць війни, і ніколи більше не будемо згадувати, що гральному бізнесу в нашій країні потрібні якісь пільги. Всі інші якось працюють без пільг, а гральний бізнес чомусь їх потребував. Скасовуємо, за основу, в цілому – і забуваємо назавжди.</p>
<p></p>
<p>ГОЛОВУЮЧИЙ. Будь ласка, слово надається народному депутату Княжицькому Миколі Леонідовичу, фракція політичної партії "Європейська солідарність".</p>
<p></p>
<p>14:34:00</p>
<p>КНЯЖИЦЬКИЙ М.Л.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Будь ласка, Ніна Петрівна.</p>
<p></p>
<p>14:34:09</p>
<p>ЮЖАНІНА Н.П.</p>
<p>Шановні колеги, я взагалі вважаю, що ми дорослі люди і не маємо так розглядати такі важливі питання, тільки поверхнево. Насправді, це не заборона, а повертається норма щодо обмеження перебування грального бізнесу на спрощеній системі оподаткування, яка була справді в квітні місяці прийнята цією залою. Справді, в десятки разів заплатили менше в бюджет організатори азартних ігор.</p>
<p>Але найважливіше, шановні колеги, 13 серпня 2022 року закінчився термін можливості впровадження державної системи онлайн-моніторингу, без чого не може і не міг би далі працювати цей бізнес в Україні.</p>
<p>Шановні колеги, на сьогодні ми маємо прийняти рішення одне: заборонити впровадження грального бізнесу в Україні. Ви тоді приймали рішення з умовою, що за два роки спеціальний орган створить цю систему, яка буде фіксувати всі ставки онлайн, всіх гравців онлайн, і тільки це дасть можливість тоді контролювати нібито виписані вами всі норми, які були запобіжниками від залучення дітей і ігроманів до цього діла.</p>
<p>Тому зараз я вас всіх прошу, саме ви, "Слуга народу", якщо у вас є відповідальність, є совість в кінці кінців, ви маєте ініціювати термінове припинення грального бізнесу в Україні, для цього всі є підстави, попередній закон не виконаний. І досить говорити, я, до речі, піднімала це питання на комітеті, але вирішили так, що попробуємо забути таке очевидне найважливіше питання.</p>
<p>Тому, звісно, приймати цей закон ми будемо. Але я чекаю від вас відповідального рішення, тоді ми будемо чесними один перед одним, особливо під час війни. Такого не може бути в нашій країні далі.</p>
<p></p>
<p>ГОЛОВУЮЧИЙ. Будь ласка, Кириленко Іван Григорович, фракція політичної партії "Всеукраїнське об'єднання "Батьківщина".</p>
<p></p>
<p>14:36:15</p>
<p>КИРИЛЕНКО І.Г.</p>
<p>Крулько.</p>
<p></p>
<p>ГОЛОВУЮЧИЙ. Крулько Іван Іванович, будь ласка.</p>
<p></p>
<p>14:36:27</p>
<p>КРУЛЬКО І.І.</p>
<p>Іван Крулько, фракція "Батьківщина". Фракція "Батьківщина", безумовно, буде підтримувати законопроект, який передбачає, щоб не було ніякої спрощеної системи оподаткування для грального бізнесу, особливо для того грального бізнесу, який, на жаль, дотепер працює в Україні і має російський слід і російське походження. Ми вже давно мали весь російський бізнес з України вигнати і припинити його тут діяльність, а всі активи Російської Федерації мали бути арештовані і передані в державний бюджет як країни-агресора.</p>
<p>Але, я хотів би, колеги, нагадати в цій сесійній залі, що фракція "Батьківщина" – це та фракція, яка системно виступала проти взагалі запровадження і відновлення грального бізнесу. Ми вам наводили тут приклади, скільки родин було просто зруйновано в Україні через гральний бізнес, скільки дітей втратило можливість мати засоби для існування, бо, на жаль, деякі батьки були ігроманами і мають цю хворобу, і програвали все, що було у них в хаті у гральних автоматах і в гральному бізнесі. Це було зроблено. Нам пообіцяли, що після цього державний бюджет буде засипаний мільярдами грошей від грального бізнесу. А де ці гроші мільярди в державному бюджеті? Покажіть мені, що для грального бізнесу ми отримали будь-які прибутки. Навпаки, ми зробили пільгу, що якщо в готелі відкривається гральний бізнес, то тоді цей готель взагалі ліцензію отримає від держави безкоштовну на відкриття казино. Ось що ми прийняли.</p>
<p>І тому я вважаю, що давайте перед тим, як будь-які речі проводити, які стосуються такого питання, як гральний бізнес, не просто проводити тут обговорення, а дати звіт: скільки коштів отримав державний бюджет від грального бізнесу, чи впроваджені обмеження для ігроманів щодо грального бізнесу, чи є підзаконні нормативно-правові акти з цього приводу. А тоді ми зможемо з вами свідомо приймати будь-які рішення. Бо спочатку приймаються рішення, а потім, є така практика, героїчно їх відміняють...</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту. Прошу зайняти свої місця переходимо до прийняття рішення.</p>
<p>Я ставлю пропозицію прийняти за основу проект Закону про внесення змін до підрозділу 8 розділу ХХ Податкового кодексу України щодо заборони перебування грального бізнесу на спрощеній системі оподаткування (реєстраційний номер 8079).</p>
<p>Готові голосувати? Прошу народних депутатів голосувати.</p>
<p></p>
<p>14:39:20</p>
<p>За-302</p>
<p>Рішення прийнято.</p>
<p>Шановні колеги... По фракціях, покажіть, будь ласка.</p>
<p>Я ставлю пропозицію скоротити наполовину строки подачі пропозицій і поправок... <i>(Шум у залі)</i></p>
<p>Шановні колеги, дивіться, є пропозиція, була озвучена, поставити в цілому. Є хтось, хто заперечує? Фракції заперечують.</p>
<p>Які фракції заперечують, мені покажіть. Є фракції, які заперечують.</p>
<p>Шановні колеги, тому я ставлю пропозицію скоротити наполовину строки подачі поправок і пропозицій для підготовки до другого читання законопроекту 8079. Прошу народних депутатів голосувати.</p>
<p></p>
<p>14:40:17</p>
<p>За-283</p>
<p>Рішення прийнято.</p>
<p>Шановні колеги, йдемо далі. Наступний законопроект 8146. Це проект Закону про внесення змін до Кримінального та Кримінального процесуального кодексів України у зв'язку з ратифікацією Додаткового протоколу до Конвенції Ради Європи про запобігання тероризму, а також до деяких законодавчих актів України щодо вдосконалення боротьби з тероризмом.</p>
<p>Я ставлю пропозицію включити до порядку денного законопроект 8146. Прошу народних депутатів голосувати.</p>
<p></p>
<p>14:40:59</p>
<p>За-285</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою. Прошу голосувати.</p>
<p></p>
<p>14:41:21</p>
<p>За-272</p>
<p>Рішення прийнято.</p>
<p>Шановні колеги, яка фракція буде наполягати? "Європейська солідарність" тільки і все. Так? Давайте тоді дамо 2 хвилини "Європейській солідарності" і голосуємо. Ніхто більше не наполягає на обговоренні? Ніхто.</p>
<p>Артур Володимирович, хто від вас буде? Я не бачу. Бачу. Гончаренко Олексій Олексійович – 2 хвилини і після цього голосуємо. Будь ласка, шановні народні депутати.</p>
<p></p>
<p>14:41:57</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, сьогодні Україна потерпає від тероризму найбільше з усіх країн світу, це очевидно, і ми маємо добиватися визнання російського режиму терористичним. Це вже зроблено у Парламентській асамблеї Ради Європи, яка згідно поправки, поданої нашою українською делегацією, підтримала це. Після того ми бачимо, як це вже прийнято: Литва, Латвія, Естонія, Польща, Чехія. Я впевнений, що на наступному тижні долучиться Європейський Парламент, і це буде дуже серйозно. Ми маємо всі над цим працювати для того, щоб всі назвати речі своїми іменами, що російський режим терористичний.</p>
<p>Ми бачимо останнє, це Чехія, яка вже проголосувала. Ми бачимо, що насправді цей тероризм вже вийшов за межі України. І ми бачимо, як вчора загинули люди в Польщі від того тероризму, який робить Росія. І це каже сьогодні на весь світ сама Польща, що, дивіться, що відбувається, що та війна, яку розпочала Росія, які вона має наслідки.</p>
<p>І тому, друзі, це треба, безумовно, розглядати. Але я хотів би ще сказати, що ми всією країною маємо об'єднатися навколо боротьби саме з цим – з державою-терористом Російською Федерацією. Бо, на жаль, ми бачимо, як знову повертаються справи проти нашої колежанки Софії Федини і Марусі Звіробій, яка воює сьогодні за Україну, притому що піднімали вони тему Золотого і відступу з нього, за яке зараз Україна віддає свої життя і дуже багато життів.</p>
<p>Ми бачимо, що продовжується справа проти генерала Марченка, який воює за Україну, проти Сашка Погребиського. Його звинувачують в нападі на кого? На Волошина, який зрадник, збіг і сидить десь в Москві. А ми далі дивимося на це ОПЗЖ, яке сидить тут, і не прибираємо їх з українського парламенту. От таких речей не має бути. Маємо всі об'єднатися навколо одного – боротьби з тероризмом, з державою-терористом Росією. І тільки так, друзі, ми переможемо.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Прошу зайняти місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Кримінального та Кримінального процесуального кодексів України у зв'язку з ратифікацією Додаткового протоколу до Конвенції Ради Європи про запобігання тероризму, а також до деяких законодавчих актів України щодо вдосконалення боротьби з тероризмом (реєстраційний номер 8146).</p>
<p>Готові голосувати? Прошу народних депутатів голосувати.</p>
<p></p>
<p>14:44:53</p>
<p>За-270</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8146. Прошу народних депутатів голосувати.</p>
<p></p>
<p>14:45:18</p>
<p>За-258</p>
<p>Рішення прийнято.</p>
<p>Шановні колеги, наступний законопроект – 6504. Це проект Закону про службу в органах місцевого самоврядування.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>14:45:47</p>
<p>За-260</p>
<p>Рішення прийнято.</p>
<p>Шановні колеги, треба обговорювати? Хто з фракцій буде? <i>(Шум у залі)</i></p>
<p>Артур Володимирович, можемо проголосувати? Добре, буде фракція говорити "Європейська солідарність" і "Батьківщина". Решта не наполягають? Не наполягають.</p>
<p>Будь ласка, 2 хвилини - "Європейська солідарність", 2 хвилини – "Батьківщина". Хто буде? Артур Володимирович, хто від вас? Княжицький. А від… Євтушок. Давайте спочатку Євтушок, потім Княжицький. Будь ласка, Євтушок, потім Княжицький, і потім голосуємо, шановні колеги.</p>
<p></p>
<p>14:46:27</p>
<p>ЄВТУШОК С.М.</p>
<p>Дякую, пане Голово. Сергій Євтушок, фракція "Батьківщина".</p>
<p>Напевно, ви звернули, шановні колеги, увагу, що це є повторне перше читання. І я нагадаю, в цій сесійній залі в нас була дискусія, яка була покликана тим, що в основі законопроекту від уряду було намагання зламати, так би мовити, вибачте за сленг, правову та організаційну автономію органів місцевого самоврядування.</p>
<p>Зараз ці всі напрацювання, які були в комітеті, відпрацьовані. Взяли участь в них, цих напрацюваннях, всі асоціації: Асоціація міст України, Асоціація районних і обласних рад, Асоціація територіальних громад – і вже узгоджений документ ми маємо сьогодні, спільно напрацьований.</p>
<p>Фракція "Батьківщина" вже тоді говорила: аби зупинити відтік кадрів посадових осіб органів місцевого самоврядування, не потрібно втручатися в їх діяльність, зберігати їхню автономію як фінансову, так й іншу. Тому що суб'єкт владних повноважень чітко має розуміти, як стимулювати посадових осіб органів місцевого самоврядування до роботу: через преміювання, через інші речі.</p>
<p>Власне кажучи, це і було основою, що ми той раз у першому читанні не погодилися з авторами від уряду, а зараз цей документ, який спільно напрацьований в комітеті, знаходить підтримку у фракції "Батьківщина". Тому фракція "Батьківщина" буде підтримувати даний законопроект. Говоримо про те, що до другого читання максимально потрібно врахувати пропозиції від представників ОМС в Україні, адже це є фундамент управління. Органи місцевого самоврядування мають бути дуже міцні з точки зору управління в нашій країні.</p>
<p>Підтримуємо в першому читанні.</p>
<p></p>
<p>ГОЛОВУЮЧИЙ. Дякую, Сергій Миколайович.</p>
<p>Будь ласка, Княжицький Микола Леонідович. Будь ласка, фракція "Європейська солідарність". І після цього голосуємо, шановні колеги.</p>
<p></p>
<p>14:48:36</p>
<p>КНЯЖИЦЬКИЙ М.Л.</p>
<p>Колеги, в цьому проекті є позитивні норми. Розмежовуються політичні і професійні посади, на службі в органах місцевого самоврядування вдосконалюється законодавча база щодо підвищення професійної компетентності посадових осіб.</p>
<p>Але чи завершили ми процес децентралізації? Очевидно, що ні. Чи оновили ми Закон про місцеве самоврядування? Неповністю. Чи розмежовано повноваження рад, чи вирішено питання з районними радами, про які ми тут говорили? Не вирішено.</p>
<p>Тому в цьому законопроекті, звичайно, є й багато недоліків, зберігаються положення, які, на нашу думку, просто Конституції не відповідають. Зокрема законопроект передбачає регулювання окремих аспектів діяльності посадових осіб місцевого самоврядування підзаконними актами, а саме – центральним органом виконавчої влади, який реалізує політику у відповідній сфері. Але згідно зі статтею 19 Конституції України органи місцевого самоврядування діють на підставі законів і Конституції, а не на підставі підзаконних актів.</p>
<p>Зміст і обсяг повноважень заступників міських, сільських, селищних голів в законі не визначений. Так само незрозумілий з тексту законопроекту правовий статус керівника служби і керуючого справами окремих типів рад.</p>
<p>Всі ці питання, очевидно, потребують серйозного доопрацювання. І хоча з асоціаціями різних органів місцевого самоврядування депутати з профільного комітету досягли згоди щодо врегулювання питань оплати праці службовцям місцевого самоврядування, загалом, в цілому цим законопроектом ми намагаємося врегулювати точкову проблему в загальному хаосі місцевого самоврядування, який існує.</p>
<p>Треба зауважити, що це ми хочемо зробити під час воєнного стану, коли окремі типи рад взагалі позбавлені будь-яких повноважень і не мають впливу ні на важливі рішення, ні на фінансування, оскільки цим зараз займаються військові адміністрації. Через це "Європейська солідарність" прийняла рішення утримуватися в цьому законопроекті.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення законопроекту, переходимо до прийняття рішення. Я прошу народних депутатів зайняти свої місця.</p>
<p>Я ставлю пропозицію прийняти за основу проект Закону про службу в органах місцевого самоврядування (реєстраційний номер 6504). Прошу народних депутатів голосувати.</p>
<p></p>
<p>14:51:07</p>
<p>За-278</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій, поправок для підготовки до другого читання законопроекту 6504. Прошу народних депутатів голосувати.</p>
<p></p>
<p>14:51:32</p>
<p>За-245</p>
<p>Рішення прийнято.</p>
<p>Наступний законопроект 4558 – це проект Закону про внесення змін до деяких законів України щодо вдосконалення державного регулювання у сфері поводження з пестицидами і агрохімікатами. Це євроінтеграційний законопроект. Друге читання. Там, я наскільки розумію, буде тільки поправка на підтвердження, так? Ніхто своїх поправок не буде ставити?</p>
<p>Будь ласка, Дмитро Олександрович Разумков, називайте номер поправки.</p>
<p></p>
<p>14:52:01</p>
<p>РАЗУМКОВ Д.О.</p>
<p>Дякую. Шановні колеги, ми минулого разу ставили правку, вона була 91, зараз вона стала 172. Це про неконституційні повноваження, які передаються від Кабінету Міністрів України, а повинні вони бути саме в Кабінеті Міністрів. Автори зазначили в таблиці, що ця правка врахована редакційно, в кінцевій колонці цього немає. Для того, щоб не було потім неузгодженостей, фальсифікацій під час підготовки законопроекту, помилок тощо, пропоную поставити її на підтвердження, відхилити і тоді буде знята незрозумілість і подвійний підхід до цієї правки. Я думаю, тоді ми зможемо цей закон зробити більш якісним. Правка 172.</p>
<p></p>
<p>ГОЛОВУЮЧИЙ. Шановні колеги, 172 поправка, автор Прощук, Бондаренко. Вона врахована редакційно. Дмитро Олександрович, правильно я говорю, ставить на підтвердження таке рішення комітету - врахувати редакційно 172 поправку.</p>
<p>Будь ласка, прошу народних депутатів голосувати.</p>
<p></p>
<p>14:53:25</p>
<p>За-242</p>
<p>Рішення прийнято.</p>
<p>Все, шановні колеги, можемо переходити? У вас ще? Дмитро Олександрович, скільки у вас ще поправок? Ще одна, так?</p>
<p></p>
<p>14:53:34</p>
<p>РАЗУМКОВ Д.О. Дві.</p>
<p></p>
<p>ГОЛОВУЮЧИЙ. Ще дві. Будь ласка, Дмитро Олександрович.</p>
<p></p>
<p>РАЗУМКОВ Д.О. Шановні колеги...</p>
<p></p>
<p>ГОЛОВУЮЧИЙ. Номер.</p>
<p></p>
<p>РАЗУМКОВ Д.О. У вас якось дивно відбувається, тому що минулого разу ви цю правку не підтримали. Я розумію, що після дзвінків позиція у багатьох міняється, у депутатів і у фракцій.</p>
<p>Наступні правки так само не були підтримані під час попереднього розгляду законопроекту, і зараз автори знову їх пхають в цей законопроект. Вони містять корупційну складову, вони дозволяють цьому агентству самостійно для себе визначати плани і потім себе ж контролювати. Ну, це дуже зручно. І після того, як на минулому засіданні ці правки були відхилені, я дуже сподіваюся, що ви залишитесь сталими у своїй позиції і не будете хитатися від телефонних дзвінків. Правки 48-а і 54-а. Прошу їх поставити на підтвердження.</p>
<p></p>
<p>ГОЛОВУЮЧИЙ. Зараз, одну секундочку. А хто автор? Шановні колеги, 48 поправка, вона комітетом врахована. Автор – Вельможний. Разумков ставить її на підтвердження. Тому прошу народних депутатів голосувати.</p>
<p></p>
<p>14:54:54</p>
<p>За-206</p>
<p>Рішення не прийнято.</p>
<p>І 54 поправка авторства Вельможного. Вона теж врахована. Народний депутат Разумков просить поставити таке рішення... Вона врахована редакційно. Тому народний депутат Разумков просить поставити таке рішення комітету, врахована редакційно, на підтвердження в зал.</p>
<p>Ставлю 54 поправку, яка врахована редакційно. Прошу голосувати.</p>
<p></p>
<p>14:55:31</p>
<p>За-222</p>
<p>Рішення не прийнято.</p>
<p>Шановні колеги, можемо переходити до голосування.</p>
<p>Шановні колеги, я ставлю пропозицію прийняти в повторному другому читанні та в цілому з необхідними техніко-юридичними поправками проект Закону про внесення змін до деяких законів України щодо вдосконалення державного регулювання у сфері поводження з пестицидами і агрохімікатами (реєстраційний номер проекту 4558).</p>
<p>Прошу народних депутатів голосувати.</p>
<p></p>
<p>14:56:11</p>
<p>За-274</p>
<p>Рішення прийнято. Закон прийнятий в цілому.</p>
<p>Дякую, колеги.</p>
<p>Наступний законопроект 4482. Це проект Закону про внесення змін до деяких законодавчих актів України щодо впорядкування діяльності відокремлених підрозділів юридичної особи, утвореної відповідно до законодавства іноземної держави.</p>
<p>Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>14:56:47</p>
<p>За-275</p>
<p>Рішення прийнято.</p>
<p>Я ставлю пропозицію розглянути його за скороченою процедурою. Прошу народних депутатів голосувати.</p>
<p></p>
<p>14:57:09</p>
<p>За-251</p>
<p>Рішення прийнято.</p>
<p>Шановні колеги, які фракції будуть наполягати на обговоренні? Можемо голосувати? Ніхто не наполягає?</p>
<p>Шановні колеги, я ставлю пропозицію прийняти за основу проект Закону про внесення змін до деяких законодавчих актів України щодо впорядкування діяльності відокремлених підрозділів юридичної особи, утвореної відповідно до законодавства іноземної держави (реєстраційний номер 4482). Прошу народних депутатів голосувати.</p>
<p></p>
<p>14:57:52</p>
<p>За-271</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 4482. Прошу народних депутатів голосувати.</p>
<p></p>
<p>14:58:15</p>
<p>За-247</p>
<p>Рішення прийнято. Дякую.</p>
<p>Олександр Сергійович, будь ласка.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p align=center></p>
<p>14:58:34</p>
<p>ГОЛОВУЮЧИЙ. Шановні колеги, на ваш розгляд вноситься колективна пропозиція, підписана 155 народними депутатами України, щодо застосування особливої процедури розгляду законопроектів в другому читанні, передбачена статтею 119 прим. Регламенту Верховної Ради України, при розгляді в другому читанні проекту Закону за реєстраційним номером 5431 про внесення змін до деяких законодавчих актів України щодо вдосконалення діяльності Антимонопольного комітету.</p>
<p>Переходимо до голосування. Підготуйтесь до голосування, будь ласка. Яке обговорення? Воно… Минулого разу обговорювали, да, давайте і цей раз будемо обговорювати. Окей. Прохання… Так, тоді давайте за скорочену процедуру проголосуємо про всяк випадок.</p>
<p>Ставлю на голосування пропозицію провести обговорення за скороченою процедурою. Прошу голосувати.</p>
<p></p>
<p>14:59:40</p>
<p>За-231</p>
<p>Рішення прийнято.</p>
<p>Чи є потреба виступати ініціаторам цього листа? Ні. Тоді записуємося на обговорення, дві фракції: два – за, два – проти.</p>
<p>Будь ласка, Бужанський Максим Аркадійович, "Слуга народу".</p>
<p></p>
<p>15:00:19</p>
<p>БУЖАНСЬКИЙ М.А.</p>
<p>Колеги, давайте не гаяти час і визначатися шляхом голосування.</p>
<p></p>
<p>ГОЛОВУЮЧИЙ. Дякую вам, Максим Аркадійович.</p>
<p>Степан Іванович Кубів, "Європейська солідарність, будь ласка.</p>
<p></p>
<p>15:00:30</p>
<p>КУБІВ С.І.</p>
<p>Прошу слово передати Артуру Герасимову.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>15:00:43</p>
<p>ГЕРАСИМОВ А.В.</p>
<p>Шановні колеги, я хотів би нагадати про що цей законопроект. Ви пам'ятаєте, це Антимонопольний комітет, який вже провалювався в цьому залі. А через що? Через те, що Антимонопольний комітет намагалися наділити функціями, які б робили його там, не знаю, гірше за ДБР. Всі пам'ятають, що вони навіть обшуки могли отримати як метод впливу на підприємців і на підприємство і так далі, і так далі. Під тим, що його намагаються назвати євроінтеграційним, жодним чином до євроінтеграції він не відноситься.</p>
<p>Звичайно, зараз туди внесено багато змін. Але чи прибрали звідти ключові речі, які стосуються можливих зловживань? Ні. Вони там закладені. І дійсно зараз, проголосувавши цю спецпроцедуру, ми можемо відкрити ворота до дуже серйозного створення такого монстра, який ще один буде "кошмарити" підприємства. Нам що, мало того, що податкова зараз робить?</p>
<p>І другий момент, відносно спецпроцедури. Закликаю всіх не підтримувати її зараз, бо всі пам'ятають, що коли приймався законопроект по банках вже в цьому скликанні, було спеціально прийнято цю спецпроцедуру тільки під цей законопроект при джентльменській угоді і при слові президії, що вона буде використана один раз. Наразі, шановні колеги, я просто хочу, щоб ви побачили, що вона використовується вже не один, не другий і навіть не третій раз. Це, як мінімум є, буду намагатися знайти таке легке слово, нечесно. Тому мало того, що законопроект сам по собі дуже поганий, корупційний і веде до зловживань, так ще й спецпроцедура, яка застосовується, ну, давайте будемо чесними, якщо вже брати до уваги нормальні людські відносини, вона застосовується незаконно зараз.</p>
<p>Тому пропоную всім голосувати червоною, чи як мінімум утриматись під час цього голосування. Дякую.</p>
<p></p>
<p>ГОЛОВУЮЧИЙ. Будь ласка, "Відновлення України" Приходько Наталія Ігорівна.</p>
<p></p>
<p>15:02:47</p>
<p>ПРИХОДЬКО Н.І.</p>
<p>Прошу передати слово Бурмічу Анатолію Петровичу.</p>
<p></p>
<p>ГОЛОВУЮЧИЙ. Передайте, будь ласка, Бурмічу.</p>
<p></p>
<p>15:02:54</p>
<p>БУРМІЧ А.П.</p>
<p>Шановні колеги, ми сьогодні бачимо, скільки в Україні створено нових правоохоронних органів. Але як старі колись не працювали, так і нові, не бачимо якихось рішучих результатів. Не тому що їх багато чи мало, а тому що, мабуть, не працюють, мало компетентних людей там працює або не хочуть працювати.</p>
<p>Антимонопольний комітет розглядаємо. Достатньо сьогодні тих повноважень, які у нього є, і ними треба просто користуватися. Чи бачили ми сьогодні якісь розслідування чи по цінах, чи по тарифах, чи по газу, чи ще десь? Нема нічого. Надання додаткових повноважень, які навіть в деяких моментах більші ніж у правоохоронців, я вважаю, це не той шлях, яким повинні ми йти. Треба на сьогоднішній день поставити компетентних фахівців - державників до Антимонопольного комітету, і він запрацює. А надавати йому повноваження правоохоронних органів – це безглуздо і неправильний шлях.</p>
<p>Ми не будемо підтримувати, група "Відновлення України" не буде підтримувати цей законопроект. Дякую.</p>
<p></p>
<p>ГОЛОВУЮЧИЙ. Дякую.</p>
<p>Юрій Павленко, "Платформа за життя та мир". Юрій Олексійович! Юрій Олексійович Павленко! Передайте комусь слово.</p>
<p></p>
<p>15:04:17</p>
<p>ПАВЛЕНКО Ю.О.</p>
<p>Шановний головуючий, прошу передати слово Олександру Колтуновичу.</p>
<p></p>
<p>ГОЛОВУЮЧИЙ. Будь ласка, Олександр Сергійович Колтунович з трибуни, "Платформа за життя та мир".</p>
<p></p>
<p>15:04:34</p>
<p>КОЛТУНОВИЧ О.С.</p>
<p>Дякую. Вельмишановні колеги, я хотів би зараз звернути вашу увагу на сутності даного законопроекту і на одній надзвичайно неприємній нормі, яка є в цьому проекті закону. Так от, в базовому тілі законопроекту вписали, що голова і вище керівництво Антимонопольного комітету буде отримувати заробітну плату (увага!) 30 прожиткових мінімумів для працездатних осіб. Це 78 тисяч, це непогано. Але що ми бачимо в порівняльній таблиці до другого читання? Ця цифра збільшується і вноситься представником правлячої монобільшості до 90 прожиткових мінімумів. Тобто ми піднімаємо заробітну плату до 234 тисячі гривень керівнику Антимонопольного комітету, а далі пішли нижчі – 85 і так далі. Тобто ці цифри не набагато нижчі.</p>
<p>Безумовно, заробітні плати в країні мають бути достойними. Але я хотів би звернути увагу на те, що в країні, де мінімалка 6 тисяч 500 гривень, ставити 234 тисячі гривень голові Антимонопольного комітету і іншим представникам дещо нижчі, я пропоную, якраз зважаючи на те, що ми заходимо в питання в розгляді і спецпроцедури, і далі, визначити ті поправки і відхилити відповідні поправки представників правлячої монобільшості, які унеможливлять це ганебне підвищення в такий складний час для країни, коли дефіцит бюджету у нас більший ніж всі доходи державного бюджету, коли у нас запозичення у надзвичайно високих обсягах – 1,7 трильйона гривень, і ми з вами голосували за цей бюджет.</p>
<p>На мій погляд, піднімати необхідно мінімальні фіксовані доходи, мінімальну заробітну плату і в тому числі прожитковий мінімум для працездатних осіб, який становить 2 тисячі 600 гривень. А не встановлювати їх з коефіцієнтом 90 для того, щоб у нас були особливі люди. Тому зверніть увагу, будь ласка, на цю норму і більше, представники влади, не вносьте таких пропозицій.</p>
<p>Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Будь ласка, "Батьківщина", Юлія Володимирівна Тимошенко.</p>
<p></p>
<p>15:06:41</p>
<p>ТИМОШЕНКО Ю.В.</p>
<p>Юлія Тимошенко, "Батьківщина". Шановні колеги, вам треба визначитися, ви хочете інвестиції в українську економіку чи ви створюєте ще одну навіть не силову структуру, а терористичну структуру, яка буде просто весь бізнес шугати, причому маючи повноваження надзвичайні. Саме тому до цього законопроекту більше тисячі правок. І замість того, щоб звернути увагу, що ці правки і така їх кількість вказують на те, що цей закон є неприйнятний і що його треба серйозно поправляти, ви використовуєте спецпроцедуру, яка взагалі нівелює право депутатів давати поправки, дискутувати, і силою ламаєте через коліно парламент під законопроект, який протирічить стратегічним інтересам України і розвитку економіки.</p>
<p>Тому зніміть спецпроцедуру і йдіть по нормальній процедурі.</p>
<p></p>
<p>ГОЛОВУЮЧИЙ. Дякуємо.</p>
<p>Ярослав Железняк, "Голос".</p>
<p>Колеги, це вже завершаючий виступ Ярослава Івановича, тому прохання запросити до зали депутатів.</p>
<p></p>
<p>15:07:58</p>
<p>ЖЕЛЕЗНЯК Я.І.</p>
<p>Шановні колеги, а от у мене таке питання, не по суті, а по формі. От ви виносите скорочену процедуру для того, щоб ми не затягували правками. Я подав багато правок, я б не затягував, чесно. А ви дивилися, скільки врахованих правок? 566 – повністю враховані, 105 – частково, і 101 – редакційно. Тобто 797 правок ми навіть по скороченій процедурі можемо піднімати. А яку проблему от зараз ви вирішуєте цією процедурою? У вас закон, що так заблокований, що так. Кожну враховану правку при скороченій процедурі можна спокійно піднімати.</p>
<p>Тому, чесно говорячи, перед тим, як виносити такі рішення, ви би підійшли до авторів правок і спитали, хто буде наполягати. Я, наприклад, не збирався наполягати на своїх правках, хотів би побачити фінальну редакцію закону і зрозуміти, чому вона така. Зараз таким підходом ви довели до того, що вам, що так будуть блокувати законопроект, що так. Навіщо ми зараз голосуємо і витрачаємо час, я, чесно говорячи, не розумію.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Ярослав Іванович.</p>
<p>Колеги, займіть свої місця, будь ласка, переходимо до голосування, до прийняття рішень.</p>
<p>Отже, відповідно до статті 119 прим. Регламенту Верховної Ради України ставлю на голосування пропозицію 155 народних депутатів України щодо застосування особливої процедури розгляду законопроекту в другому читанні у розгляді законопроекту за реєстраційним 5431: внесення змін до деяких законодавчих актів України щодо вдосконалення діяльності Антимонопольного комітету України. Прошу голосувати.</p>
<p></p>
<p>15:09:50</p>
<p>За-189</p>
<p>Рішення не прийнято.</p>
<p>По фракціях покажіть, будь ласка.</p>
<p>Рішення не прийнято. Ініціатори можуть повторно спробувати ініціювати цей процес.</p>
<p>Шановні колеги, у нас є необхідність повернутися до засідання одного з комітетів, яке повноцінно не відбулося під час попередньої перерви, і зараз… <i>(Шум у залі) </i> Щодо перерви? Зараз перерва, а потім. <i>(Шум у залі) </i>Кого? Давайте зараз проголосуємо те, що без обговорення, а потім перерву оголосимо. Давайте, так, це правильно.</p>
<p>Да-да, колеги, у нас є 8208 наступний законопроект, проект Постанови щодо здійснення начальниками військових адміністрацій населених пунктів у Харківській області повноважень, передбачених частиною другою статті 10 Закону України "Про правовий режим воєнного стану". Вже є рішення комітету по цьому та наступному законопроекту, тому можемо голосувати.</p>
<p>Пропоную включити до порядку денного сесії законопроект за реєстраційним номером 8208. Прошу голосувати.</p>
<p></p>
<p>15:11:24</p>
<p>За-264</p>
<p>Рішення прийнято.</p>
<p>Пропоную прийняти в цілому Постанову за реєстраційним номером 8208 з необхідними технікою-юридичними поправками. Прошу голосувати.</p>
<p></p>
<p>15:11:49</p>
<p>За-272</p>
<p>Рішення прийнято. Постанова прийнята в цілому.</p>
<p>Пропоную перейти до наступної Постанови за реєстраційним номером 8209. Проект Постанови про здійснення начальниками військових адміністрацій населених пунктів в Херсонській області повноважень, передбачених частиною другою статті 10 Закону України "Про правовий режим воєнного стану".</p>
<p>Пропоную включити питання до порядку денного сесії. Прошу голосувати.</p>
<p></p>
<p>15:12:27</p>
<p>За-278</p>
<p>Рішення прийнято.</p>
<p>Пропоную прийняти в цілому Постанову (за реєстраційним номером 8209) про здійснення начальниками військових адміністрацій населених пунктів в Херсонській області повноважень, передбачених частиною другою статті 10 Закону України "Про правовий режим воєнного стану", прийняти в цілому з необхідними техніко-юридичними поправками. Прошу голосувати.</p>
<p></p>
<p>15:12:59</p>
<p>За-279</p>
<p>Рішення прийнято. Постанова прийнята в цілому.</p>
<p>Наступна... проект Постанови за реєстраційним номером 8179. Проект Постанови про перейменування міста Новоград-Волинський Новоград-Волинського району Житомирської області. Пропоную прийняти в цілому даний проект Постанови з необхідними техніко-юридичними поправками. Прошу голосувати.</p>
<p></p>
<p>15:13:37</p>
<p>За-260</p>
<p>Рішення прийнято. Постанова прийнята в цілому.</p>
<p>Наступна Постанова за реєстраційним номером 8180, також без обговорення. Проект Постанови про перейменування Новоград-Волинського району Житомирської області пропоную прийняти в цілому з необхідними техніко-юридичними поправками. Прошу голосувати.</p>
<p></p>
<p>15:14:08</p>
<p>За-266</p>
<p>Рішення прийнято. Постанова прийнята в цілому.</p>
<p>Вітаємо мешканців Звягеля та Звягельського району.</p>
<p>Наступний проект Постанови за реєстраційним номером 8210: про звільнення Фрицького Юрія Олександровича, здається, з посади члена Центральної виборчої комісії.</p>
<p>Ми домовлялись без обговорення також. Пропоную прийняти в цілому з необхідними техніко-юридичними правками цю постанову. Прошу голосувати.</p>
<p></p>
<p>15:14:52</p>
<p>За-273</p>
<p>Рішення прийнято. Постанова прийнята в цілому. Перепрошую, в Юрія Олеговича за викривлення інформації.</p>
<p>Колеги, оголошую перерву на 10 хвилин. <i>(Шум у залі)</i></p>
<p>Що? Разумков? Ну, вже перерва, Дмитро Олександрович. Перерва, в засіданні перерва в нас для комітету. У нас триває безперервне засідання, можемо в ньому перерву, коли завгодно, оголошувати. Там три питання лишилось, до них дійдемо якраз.</p>
<p>Можна Дмитру Олександровичу з процедури? Але в нас зараз перерва.</p>
<p></p>
<p>15:15:50</p>
<p>РАЗУМКОВ Д.О.</p>
<p>Олександр Сергійович, ви перевищуєте свої повноваження. Ви не можете взяти перерву, оскільки ви брали на цьому засіданні. Почитайте Регламент, зелена книжечка, ліворуч від вас лежить. Ви як головуючий на цьому засіданні вже брали перерву. Ви не можете подвійно її оголосити.</p>
<p></p>
<p>15:16:22</p>
<p>ГОЛОВУЮЧИЙ. Це дуже суперечливо, Дмитро Олександрович. У нас триває засідання одне, я на ньому вже раз десять брав перерву за цей час, а Руслан Олексійович раз двадцять, але в рамках одного, постійно діючого засідання. Я не думаю, що це… Дмитро Олександрович, повертайтеся, кадрове питання розглянемо всі разом, висловите свою позицію.</p>
<p>Просимо бюджетний комітет терміново зібратися там, де ви маєте зібратися.</p>
<p><b> </b></p>
<p align=center><i>(Після перерви)</i></p>
<p></p>
<p>ГОЛОВУЮЧИЙ. Запросіть народних депутатів до зали, будемо продовжувати.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:37:38</p>
<p>ГОЛОВУЮЧИЙ. Запросіть, будь ласка, народних депутатів до зали. Я попрошу лідерів фракцій і груп запросити своїх народних депутатів до зали.</p>
<p>Шановні народні депутати, давайте займемо свої місця, щоб ми побачили, скільки нас є, для того, щоб продовжити роботу. Залишилося ще три питання, три чи чотири питання, і ми виконали план дводенний, шановні колеги. Дводенний план, уявляєте, за один день.</p>
<p>Тому давайте займемо, завершимо вже цей робочий день. Прошу лідерів фракцій і груп запросити своїх народних депутатів.</p>
<p>Шановні колеги, поки ще збираються, є пропозиція, давайте проголосуємо, у нас є питання створення тимчасової слідчої комісії. Нема заперечень зараз його розглянути? Немає? Я прошу народних депутатів зайняти свої місця.</p>
<p>Що сталося? <i>(Шум у залі)</i></p>
<p>Шановні колеги, немає заперечень проголосувати ТСК? Артур!</p>
<p>Шановні колеги, 5196: проект Постанови про утворення Тимчасової слідчої комісії Верховної Ради України з питань розслідування фактів корупції на державних підприємствах, в установах та організаціях Національної академії аграрних наук України.</p>
<p>Я ставлю пропозицію розглянути це питання за скороченою процедурою. Секундочку.</p>
<p>Артур Володимирович. Будь ласка, з процедури, Артур Володимирович.</p>
<p></p>
<p>15:49:22</p>
<p>ГЕРАСИМОВ А.В.</p>
<p>Руслан Олексійович, це питання з'явилося у нас неочікувано, на Погоджувальній раді воно не обговорювалося, я взагалі не розумію, яким чином воно потрапило сюди. Але, якщо вже потрапило – окей, монобільшість внесла, я так розумію, волюнтаристськи, да. Але питання в тому, що воно стоїть останнє в порядку денному. Якщо ви хочете розглядати його зразу, будь ласка, поставте 226 на перенесення цього питання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте? Просто я запитав, чи є заперечення, ніхто не говорив. Ви сказали, що у вас заперечення, добре.</p>
<p>Шановні колеги, я ставлю пропозицію змінити порядок денний сьогодні, черговість порядку денного і зараз перейти до розгляду питання 5196. Готові голосувати?</p>
<p>Прошу народних депутатів, будь ласка, займіть свої місця, зараз дуже важливий кожен голос. І прошу всіх бігунів, марафонців займіть свої місця, так зручніше голосувати.</p>
<p>Шановні колеги, ставлю пропозицію зараз перейти до розгляду питання 5196. Прошу народних депутатів голосувати.</p>
<p></p>
<p>15:50:44</p>
<p>За-209</p>
<p>Не получилося. Все, значить не будемо, не будемо його зараз в кінці будемо розглядати.</p>
<p>Шановні колеги, наступний законопроект 5818.</p>
<p>Шановні колеги, є ще краща пропозиція – оголосити перерву.</p>
<p>Шановні колеги, керуючись Регламентом… Ми не зайшли, я просто сказав номер, але я не сказав, що ми переходимо. Артур Володимирович.</p>
<p>На жаль, ми не встигли розглянути питання порядку денного, 15:51, ми домовлялися до 16:00. До 16-ї ми все рівно не встигаємо розглянути ще один законопроект, Артур Володимирович. Тому розгляд питань порядку денного на сьогодні завершено. Дякую всім за результативну роботу.</p>
<p>Зараз я оголошую перерву в нашому пленарному засіданні. Про час і місце його наступного продовження вам буде повідомлено. Прошу не поширювати інформацію щодо його початку. Працюємо далі до повної перемоги. І слава Україні!</p>
<p></p>
