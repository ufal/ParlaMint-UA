Стенограма пленарного засідання
05 червня 2020

<p align=center>ЗАСІДАННЯ ДВАДЦЯТЬ ЧЕТВЕРТЕ</p>
<p align=center>Зал засідань Верховної Ради України</p>
<p align=center>05 червня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p></p>
<p>10:08:18</p>
<p>ГОЛОВУЮЧИЙ. Доброго ранку, шановні колеги! Доброго ранку, представники засобів масової інформації. Починаємо нашу роботу. Будь ласка, підготуйтесь до реєстрації.</p>
<p>Шановні колеги, поки не почалося ще засідання і підходять наші шановні народні депутати, я нагадую, що ми домовлялися, що сьогодні зачитування запитів відбудеться замість "Різного" з першої до другої години. А до цього ми працюємо. <i>(Шум у залі)</i> Ні, до завершення запитів ми не можемо. Я думаю, що ми пройдемо, встигнемо. Не було до завершення запитів. Рада приймала рішення. Михайло Миколайович, ви ж добре пам'ятаєте Регламент, ви ж його і писали. Я зрозумів, що ваші запити обов'язково треба пройти.</p>
<p>Будь ласка, підготуйтесь... Година буде часу відведена. Будь ласка, підготуйтесь до реєстрації.</p>
<p>Шановні колеги, готові реєструватись? Прошу реєструватись. Як завжди, нагадую, реєстрація відбувається шляхом натискання зеленої кнопки "за".</p>
<p>Прошу реєструватись.</p>
<p></p>
<p>10:10:50</p>
<p>У залі зареєстровано 253 народні депутати України.</p>
<p>Шановні колеги, розпочинаємо нашу роботу. Але до цього я хотів би всім нагадати, що завтра, 6 червня, в нашій державі відзначається День журналіста. Я хотів би привітати колег. <i>(Оплески) </i>Хотів би подякувати за ту непросту роботу, яку ви сьогодні робите, допомагаєте її робити нам, дуже часто стимулюєте. Ну, і щоб ваші досягнення завжди йшли на користь нашій державі. А вам – нових звершень, нових досягнень. Ще раз, зі святом.</p>
<p>Відповідно до статті 229 Регламенту Верховної Ради України у п'ятницю з 10 години проводиться "година запитань до Уряду". У засіданні Верховної Ради України бере участь Прем'єр-міністр України Денис Анатолійович Шмигаль та члени Кабінету Міністрів України. Прошу привітати колег.</p>
<p>На Погоджувальній раді було визначено, що члени Кабінету Міністрів України сьогодні будуть відповідати на запитання щодо діяльності Міністерства внутрішніх справ України у сфері боротьби з організованою злочинністю, охорони громадського порядку та забезпечення громадської безпеки.</p>
<p>Пропонується наступний регламент нашої роботи: до 20 хвилин відводиться на виступ міністра внутрішніх справ України; на відповіді доповідача від депутатських фракцій та груп відводиться до 21 хвилини; на відповіді членів уряду та запитання від народних депутатів відводиться до 20 хвилин. Немає заперечень? Немає.</p>
<p>На трибуну для виступу запрошується міністр внутрішніх справ України Арсен Борисович Аваков.</p>
<p></p>
<p>10:12:56</p>
<p>АВАКОВ А.Б.</p>
<p>Шановні народні депутати і шановний народ України, в своєму виступі я надам вичерпну інформацію щодо резонансних кримінальних подій останніх днів. Вважаю вкрай важливим акцентувати увагу на фактах замість пліток та інсинуацій, якими певні політичні сили намагаються заповнити інформаційний простір.</p>
<p>Але спочатку хочу подякувати Верховній Раді, депутатам цього та минулого скликань. Ми цього тижня запустили систему автофотовідеофіксації, над якою працювали разом з парламентом не один рік, а в останній рік вкрай інтенсивно. І вже в перші дні маємо позитив: кількість порушень швидкості знижується щодня. Подивіться на слайд. Вважаю це принципово важливим для суспільства – показник нашої спільної роботи. Таким образом ми збережемо і життя. Про це я скажу пізніше.</p>
<p>А тепер до резонансних подій. В Міністерстві внутрішніх справ працює 360 тисяч осіб, в Національній поліції – 132 тисячі. І МВС, і Нацполіція є відображенням, зрізом та плоттю від плоті українського суспільства. Серед нас є герої, трудяги і, на жаль, є ті, хто порушує закон. В будь-якому суспільстві в кожній поліції світу зустрічаються негативні резонансні події. Але принципово важливо, як система МВС реагує на ці події: не прикриває, не потурає, не намагається приховати, а діє швидко, жорстко, реагує відповідно до закону.</p>
<p>У відділі поліції Кагарлика стався ганебний інцидент, коли поліцейські застосували тортури, нанесли побої та зґвалтували жінку. Негідників було негайно затримано, інформація передана до ДБР. Це факти. У ці дні багато хто скористався нагодою і атакував поліцію, в тому числі і в цій залі, підтасовуючи факти та транслюючи суспільству відверту брехню.</p>
<p>Те, що відбулося в Кагарлику, неприпустимо і потребує самої жорсткої реакції, яка і послідувала з боку поліції і зараз існує зі сторони Генеральної прокуратури та Державного бюро розслідувань. Але використовуючи абсолютно неприпустимий інцидент, в якому брали участь поліцейські, дехто намагається проводити аналогії з подіями у Врадіївці в 2013 році. Однак зараз ситуація принципово інша. Врадіївку намагалися приховати. Ми не приховуємо нічого. Двох негідників негайно затримали, а на місце події було викликано слідчу групу ДБР. Відділ поліції розформований. Поліцейських виведено за штат. Наступного ж дня зранку поліція оприлюднила інформацію для суспільства.</p>
<p>Хочу надати до вашої уваги хронологію подій у Кагарлику. О 18:46 в неділю, 24 травня, в Обухівський відділ поліції надійшло повідомлення з лікарні про насильство і тортури щодо потерпілої. О 19:15 правоохоронці встановили осіб підозрюваних в злочині працівників поліції. Вже о 19:40 підозрюваних було затримано, вжито оперативні заходи для збереження слідів та місця злочину. Викликана слідча група Державного бюро розслідування. Менее чем за час ми затримали злочинців з моменту повідомлення.</p>
<p>25 травня о 8:00 в понеділок голова Національної поліції України Ігор Клименко підписав наказ про розформування Кагарлицького відділу поліції, відсторонення всього його керівництва, а також начальника Обухівського райвідділу поліції. О 10:23 ранку понеділка прес-служба Національної поліції зробила заяву про факт насильства і тортур та затримання підозрюваних. Зараз розслідування проводить Державне бюро розслідування при повному сприянні з боку Національної поліції.</p>
<p>Крім того, у Національній поліції проводиться власне службове розслідування. Кагарлицький райвідділ поліції повністю розформований. 60 працівників поліції виведено за штат. Ступінь участі і покарання, можливе подальше проходження служби, звільнення або передача матеріалів в суд – по кожному із цих сотрудників буде досліджуватися окремо. По-іншому система працювати не повинна. Ми миттєво відреагували і крім того зробили суттєві виводи щодо недоліків в роботі інспекції з особового складу Національної поліції.</p>
<p>За підсумками аналізу цього інциденту та сумісного засідання з Комітетом Верховної Ради з питань правоохоронної діяльності прийняли певні рішення щодо введення додаткових функцій інспекцій з особового складу Національної поліції.</p>
<p>Зокрема, перше. У всіх підрозділах поліції буде запроваджено систему Custody Records, тобто повну відеофіксацію слідчих дій.</p>
<p>Друге. Буде повністю переглянуто кадровий склад інспекції з особового складу. До складу інспекції будуть залучені працівники з досвідом роботи в операційних підрозділах.</p>
<p>Третє. Буде підвищено заробітну плату та матеріально-технічне забезпечення самої інспекції: автомобілі для перевірок, засоби фіксації порушень, бодікамери тощо.</p>
<p>Четверте. Буде надано право перевіряти будь-які підрозділи служби окремих працівників під час несення служби в будь-який час доби.</p>
<p>П'яте. При професійному відборі кандидатів на службу в поліції при конкурсах буде проводитися додаткове психологічне обстеження за новітніми методиками щодо виявлення прихованих ознак агресивності та девіантності поведінки.</p>
<p>Також запобіжниками свавілля "брудних" поліцейських є ефективна робота внутрішньої безпеки. На жаль, як я уже і казав, поліція є відображенням суспільства з усіма її особливостями. Але ми системно боремося за якість особового складу поліції, в тому числі жорсткими методами діяльності внутрішньої безпеки Національної поліції.</p>
<p>За 2019 рік і 5 місяців 2020 року за матеріалами Департаменту внутрішньої безпеки розпочато 1 тисяча 37 кримінальних проваджень відносно поліцейських, в яких повідомлено 482 підозри. Це майже два кримінальні провадження і одна підозра в день. Вдумайтеся. Складено 1 тисячу 206 адміністративних протоколів відносно поліцейських за порушення антикорупційного законодавства. Проведено 4 тисячі 622 цільові перевірки. Звільнено по негативним обставинам 178 осіб. Підкреслюю, що саме за матеріалами Департаменту внутрішньої безпеки Національної поліції Державним бюро розслідувань відкривається до 90 відсотків проваджень відносно правоохоронців.</p>
<p>Однак не можна забувати, що в поліції працюють десятки тисяч поліцейських, які вірно служать Україні, захищають закон, розкривають злочини і виконують<a name=_GoBack></a> бойові завдання в зоні ООС, ризикуючи життям та здоров'ям. Тобто я звертаюся до вас, шановні депутати, із закликом не звинувачувати огульно весь 130-тисячний колектив Національної поліції через кілька негідників. Переважна більшість поліцейських – гідні люди, вірні присязі.</p>
<p>21 травня 2020 року від ворожої міни під селом Трьохізбенка Луганської області загинув полковник поліції Сергій Губанов. Він був з тих правоохоронців Луганщини, що не зрадив присязі, пройшов полон, тортури сепаратистів, брав участь у боях за звільнення українських міст від окупантів. Був командиром добробата патрульного батальйонна призначення "Луганськ-1" . Нагороджений орденом Богдана Хмельницького та отримав звання "Герой України" Указом Президента посмертно. Кілька днів розділяють ці дві події, коли достойний поліцейський героїчно служив та загинув за Україну, та коли два негідника чинили ганебний злочин. Герой не виправдовує злочинців. Але і вони не мають чорнити його подвиг і всю поліцію. Всього за останні 6 років під час виконання службових обов'язків загинуло 175 поліцейських. Саме вони та тисячі інших достойників, що цілодобово несуть службу чесно і гідно, і є обличчям нашої поліції.</p>
<p>Тепер хочу доповісти про хід розслідування подій у Броварах. Тут важливо говорити відверто і важливо зрозуміти, що перестрілка стала наслідком непрозорості, корупції у сфері державного контролю щодо видачі дозволів на транспортні перевезення в Київській області. Це штучно створений конфлікт між перевізниками з Броварів та перевізниками з Вінниці та Києва на ґрунті тіньових розрахунків, який 29 травня переріс в стрілянину.</p>
<p>Поліція оперативно, протягом кількох хвилин, прибула на місце, зупинила конфлікт і встигла на гарячому затримати 11 підозрюваних. Я прошу дивитися на слайди. Згодом на шляху до Вінниці за місцем проживання та роботи було затримано ще понад два десятки підозрюваних з числа учасників.</p>
<p>У понеділок, 1 червня, поліція провела ряд дій, в результаті яких у Києві, Броварах та Ірпені затримано ще 13 осіб, включаючи ватажка, ініціатора цієї розборки, кримінального авторитета на прізвисько "Віха", він же "Журавель". Всі вони брали участь у перестрілці під виглядом місцевих нібито перевізників.</p>
<p>Станом на сьогоднішній ранок 67 осіб, причетних до стрілянини, встановлено, 44-м повідомлено про підозру, в тому числі п'ятьом заочно, 39 особам обрано запобіжні заходи, 29 – тримання під вартою на 60 діб без права внесення застави, тобто безальтернативний арешт, двом – тримання під вартою на 60 діб з правом внесення застави, п'ятьом – цілодобовий домашній арешт 60 діб, трьом – домашній арешт в нічний час.</p>
<p>Мені дещо шкода цих молодих людей, які за житло, їжу та 800 гривень в день потрапили під арешт і ймовірно отримають реальний термін ув'язнення за участь в організованому злочинному угрупуванні. Але іншої реакції в нас не буде. Якщо комусь здається, що він знову готовий повернути в наше життя традиційні бандитські договорняки, кримінальні розборки, атмосферу страху, ми будемо відповідати дуже жорстко з усією силою закону. Нехай потім не дивуються.</p>
<p>Я вважаю, що поліцейські адекватно і грамотно відреагували на ситуацію 29 травня в Броварах. Однак є певні претензії до деяких працівників і керівників підрозділів щодо можливої превенції цієї ситуації та оперативних служб. Тому відносно деяких з них головою Нацполіції вжито дисциплінарних заходів аж до відсторонення від займаних посад. І це нормальна робоча ситуація, професійні дії і компетенція голови Національної поліції України.</p>
<p>Ми вдячні команді прокурорів, які підтримали принципову позицію звинувачення з даного питання, а також суддям Броварського суду, які зайняли безкомпромісну позицію. Сподіваюсь, що за результатами розслідування винні отримають настільки ж справедливе покарання в ітоге.</p>
<p>Разом з тим ми з членами Кабінету Міністрів України, Прем'єр-міністром ініціювали питання посилення контролю за дотримання правил пасажирських перевезень та правил ліцензування. Необхідно зробити їх прозорими, а контроль жорстким, принциповим, щоб не було "чорних" грошей, які б могли фінансувати кримінал.</p>
<p>Тепер кілька слів про поточну криміногенну ситуацію загалом. Найпоказовіші дані – кількість вбивств, як кажуть, труп не приховаєш. Ось статистика кількості вбивств, починаючи з 61-го року. Цей слайд показує динаміку і спростовує інсинуації щодо нібито у нас зараз гірше ніж в 90-х. Це статистика на території України з 61-го по нинішній рік. Це зовсім не так.</p>
<p>Якщо ж порівнювати з показником 4 місяців цього року з 4 місяцями прошлого року, кількість вбивств незначительно знизилася, тяжких тілесних ушкоджень менше на 16,7 відсотка, тяжких тілесних ушкоджень із смертельними наслідками – також на 16,4 відсотка менше. Але важливі не тільки сухі цифри, що відображають температуру кримінальної ситуації та превенцію, показник якості роботи поліції ще в рівні розкриваємості, реагування на злочини.</p>
<p>І так, зараз маємо розкриття вбивств в 2020 році складає 92 відсотки, тяжких тілесних ушкоджень – 92 відсотки, тяжких тілесних ушкоджень зі смертельними наслідками – 91 відсоток, зґвалтувань – 91 відсоток. Ми бачимо, ці цифри йдуть за последние 3 года, динаміку від 70 відсотків до тих цифр, які ви бачите. Ми бачимо вражаючу позитивну динаміку. І це відповідь тим, хто огульно заявляє, що в нас нібито нічого не змінюється, що люди, які працюють в поліції та МВС, не досягають успіху. Робота Національної поліції якісно змінюється рік від року. Але такі окремі випадки, який відбувся в Кагарлику, показують, що рецидиви, на жаль, відбуваються, і дуже важливо на них адекватно і правильно реагувати.</p>
<p>І щодо цієї теми наостанок хочу підкреслити ще дещо. Ми провели аналіз соціального статусу осіб, які вчинили вбивство та зґвалтування за останні півтора роки. Серед тих, чиї злочини доведені і справа передана до суду, є приватні підприємці, військовослужбовці, керівники підприємств, установ та організацій, лікарі, айтішники, голови громадських організацій, адвокати і навіть священнослужителі. Тобто, професія не є маркером злочинця. А закон і його невідворотність покарання повинні бути єдині для всіх, для правоохоронців – ще більш суворішими.</p>
<p>Повертаючись до актуальних питань і актуальних подій останнього часу, хочу нагадати, що ми, як і обіцяли, спільно з Міністерством цифрової трансформації в запланований термін ввели в дію цифрові образи ID-картки та паспорта громадянина України для виїзду за кордон в рамках проекту "Дія".</p>
<p>І остання новина, про яку я вже коротко згадував, введення з 1 червня автоматичної фіксації порушень ПДР. Метою впровадження системи є зниження рівня аварійності на дорогах держави та зменшення кількості ДТП з тяжкими наслідками. За роки незалежності нашої країни в ДТП загинуло, прошу вдуматися і звернути увагу на цю цифру, 174 тисячі наших громадян, травмовано більше 1 мільйона 200 тисяч. І тому, коли ми сьогодні побачили, що може таке бути, що у нас на 40 відсотків знизилось порушення швидкісного режиму, то ми бачимо, скільки ми можемо зберегти людського життя.</p>
<p>Окремо хочу зупинитися на роботі працівників МВС в період епідемії. З самого початку наші рятувальники, поліцейські, прикордонники, нацгвардійці та лікарі були і залишаються на передовій боротьби з COVID-19. Більшість особового складу залучалися до заходів щодо протидії розповсюдження коронавірусу: від санітарних постів до розшуку осіб, хворих на коронавірус, тих, що самовільно залишали лікарні. Працівники МВС – другі за ступенем ризику та по факту зараження після лікарів. Багато в чому завдяки зусиллям МВС Україна проходить епідемію в лайт-режимі в порівнянні з багатьма іншими країнами, включаючи наших найближчих сусідів.</p>
<p>Шановні колеги, я думаю, що представлена мною стисла інформація дає вам розуміння щодо здатності системи МВС та Національної поліції швидко й ефективно реагувати на будь-які виклики від реагування на злочини в лавах поліції до епідемії та бандитських перестрілок.</p>
<p>Саме тому, незважаючи на війну і складну соціально-економічну ситуацію в країні, а також популізм деяких політичних сил, що спекулюють на недоліках і труднощах, такі прикрі випадки, як у Кагарлику, підрозділи МВС впевнено залишаються серед лідерів за рівнем довіри суспільства. За даними найбільш незалежних соціологічних служб підрозділи МВС України мають сталий рівень довіри зі сторони суспільства. Так, зокрема, останні дослідження за лютий 2020 року, Центр соціальних досліджень Разумкова, рівень довіри до підрозділів системи МВС становить: Національної поліції – 43,7 відсотка, Національної гвардії України – 60 відсотків, Держслужба з надзвичайних ситуацій – 65 відсотків, Державна прикордонна служба – 60 відсотків. Це дуже високі показники, і для нас це найвища відповідальність, яку не можна ошукати.</p>
<p>Я взяв із собою зараз велику кількість матеріалів щодо запитань, які ми отримали від народних депутатів на попередній цій зустрічі, а також щодо інших питань, які ви можете задавати. Тому я готовий відповідати на ваші запитання.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Арсен Борисович.</p>
<p>Шановні колеги, будь ласка, запишіться на запитання від депутатських фракцій та груп.</p>
<p>Папієв Михайло Миколайович.</p>
<p></p>
<p>10:32:36</p>
<p>ПАПІЄВ М.М.</p>
<p>Дякую.</p>
<p>Прошу передати слово Загородньому Юрію Івановичу.</p>
<p></p>
<p>ГОЛОВУЮЧИЙ. Загородній Юрій Іванович.</p>
<p></p>
<p>10:32:44</p>
<p>ЗАГОРОДНІЙ Ю.І.</p>
<p>Дякую. Юрій Загородній, фракція "Опозиційна платформа - За життя".</p>
<p>Події в Броварах засвідчили той факт, що необхідно встановити контроль за діями перевізників зі сторони Національної поліції України.</p>
<p>Пане міністре, скажіть, будь ласка, які дії чи заходи приймаються чи розробляються Національною поліцією, Міністерством внутрішніх справ України для того, щоб встановити контроль за пасажирськими перевезеннями, щоб не допустити подібних подій, які були в Броварах, в майбутньому, а також які діючі заходи передбачаються зі сторони Міністерства внутрішніх справ України, Національної поліції, щоб забезпечити безпеку громадян України під час здійснення пасажирських перевезень?</p>
<p>Дякую.</p>
<p></p>
<p>10:33:37</p>
<p>АВАКОВ А.Б.</p>
<p>Дякую вам за ваше запитання.</p>
<p>Хочу зразу сказати, що не зовсім згоден з вашим формулюванням і хочу надати своє бачення. Але згоден по суті. До функцій Національної поліції відноситься лише контроль в сфері безпеки дорожнього руху та дотримання правил дорожнього руху його учасниками.</p>
<p>В случае, коли ми аналізуємо події в Броварах, ми маємо більш широку ситуацію. При цьому ситуація, яка мала місце в Броварах, є наслідком провальної роботи, як я вже казав, деяких служб, державних органів. Так, Державна служба України з безпеки на транспорті серед іншого здійснює державний нагляд і контроль за дотриманням пасажирських… перевізниками вимог законодавства, виявляє нелегальних перевізників, видає ліцензії на право здійснення перевезення пасажирів і здійснює контроль за додержанням ліцензійних умов …</p>
<p>На мою думку, функції Укртрансбезпеки прописані правильно, але дії її зараз малоефективні. Також відомі факти корупційних дій серед особового складу вищого керівництва Укртрансбезпеки, які тягнуться ще з минулої каденції. Зараз держава має орган, який, на мою думку, не в змозі здійснювати не тільки контроль за забезпеченням перевезення пасажирів, а й реалізувати в повній мірі інші покладені на нього функції. Зараз ми ведемо консультації щодо зміни взаємодії, функцій між державними органами, в тому числі і Національної поліції, Укртрансбезпеки, облдержадміністрацій щодо ліцензій і особенностей контролю за маршрутними перевозками.</p>
<p>Дякую.</p>
<p></p>
<p>ГОЛОВУЮЧИЙ. Нагорняк Сергій Володимирович.</p>
<p></p>
<p>10:35:28</p>
<p>НАГОРНЯК С.В.</p>
<p>Пане міністре, доброго дня! Я вам дякую за відверту розмову, що ви не боїтеся говорити і про проблеми, і про здобутки Національної поліції. Від себе особисто подякую за затримання вінницьких злочинців. Я як колишній перевізник в 2012 році з ними мав справу і позбувся свого бізнесу також, тому що ці бандити, які сьогодні воювали в Броварах, і вони вже затримані, я вам за це дякую.</p>
<p>І хочу вам поставити запитання. Скажіть, будь ласка, яка ситуація із нашим нацгвардійцем Марківим. Я знаю, що ви в минулому році були на судовому засіданні. Що станом на сьогодні? Яка ситуація по цій справі?</p>
<p>Дякую.</p>
<p></p>
<p>10:36:15</p>
<p>АВАКОВ А.Б.</p>
<p>Дякую вам за запитання.</p>
<p>Звичайно, у мене і по Марківу тут є справочні матеріали. Я дякую, що депутати опікуються цим питанням. Звільнення Віталія Марківа, який в 13-му році прибув на Україну з благополучної Італії сражаться за державу, за Україну спочатку на Майдані, а потім на лінії зіткнення з окупантами, це важлива справа. Ми впевнені, що звинувачення в причетності до вбивства італійського журналіста повністю сфальсифіковані і є спеціальною операцією російських спецслужб, яка реалізовується на території Італії.</p>
<p>Ми робимо все можливе для того, щоб Віталій Марків був звільнений. Питання про звільнення Віталія ми винесли на найвищий державний рівень. Так, в лютому Президент України Зеленський мав перемовини з Президентом і Прем'єр-міністром Італії, а також з Папою Римським Франциском, де питання піднімалося на самому високому рівні. Зараз, якщо коротко, ми очікуємо кінця карантину в Італії в связи з COVID, буде об'явлено засідання апеляційного суду, де ми впевнені, що у нас вкрай добрі позиції, і продовжити дипломатичні зусилля на рівні між правительствами.</p>
<p>Кроме того, ми поновили в прошлому році розслідування щодо обставин вбивства пана Рокеллі. В цьому році, там декілька тижнів тому, був слідчий експеримент, який стовідсотково доказує: пан Марків не міг бути причасний даже фізично, даже на відстані до цього вбивства. Тому ми прилагаем зусилля, вважаємо, що Марків буде свободный. Я дуже хочу, щоб це сталось найближчими місяцями.</p>
<p>Дякую.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p></p>
<p>10:38:12</p>
<p>АР’ЄВ В.І.</p>
<p>Передаю слово Марії Іоновій.</p>
<p></p>
<p>10:38:16</p>
<p>ІОНОВА М.М.</p>
<p>Пане міністре, ви під час свого виступу не згадали справу Шеремета. І це впливає на суд.</p>
<p>Вбивць 5-річного хлопчика відпустили. Чи відчуваєте ви свою відповідальність?</p>
<p>Тому що слідство завершено у справі Шеремета. Але захисники, окрім переліку матеріалів, самі докази їм не надали слідчі. Тобто матеріали відкрили, а основного не надають. Чому слідство так зацікавлено тримати під вартою більше 180 днів Кузьменко, Антоненка, не дивлячись на практику ЄСПЛ?</p>
<p>І друге питання. Скільки було зафіксовано порушень режиму карантину? І чи виписали штраф Зеленському і Офісу Президента за порушення карантину при відвідуванні харчового закладу?</p>
<p>Дякую.</p>
<p></p>
<p>10:39:03</p>
<p>АВАКОВ А.Б.</p>
<p>Дякую за ваше запитання.</p>
<p>Я не торкався справи Шеремета, тому що був впевнений, що буде питання, тому я підготувався на це. Справа про вбивство Павла Шеремета дуже складна і з багатьма обтяжуючими та прихованими від загального погляду обставинами. Проте, в цій справі вже зібрано дуже багато матеріалів та проведена значна робота.</p>
<p>Що зараз відбувається. Зараз слідством зібрано більше 200 томів. На сьогоднішній день оголошено про підозру, як ви сказали, трьом підозрюваним. Кожний підозрюваний має право на захист, і суд повинен винести рішення, зважаючи на всю систему аргументів обвинувачення, підозри та захисту.</p>
<p>Слідство вважає, що має вичерпний набір аргументів для оголошення підозри. Підозрювані, використовуючи всі засоби свого захисту, тим не менше, підкреслюю, відмовились від дачі показань, участі в слідчих експериментах і перевірки на поліграфі. Слідство передало всі матеріали до суду. І в змагальному процесі суд повинен встановити істину, також як і запобіжні заходи. Слідство зараз… Не потрібно спекулювати політично навколо цієї ситуації.</p>
<p>Розслідування цієї справи дуже серйозне, воно ніяк не пов'язане з персоналіями, кар'єрами моєї чи інших чиновників, чи поліцейських. Я не можу більше подробно стосуватися деталей справи цієї, але цей епізод по трьом підозрюваним зараз виділено і передано до суду. Матеріали 38 томів відкриті повністю для... повністю відкриті для колег адвокатів. По іншим епізодам цієї справи, по замовникам, організаторам, механізмам, виконання та іншим співучасникам слідство триває. Очевидно, що воно може бути поновлюватися новими фактами, і ці факти стануть відомі суспільству. Ми звертаємо увагу на всі версії, які є, в тому числі на конспірологічні, які зараз з'являються в пространстве за участю там деяких резонансних персонажів. Ця справа повинна йти своїм чередом незалежно від політичних спекуляцій.</p>
<p>Щодо питання вашого про систему карантину...</p>
<p></p>
<p>ГОЛОВУЮЧИЙ. Дякую.</p>
<p>Бєлькова Ольга Валентинівна.</p>
<p></p>
<p>10:41:17</p>
<p>БЄЛЬКОВА О.В.</p>
<p>Шановний пане міністре, Арсене Борисовичу, ми визнаємо, дійсно... Я хотіла б задати питання вам по Кагарлику. Ми, дійсно, визнаємо, що на цей раз поліція діла з більшою гідністю – визнала ситуацію, яка сталася в Кагарлику. Разом із тим, у своїй доповіді ви... ви знаєте, ви назвали те, що сталося, інцидентом. Від імені жінок України я би хотіла вас попросити, щоб ви чесно в рамках Кримінального кодексу називали це злочином, тяжким злочином.</p>
<p>Я би хотіла, щоб ви як міністр в тому числі... Я розумію вас, ви захищаєте честь мундиру, і я визнаю, що поліція сьогодні абсолютно інша, ніж міліція колись, і всі поліцейські не є однакові. Разом із тим цей злочин він обурює суспільство. Я хочу, щоб ви говорили від імені жінок. Я хочу, щоб ви кожного дня захищали кожну із нас, яка може стати такою жертвою...</p>
<p></p>
<p>10:42:29</p>
<p>АВАКОВ А.Б.</p>
<p>Я дякую вам за цей акцент, пані депутат. Я повністю поділяю вашу думку. Це злочин, зухвалий злочин. І я вимагаю найжорсткішого покарання для цих покидьків. Це моя позиція і я за цим буду слідкувати.</p>
<p></p>
<p>ГОЛОВУЮЧИЙ. Вельможний Сергій Анатолійович.</p>
<p></p>
<p>АВАКОВ А.Б. Ми вчора провели нараду з керівниками главків обласних поліцій, і вчора ми дуже жорстко расставили акценти. Кожен з них понимает, яку відповідальність він буде нести.</p>
<p>Дякую вам.</p>
<p></p>
<p>ГОЛОВУЮЧИЙ. Вельможний Сергій Анатолійович.</p>
<p></p>
<p>10:43:02</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина, група "Довіра". Передаю слово своєму колезі по групі Валерію Лунченку.</p>
<p></p>
<p>10:43:14</p>
<p>ЛУНЧЕНКО В.В.</p>
<p>Валерій Лунченко, депутатська група "Довіра". Пане міністре, в мене до вас питання наступного змісту. Скажіть, будь ласка, нещодавно, здається, у квітні, ви нам презентували договір, ратифікацію з Францією на поставку кораблів. Ви тоді розповідали, що це буде локалізація виробництва, створяться нові робочі місця. Скажіть, будь ласка, в якій стадії сьогодні, в якому статусі перебуває зараз даний цей договір, і чи ведеться якась в цьому напрямку робота, чи є якісь перешкоди?</p>
<p>Дякую.</p>
<p></p>
<p>10:43:45</p>
<p>АВАКОВ А.Б.</p>
<p>Дякую за запитання.</p>
<p>Саме локалізація виробництва і була ключовою ідеєю, ключовими вимогами при цьому контракті. Я вам нагадаю, що у нас єдиний завод український, який вмів працювати з морським алюмінієм, з якого роблять ці човни такого класу, це феодосійський завод "Море", який на сьогодні знаходиться на тимчасово окупованій Росією… в Криму. Тому в контракті між прикордонною службою та французкою компанією державною ОСЕА прямо прописано виготовлення п'яти кораблів з двадцяти на українському підприємстві. Виходячи з аналізу, на цей момент часу ринку компанія ОСЕА зупинили свій вибір на суднобудівній компанії "Нібулон" з потужностями в Миколаєві, де, сподіваюсь, в цьому році почнеться це виробництво.</p>
<p>Я впевнений, що після реалізації цього проекту Україна будет располагать технологіями і зможе виготовляти кораблі з морського алюмінію вновь на території материкової України до тих пір, поки у нас Крим повернеться до України. Тому зможемо в цьому році відвідати українське виробництво.</p>
<p>Дякую.</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p></p>
<p>10:45:03</p>
<p>ЛУБІНЕЦЬ Д.В.</p>
<p>Шановний Арсен Борисович! Депутатська група, партія "За майбутнє". Ми складаємося виключно з депутатів-мажоритарників, ми послідовно підтримуємо реформу децентралізації, і на тлі того, що ми стоїмо перед остаточним об'єднанням територіальних громад, ми би хотіли задати запитання щодо проекту "Поліцейський офіцер громади". МВС вже анонсувало запуск цього проекту. Ми би хотіли запитати, на якій він стадії, як реалізується, і як це офіцер громади буде допомагати в ОТГ наводити лад.</p>
<p>Дякую.</p>
<p></p>
<p>10:45:43</p>
<p>АВАКОВ А.Б.</p>
<p>Дякую.</p>
<p>Я зараз відкрию свою справку з цього питання. Що ми маємо на зараз? Ми маємо на зараз, на сьогодні 190 поліцейських офіцерів громади, які працюють в десяти регіонах держави. Ми усвідомлюємо, що цей проект, який охоплює зараз 251 територіальну громаду, в якій проживає 2 мільйони осіб, получив схвальну оцінку людей. Це дуже добре. Ми на це розраховували. Цей проект передбачає впровадження універсального офіцера поліції, хто каже "шерифа", поліцейського офіцера громади в сільській місцевості та невеличких містах, де він обслуговує територію громади, де він проживає 24/7, ми говоримо "я завжди тут". І це питання впровадження цього проекту по всій території держави, в кожному ОТГ, яке зараз буде створене. Але це питання також і грошей, і фінансування. Це питання фінансування зі сторони місцевих громад – приміщення. І це питання фінансування зі сторони Національної поліції України – обладнання автомобіля, рації і таке інше. Є відповідний план, з якого ми рухаємося в цьому питанні. І по цьому плану ми будемо іти. Я вважаю, що поліцейський офіцер громади до середини наступного року буде в кожному ОТГ.</p>
<p>Дякую.</p>
<p></p>
<p>ГОЛОВУЮЧИЙ. Совсун Інна Романівна.</p>
<p></p>
<p>10:47:21</p>
<p>СОВСУН І.Р.</p>
<p>Арсен Борисович, ми почули від вас тільки що багато гарно підготовлених відповідей на гарно підготовлені питання. У мене немає до вас питань.</p>
<p>Але я хочу почути від вас інше. Ми почули відповіді. Ми не почули визнання вашої персональної відповідальності за те, що батьки Кирила Тлявова так і не отримали покарання тих людей, які вбили їхнього сина. Я хочу щоб ви зараз тут з цієї трибуни вибачились перед батьками Кирила Тлявова і вибачились перед дівчиною, яку 4 години ґвалтували в Кагарлику. Я повторюсь, я не хочу чути відповіді на питання, я хочу почути ваші вибачення.</p>
<p>Дякую.</p>
<p></p>
<p>10:48:13</p>
<p>АВАКОВ А.Б.</p>
<p>Я не буду робити того, що ви хочете, я буду робити те, що повинен робити. І те, що повинен робити, я зроблю.</p>
<p>Ви сказали неправду, коли сказали, що люди, які вбили 5-річного Тлявова, на свободі. Це не так. Один із них, це бувший співробітник міліції, зараз знаходиться… затриманий, знаходиться в тюрмі. Двоє відпущені судом під відповідні обов'язки 2 місяці тому, якщо я не помиляюсь. Один неповнолітній також має міру пресечения.</p>
<p>Сьогодні… Вчора були роковини смерті мальчика. І поліція разом з тією сім'єю завжди, в тому числі і вчора там був поліцейський. Тому не треба спекулювати, пані Совсун. Не треба. Не треба підігравати політичними дивідендами на трагедії, я вам це раджу. І не вам мене повчати, як кажуть, Родину любити. Я патріот до мозга костей і буду працювати на державу, а не на політичні інтереси деяких політичних партій.</p>
<p>Дякую вам за запитання.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час запитань до доповідача вичерпаний. Зараз 20 хвилин – на запитання до уряду. Я запрошую Арсена Борисовича в ложу уряду, а прошу вас записатись на запитання до членів уряду. Запитання від народних депутатів.</p>
<p>Качура Олександр Анатолійович.</p>
<p></p>
<p>10:50:00</p>
<p>КАЧУРА О.А.</p>
<p>Олександр Качура, фракція "Слуга народу". Шановний Арсене Борисовичу, все одно до вас запитання наступне. Нещодавно відбулося рейдерське захоплення підприємства з іноземними інвестиціями, турецької компанії "МЕСА-ДОРБУД". Було викрадено техніки на десятки мільйонів доларів цього іноземного інвестора. Я знаю, що ви особисто та Антон Геращенко взяли цю справу на контроль. Що робиться по цій справі і що робиться зі сторони Міністерства внутрішніх справ і вами особисто для того, щоб іноземні інвестори не боялися вкладати гроші в українську державу і розвивати нашу економіку?</p>
<p>Дякую.</p>
<p></p>
<p>10:50:46</p>
<p>АВАКОВ А.Б.</p>
<p>Шановний пане депутат, ви знаєте, що ми создали робочу групу з цього питання, зараз ми провели зустріч з послом Турції в Україні, вияснили обставини. Я вважаю, що ми захистимо цього інвестора. І ці средства производства і інші активи, які у нас, деякі там "ловкачі" у них забрали, будуть повернуті. Ви можете получити справку з цього питання, я так вважаю, через тиждень більш-менш будуть понятні строки процесуальних дій.</p>
<p>Дякую.</p>
<p></p>
<p>ГОЛОВУЮЧИЙ. Поляков Антон Едуардович.</p>
<p></p>
<p>10:51:21</p>
<p>ПОЛЯКОВ А.Е.</p>
<p>У мене запитання до пана Шмигаля. Я як депутат 206 округу від Чернігівщини звертаюся до вас та прошу взяти вас на особистий контроль та допомогти виправити припинити злочинні дії Міністерства палива та енергетики та компанії "Укрторф". З численними порушеннями стратегічні підприємства "Смолинський торфозавод" та "Чернігівторф" 3 березня були передані урядом Гончарука у Фонд держмайна. Призначення нового керівництва неодноразово відбувалося з порушенням процедури та статуту "Укрторфу". До вас неодноразово зверталася Чернігівська обласна рада та облдержадміністрація, та трудові колективи.</p>
<p>Я розумію, що компанії ДТЕК та СКМ вас більше цікавлять, але це енергетична незалежність нашої країни, адже це підприємство забезпечує торфобрикетами всю Чернігівщину: дитсадки, школи та домогосподарства.</p>
<p>Прошу допомогти. Дякую.</p>
<p></p>
<p>10:52:29</p>
<p>ШМИГАЛЬ Д.А.</p>
<p>Дякую за ваше запитання.</p>
<p>Беремо його в роботу. Ми над ним працюємо над цим питанням насправді, і воно буде вирішуватися.</p>
<p></p>
<p>ГОЛОВУЮЧИЙ. Арешонков Володимир Юрійович.</p>
<p></p>
<p>10:52:40</p>
<p>АРЕШОНКОВ В.Ю.</p>
<p>Перше питання до міністра внутрішній справ.</p>
<p>Арсене Борисовичу, навіть не питання, а прохання. Зрозуміло, що проблема, в тому числі, низького рівня і низької кваліфікації окремих працівників Національної поліції, слідчих, експертів, в тому числі тому що скорочується процес підготовки фахівців. Я вас закликаю не допустити скорочення навчальних програм. Неможливо по закликах окремих там країн сусідніх, де проводились реформи… програма "постріл", давайте ще за тиждень будемо готували слідчих та інших. Цього не можна допустити.</p>
<p>І питання до Прем'єр-міністра. Скажіть, останні пожежі лісові на Житомирщині, в інших областях, весь комплекс заходів, який необхідно провести, щоб не допустити знову цих пожеж, тому що скоро тепла погода, знову спекотна погода і, будь ласка, весь комплекс заходів, який потрібно…</p>
<p></p>
<p>10:53:54</p>
<p>АВАКОВ А.Б.</p>
<p>Я зараз відповім вам щодо позиції підготовки слідчих. Наша позиція полягає в тому, що слідчий повинен мати підготовку мінімум 4 роки у відповідному спеціалізованому виші.</p>
<p>А щодо патрульної поліції – підготовка на рівні 6 місяців стартова, а потім спеціальна. Отака наша позиція. Тому я вас почув.</p>
<p>Дякую.</p>
<p></p>
<p>10:54:17</p>
<p>ШМИГАЛЬ Д.А.</p>
<p>Стосовно другої частини. Держлісагентство проводить весь комплекс заходів, який передбачається для запобігання пожежам в лісах, в тому числі на Житомирщині. Зараз увага особлива після тих пожеж, які там були.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>10:54:33</p>
<p>КОЛТУНОВИЧ О.С.</p>
<p>Прошу передати слово народному депутату Киві Іллі Володимировичу.</p>
<p></p>
<p>ГОЛОВУЮЧИЙ. Кива Ілля Володимирович.</p>
<p></p>
<p>10:54:39</p>
<p>КИВА І.В.</p>
<p>В мене є запитання до міністра внутрішніх справ.</p>
<p>Шановний Арсен Борисович, вибачте, будь ласка, нами, народними депутатами України, минулого року прийнято Закон України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень", який набирає чинності 1 липня цього року. Чи готова Національна поліція до впровадження інституту кримінальних проступків?</p>
<p>Дякую вам.</p>
<p></p>
<p>10:55:20</p>
<p>АВАКОВ А.Б.</p>
<p>Ви прекрасно знаєте, що цей закон буде 1 июля впроваджений в дію, засідання Комітету правоохоронного Верховної Ради відбулося. Після цього відбулася координаційна нарада в Генерального прокурора, на якій всі керівники від Національної поліції до Служби безпеки, ДБР і інших були присутні. І ми, так скажу, зараз готові відсотків на 95, а на 01.07 ми будемо готові на 110 відсотків на виконання цих завдань. І у нас буде ситуація, при якій кожен слідчий буде мати не 300 дел за головой, а дійсно займатися важливими провадженнями, а кражу курицы будуть розслідувати на іншому рівні, на першій ланці, наприклад, поліцейського офіцера громади.</p>
<p>Дякую.</p>
<p></p>
<p>ГОЛОВУЮЧИЙ. Кузнєцов Олексій Олександрович.</p>
<p></p>
<p>10:56:15</p>
<p>КУЗНЄЦОВ О.О.</p>
<p>Прошу передати слово Люботі Дмитру Валерійовичу.</p>
<p></p>
<p>10:56:20</p>
<p>ЛЮБОТА Д.В.</p>
<p>Дмитро Любота, фракція "Слуга народу", 177 виборчій округ, Харківщина. В мене запитання до міністра внутрішніх справ. Арсене Борисовичу, можна хвилинку уваги. Арсене Борисовичу, село Аркадівка Шевченківського району Харківської області, в якому живе всього лише півтисячі мешканців, має фантастичний сорокамільйонний борг перед "Нафтогазом". В результаті рішень уряду та Харківської облдержадміністрації збудований в 12-му році об'єкт газопостачання було передано в державну власність, а згодом в управління приватної компанії. Борги повісили на малесеньке село. Якщо взяти до уваги масштаби цих дій по всій України, ми маємо справу з виведенням десятків мільярдів бюджетних коштів в інтересах приватних компаній. В мене питання: чи відома вам ця схема, і як маленькому селу себе захистити, якщо в 12-му році його підставили уряд, ХОДА і "Нафтогаз"? Дякую за увагу.</p>
<p></p>
<p>10:57:15</p>
<p>АВАКОВ А.Б.</p>
<p>Дякую за запитання.</p>
<p>Мені невідома ця схема. Якщо буде ваша ласка, ви надайте мені матеріали, давайте ми їх розглянемо і потім зробимо висновки.</p>
<p>Дякую. Я вас чекаю з матеріалами.</p>
<p></p>
<p>ГОЛОВУЮЧИЙ. Наливайченко Валентин Олександрович.</p>
<p></p>
<p>10:57:29</p>
<p>НАЛИВАЙЧЕНКО В.О.</p>
<p>Прошу Пузійчуку. Пузійчуку Андрію.</p>
<p></p>
<p>ГОЛОВУЮЧИЙ. Пузійчуку Андрію включіть, будь ласка.</p>
<p></p>
<p>10:57:34</p>
<p>ПУЗІЙЧУК А.В.</p>
<p>Пузійчук Андрію, фракція "Батьківщина", Житомирщина. Пане Прем’єр-міністр, послухайте мене. Ви знаєте, після вас залишиться не тільки розвалена і знищена економіка, а після вас залишиться випалена Україна. І випалена вона буде не в переносному, а в прямому смислі. Про це свідчать ті пожежі, які були на Житомирщині.</p>
<p>Я відповім, що робите ви і підпорядковані вам органи: ви нагороджуєте злочинців за підпали в Житомирщині. Вчора голова Агентства лісових ресурсів нагородив начальника управління Житомирської області. За що нагородили? За випалену Україну? За спалені ліси? За те, що згорів рослинний і тваринний світ? З яких пір в Україні почали нагороджувати за випалену Україну? Де ваші звернення до Генеральної прокуратури стосовно розслідування цих…</p>
<p></p>
<p>ГОЛОВУЮЧИЙ. Денис Анатолійович.</p>
<p></p>
<p>10:58:55</p>
<p>ШМИГАЛЬ Д.А.</p>
<p>Стосовно пожеж і в Чорнобильській зоні, і в житомирських лісах. Порушені відповідні кримінальні провадження, кримінальні справи, які розслідуються. І ви ж знаєте, що прийнято відповідне, ви ж самі приймали, законодавство про посилення відповідальності за відповідні підпали і спалення лісів. Вся робота по… <i>(Шум у залі) </i>Вся робота по погашенню пожеж була здійснена героїчно працівниками служби ДСНС. Можу передати слово Арсену Борисовичу, щоб він підтвердив ще раз по тих кримінальних справах, які порушені зараз стосовно пожер в житомирських лісах. <i>(Шум у залі) </i></p>
<p>Дякую.</p>
<p></p>
<p>ГОЛОВУЮЧИЙ. Шановні колеги, давайте не перебивати один одного. Андрій Вікторович, вас не перебивав ні Прем’єр, ні я, ні хтось з колег. <i>(Шум у залі) </i>Ні, я розумію. Але давайте поводити себе так, щоб ми один одного чули. <i>(Шум у залі)</i></p>
<p>А де в Регламенті, Андрій Вікторович, а де в Регламенті написано, що навіть народний депутат може перебивати когось?</p>
<p>Салійчук Олександр.</p>
<p>Це не була репліка, нічого поганого в вашу сторону не сказав.</p>
<p>Салійчук Олександр В'ячеславович.</p>
<p></p>
<p>11:00:12</p>
<p>САЛІЙЧУК О.В.</p>
<p>Прошу передати слово Дубінському Олександру.</p>
<p></p>
<p>ГОЛОВУЮЧИЙ. Олександр Анатолійович Дубінський.</p>
<p></p>
<p>11:00:29</p>
<p>ДУБІНСЬКИЙ О.А.</p>
<p>Доброго дня, шановні колеги. Питання до Прем’єра Шмигаля. Ми вже знаємо, що підписаний меморандум, лист про наміри і меморандум Міжнародним валютним фондом. Вчора про це заявив міністр фінансів Марченко. Але в мене є до вас питання.</p>
<p>В цьому меморандумі вказано, що буде підвищено тарифи на опалення, буде скасовано соціальну ціну на газ для населення і приведення його до ринкових умов. Також написано, що будуть продані стратегічні державні підприємства всі без винятку, а також наданий доступ до встановлення або призначення суддів.</p>
<p>Чи будуть усі ці факти відображені у вашій програмі, яка зараз знаходиться на дообробці в черговий раз? Якщо не буде, буде чи не буде це рахуватися брехнею уряду народу України, якою ви займаєтесь уже два місяці? Дякую.</p>
<p></p>
<p>11:01:26</p>
<p>ШМИГАЛЬ Д.А.</p>
<p>Наведена вами інформація частково не відповідає дійсності, є брехнею. На ту частину, яка є правдою, прошу міністра фінансів відповісти по тих структурних маяках, які виставлені в меморандумі МВФ, який зараз готується до підписання.</p>
<p>Дякую.</p>
<p></p>
<p>ГОЛОВУЮЧИЙ. Включіть, будь ласка, мікрофон. Марченко. Включіть мікрофон, будь ласка.</p>
<p></p>
<p>11:01:42</p>
<p>МАРЧЕНКО С.М.</p>
<p>Не передбачається збільшення тарифів, не передбачається інших заходів обмежень. І ми про це з вами вчора говорили, тому я це тільки можу підтвердити. Програма Міжнародним валютним фондом, там є заходи реформ, які і так ми маємо зробити. Якщо вам потрібно детальніше, я можу детальніше по кожній з реформ вам прокоментувати.</p>
<p>Дякую.</p>
<p></p>
<p>ГОЛОВУЮЧИЙ. Кучеренко Олексій Юрійович.</p>
<p></p>
<p>11:02:16</p>
<p>КУЧЕРЕНКО О.Ю.</p>
<p>Дякую. Олексій Кучеренко, "Батьківщина".</p>
<p>У мене запитання до пана Прем’єр. Пан Прем’єр, коли вас призначали в цій залі, я задавав вам питання: чи збираєтеся ви розібратися з боргами НАК "Нафтогазу" – 120 мільярдів дебіторської заборгованості, чи збираєтеся ви розібратися з тим, чому ціни на газ знижуються, а тарифи зростають. Дайте відповідь на це питання, коли це буде зроблено, бо без цього жоден ваш план не буде реалізований. Дайте відповідь на питання, чому державна компанія "Центренерго" – 2,5 мільярда гривень збитків, і хто ті покидьки, які завели її за 19-й рік?</p>
<p>Пане Прем’єре, я ще раз підкреслюю, будь-який хороший план не спрацює, поки ви не відновите систему державного управління в енергетиці, поки там будуть незалежні наглядові ради та незалежні регулятори. Ви завжди будете крайніми, зрозумійте це і відновлюйте систему державного ефективного управління в…</p>
<p></p>
<p>11:03:29</p>
<p>ШМИГАЛЬ Д.А.</p>
<p>Шановний пане Кучеренко, дійсно, ви ж є членом такого ж антикризового енергетичного штабу, де ми практично на щотижневій основі на даний момент проводимо роботу щодо тих заходів, і є цілий перелік, які мають призвести до нормалізації ситуації в енергетичній галузі. Дійсно є питання щодо накопичених за минулі періоди, за минулі роки боргів, дійсно є питання до незбалансованості енергетичного ринку, і сьогодні вся ця робота проводиться, починаючи від нарад і, скажемо, підходів до погашення боргів, завершуючи перемовинами з інвесторами відновлювальної енергетики щодо зниження тарифів, продовжуючи балансуванням фінансової складової енергетичного ринку. Тому вся ця робота робиться і дякую вам за те, що ви є безпосереднім учасником Антикризового енергетичного штабу, де ми разом всю цю роботу робимо.</p>
<p>Дякую.</p>
<p></p>
<p>ГОЛОВУЮЧИЙ. Крейденко Володимир Вікторович.</p>
<p></p>
<p>11:04:31</p>
<p>КРЕЙДЕНКО В.В.</p>
<p>Прошу передати слово Красову Олексію.</p>
<p></p>
<p>11:04:35</p>
<p>КРАСОВ О.І.</p>
<p>Пане Прем’єре, для вас не є таємницею, що в ЗМІ поширюється інформація щодо фактів відносно можливого порушення антикорупційного законодавства з боку посадовців АРМА. Є підстави визнати діяльність АРМА неефективною. АРМА підконтрольна Кабінету Міністрів України. Тому є питання, чи проводиться службове розслідування відносно посадових осіб з огляду на те, що з цього приводу до вас звернутися антикорупційний комітет. Коли будуть надані результати? Чи розглядалося вами питання щодо відсторонення посадових осіб під час проведення службових розслідувань? Яке рішення було прийнято?</p>
<p>У лютому закінчився строк повноважень т.в.о. голови АРМА. Чи можете нарешті укласти контракт на позаконкурсній основі з головою АРМА та взяти на себе відповідальність за діяльність органу під час карантину?</p>
<p>Дякую.</p>
<p></p>
<p>11:05:32</p>
<p>ШМИГАЛЬ Д.А.</p>
<p>Дякую за ваше питання, воно дійсно важливе.</p>
<p>І передам слово Міністру Кабінету Міністрів. Ми працюємо над цим питанням щодо АРМА, щодо ефективності їх роботи. Ми опрацьовуємо те звернення, яке маємо, і, дійсно, щодня займаємося цим питанням.</p>
<p>Прошу Олег Миколайович Немчінов.</p>
<p></p>
<p>11:05:49</p>
<p>НЕМЧІНОВ О.М.</p>
<p>Доброго дня! Я дуже дякую за запитання. На жаль, ми не можемо на позаконкурсній основі шляхом добору призначати керівника саме в АРМА, тому що призначення керівництва регламентується спеціальним законодавством. Дійсно, закінчується термін виконання обов'язків керівником, я думаю, на найближчому Кабміні ми це питання врегулюємо. А від себе хочу попростити народних депутатів нарешті ухвалити рішення про добір членів в комісію, яка буде відбирати, власне, такого керівника.</p>
<p>Дякую вам за запитання.</p>
<p></p>
<p>ГОЛОВУЮЧИЙ. Дякую.</p>
<p>Івченко Вадим Євгенович.</p>
<p>Пузійчук Андрій Вікторович.</p>
<p></p>
<p>11:06:23</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Пане Прем'єр-міністре, прошу вас не переводити стрілки на МНС. Я хочу від Житомирщини, від депутатів подякувати працівникам ДСНС, які боролися з пожежами 2 тижні.</p>
<p>А у мене питання до вас. Скажіть, будь ласка, відповідь відповідно до Регламенту повинна бути точною: з яких пір в Україні починають нагороджувати відзнаками за випалену землю? За що нагороджують? За те, що з Житомирщини пішла пожежа на Чорнобиль? Нагороджують за те, що кияни мали в Києві підвищений радіаційний фон? Нагороджують за те, що завалені захаращені ліси, куди не могли доїхати пожежники? Скажіть, де програма ліквідації наслідків? Замість того щоб показати, як будете боротися з наслідками, як відновлювати, що робить голова агентства – нагороджує за підпали! Скажіть, поясніть…</p>
<p></p>
<p>11:07:33</p>
<p>ШМИГАЛЬ Д.А.</p>
<p>На основі вашого звернення проведемо розслідування.</p>
<p></p>
<p>ГОЛОВУЮЧИЙ. Білозір Лариса Миколаївна.</p>
<p><i>(Шум у залі)</i></p>
<p>Включіть мікрофон Прем'єр-міністру, будь ласка.</p>
<p></p>
<p>11:08:01</p>
<p>ШМИГАЛЬ Д.А.</p>
<p>Я відповідь надав, ви неуважно слухали. Я сказав, що на підставі вашого звернення проведемо розслідування.</p>
<p>Дякую.</p>
<p></p>
<p>ГОЛОВУЮЧИЙ. Білозір Лариса Миколаївна.</p>
<p></p>
<p>11:08:12</p>
<p>БІЛОЗІР Л.М.</p>
<p>Прошу передати слово Урбанському Анатолію Ігоровичу.</p>
<p></p>
<p>ГОЛОВУЮЧИЙ. Урбанський Анатолій Ігорович.</p>
<p></p>
<p>11:08:18</p>
<p>УРБАНСЬКИЙ А.І.</p>
<p>Доброго дня! У мене запитання до міністра культури. Я вчора почув якийсь сарказм стосовно Одеської кіностудії. А зараз хочу почути відкриту відповідь, що стосується майбутнього розвитку Одеської кіностудії.</p>
<p>Дякую.</p>
<p></p>
<p>ГОЛОВУЮЧИЙ. Олександр Владиславович Ткаченко.</p>
<p></p>
<p>11:08:43</p>
<p>ТКАЧЕНКО О.В.</p>
<p>Я не знаю, де ви почули сарказм. Але насправді з розвитком кіностудії, і не тільки одеської, ми почали працювати ще в комітеті. Запросимо вас також і на комітет, і в міністерство. Презентуємо вам плани розвитку. І я думаю, що питання додаткові, в яких скривається несарказм, ваші, будуть на них дані чіткі відповіді.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Останнє запитання, Олена Костянтинівна Кондратюк.</p>
<p></p>
<p>11:09:23</p>
<p>КОНДРАТЮК О.К.</p>
<p>Дякую, Дмитро Олександрович.</p>
<p>У мене питання до Прем'єр-міністра України. Пане Прем'єр-міністр…</p>
<p></p>
<p>ГОЛОВУЮЧИЙ. Денис Анатолійович, віце-спікер задає питання.</p>
<p></p>
<p>КОНДРАТЮК О.К. Пане Прем'єр-міністр, з 15 червня країни Євросоюзу скасовують заборону для в'їзду для іноземних туристів. Зокрема Чорногорія, Греція відкривають свої кордони зі 120 країнами світу, в тому числі і Китаєм. На жаль, України в цьому списку немає. Чи не вважаєте ви, що це недовірою до проведення тестування у нас та загалом до нашої статистики, яка проводиться.</p>
<p>І друге питання у мене до Міністерства освіти. Чи гарантує Міністерство освіти та уряд зокрема безпеку учасників ЗНО? Чи будуть проводитися тестування, зокрема, до інструкторів, які проводять це ЗНО, для дітей? Хто понесе відповідальність, якщо буде спалах після проведення ЗНО?</p>
<p>Дякую.</p>
<p></p>
<p>11:10:19</p>
<p>ШМИГАЛЬ Д.А.</p>
<p>Дякую за питання.</p>
<p>Отже, з 15 червня і в нас також відкривається міжнародне авіасполучення, а також міжнародне сполучення з нашими країнами сусідами і партнерами. Я передам слово на першу частину відповіді міністру закордонних справ пану Кулебі. На другу частину попрошу відповісти виконувачку обов'язків міністра освіти.</p>
<p>Дякую.</p>
<p></p>
<p>11:10:41</p>
<p>КУЛЕБА Д.І.</p>
<p>Дякую за запитання.</p>
<p>Ми ведемо з усіма країнами, які становлять інтерес для українців як точки, в які вони планують поїхати цього літа. Під час ухвалення цими країнами рішень щодо допуску громадян України немає проблеми з довірою до статистики, немає проблеми з довірою до кількості тестів, це проблема цифр як таких, тому що встановлений певний ліміт кількості хворих на 100 тисяч населення. Ми знаходимося дуже близько до цього порогу. І незначне навіть покращення ситуації в Україні дозволить нам вписатися в стандарти і в'їзд для українців буде відкритий. Але я хочу наголосити, що це питання є одним з пріоритетних наразі і перебуває на моєму контролі.</p>
<p>Дякую.</p>
<p></p>
<p>ГОЛОВУЮЧИЙ. Дякую, шановні колеги. Час години...</p>
<p>А, вибачте, Міністерство освіти.</p>
<p></p>
<p>11:11:31</p>
<p>МАНДЗІЙ Л.С.</p>
<p>Дякую за запитання.</p>
<p>Міністерством освіти підписані, підготовлені всі необхідні документи, видані відповідні накази щодо проведення державної підсумкової атестації у формі зовнішнього незалежного оцінювання. Прийнято рішення уряду про виділення допомоги, виділення коштів для проведення, для забезпечення закладів освіти засобами індивідуального захисту та дезінфекторами і антисептиками. Всі речі надійдуть до обласних державних адміністрацій, а згодом будуть передані до пунктів тестування. Поступлення засобів індивідуального захисту розпочнеться на наступному тижні. Є підготовлені методичні рекомендації щодо створення безпечних умов в закладах освіти Головним державним санітарним лікарем, тому ми в спокійному режимі готуємося до проведення державної підсумкової атестації у формі зовнішнього незалежного оцінювання і готуємо безпечні умови більше 1 тисячі 700 пунктів тестування.</p>
<p>Дякую.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Час "години запитань до Уряду" вичерпаний. Я хотів би подякувати Прем'єр-міністру України, шановним членам… Дякую.</p>
<p>Переходимо до наступного… Василь Іванович по процедурі. Німченко.</p>
<p></p>
<p>11:13:07</p>
<p>НІМЧЕНКО В.І.</p>
<p>Шановний головуючий, справа в тому, що сьогодні повинна бути година для уряду, не 20 хвилин, те, що ми слухали міністра внутрішніх справ, це друге зовсім. Будь ласка, дотримайтесь Регламенту і дайте 40 хвилин задати питання.</p>
<p></p>
<p>ГОЛОВУЮЧИЙ. Василь Іванович, дякую.</p>
<p>Давайте піднімемо Регламент, там саме прописано, що ви повинні були в письмовій формі надати запити до міністрів, і вони повинні були вам на це відповісти. Якщо ви пропонуєте повернутися до Регламенту, то наступного разу буде так, як було раніше, коли стояв міністр і тут фактично зачитував ті відповіді на запитання, які були надіслані в письмовій формі. Якщо притримується зал вашої пропозиції, можемо повернутися до такого механізму. Повертаємось наступного разу до письмових запитань? Позиція фракцій, будь ласка, підніміть руку, хто підтримує позицію Німченка? При всій повазі, я не бачу, щоб хтось підтримав її. Дякую.</p>
<p>Шановні колеги, переходимо до розгляду питань порядку денного. Наступне питання порядку денного…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:14:25</p>
<p>ГОЛОВУЮЧИЙ. Дякую.</p>
<p>Вельмишановні колеги, ми переходимо до розгляду проект Закону про внесення змін до Закону України "Про Державний бюджет України на 2020 рік". Це реєстраційний номер 3509, 3509-1, 3509-2.</p>
<p>Шановні колеги, оскільки є питання про включення його до порядку денного, давайте ми його перенесемо пізніше і підемо по інших законах, є пропозиція, на декілька пунктів. Немає заперечень, да? Тоді переходимо до наступного. Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:14:54</p>
<p>ГОЛОВУЮЧИЙ. Шановні колеги, 4 червня 2020 року Верховною Радою України був прийнятий в другому читанні та в цілому як закон проект Закону про внесення змін до деяких законодавчих актів України щодо військових звань військовослужбовців (реєстраційний номер 2247).</p>
<p>Будь ласка запросіть народних депутатів до залу. Зараз буде відбуватися обговорення та голосування, якщо обговорення буде необхідне. Відповідно до статті 131 Регламенту Верховної Ради України нам необхідно усунути деякі неузгодження у певних положеннях зазначеного закону. Пропозиції щодо усунення неузгодженостей вам роздані. Якщо не буде заперечень, я поставлю цей документ на голосування для прийняття рішення.</p>
<p>Питання в чому, коли вчора голосувався закон, не було… Шановні колеги, послухайте, будь ласка. Коли голосувався закон за основу і в цілому, не було озвучено те, що строки вступу в дію… Я зараз дам слово голові комітету. Олександр Михайлович, будь ласка, щодо законопроекту про звання, позиція.</p>
<p>Завітневич Олександр Михайлович, включіть, будь ласка, мікрофон.</p>
<p></p>
<p>11:16:13</p>
<p>ЗАВІТНЕВИЧ О.М.</p>
<p>Шановні колеги, стосується зміни, це стосується тільки дати. В попередньому варіанті в законі було написано "вступає в дію з 1 травня". Оскільки дата пройшла, зміна це "з 1 травня 2020 року" замінити словами і цифрами "з 1 жовтня 2020 року".</p>
<p></p>
<p>ГОЛОВУЮЧИЙ. Шановні колеги, чи необхідно обговорення? Можемо проголосувати, да? Будь ласка, підготуйтесь до голосування.</p>
<p>Готові голосувати? Я правильно розумію, що всі фракції зможуть підтримати цю пропозицію?</p>
<p>Ставлю на голосування пропозицію про усунення неузгодженостей у тексті прийняття Закону про внесення змін до деяких законодавчих актів України щодо військових звань військовослужбовців (реєстраційний номер 2247). Готові голосувати? Прошу підтримати та проголосувати.</p>
<p></p>
<p>11:18:39</p>
<p>За-280</p>
<p>Рішення прийнято.</p>
<p>Дякую, шановні колеги. Покажіть по фракціям.</p>
<p>Наступне питання порядку денного – це проект Постанови про утворення Тимчасової спеціальної комісії Верховної Ради України з питань захисту прав інвесторів (реєстраційний номер 2601). Пропонується розглянути це питання за скороченою процедурою. Готові голосувати? Прошу підтримати та проголосувати.</p>
<p></p>
<p>11:19:21</p>
<p>За-242</p>
<p>Рішення прийнято.</p>
<p>Необхідно обговорення? Да.</p>
<p>До слова запрошується народний депутат України Янченко Галина Ігорівна.</p>
<p></p>
<p>11:19:37</p>
<p>ЯНЧЕНКО Г.І.</p>
<p>Доброго ранку колеги! Вашій увазі пропонується проект Постанови №2601 про утворення Тимчасової спеціальної комісії з питань захисту прав інвесторів.</p>
<p>Сьогодні в часи економічної кризи, спричиненої коронавірусом в усьому світі, інвестиції необхідні нашій країні, як повітря. Не кредити, не МВФ, а саме інвестиції зовнішні і внутрішні врятують економіку нашої країни. Тому залучення інвестицій повинно бути пріоритетом усіх гілок влади. На цьому неодноразово наголошував Президент, і це так само має бути пріоритетом Верховної Ради.</p>
<p>Саме тому ми пропонуємо парламенту створити Спеціальну комісію з питань захисту прав інвесторів. До її складу ввійдуть 13 народних депутатів практично з усіх депутатських фракцій і груп. Серед них 2 голів комітетів та 6 заступників голів комітетів.</p>
<p>Робота ТСК буде відбуватися в двох напрямках: перший – це створення сприятливого для інвесторів законодавства, оскільки сьогодні в світі триває боротьба за інвестора і просте та зрозуміле законодавство зможе стати нашою конкурентною перевагою; другим великим напрямком буде розгляд скарг бізнесу.</p>
<p>На жаль, на сьогодні залишаються випадки, коли в діяльність бізнесу несанкціоновано втручаються окремі посадовці державних органів. Зокрема, йдеться і про таку проблему, як рейдерство. Тому однією з перших законодавчих ініціатив ТСК будуть два законопроекти, які направлені на подолання рейдерства.</p>
<p>Колеги, прошу вас підтримати створення такої спеціальної комісії і допомогти нашій країні розвиватися в правильному напрямку. Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:21:39</p>
<p>ГОЛОВУЮЧИЙ. Дякую, Галино Ігорівно.</p>
<p>Слово надається голові Комітету з питань регламенту, депутатської етики та організації роботи Верховної Ради України Кальченку Сергію Віталійовичу. Будь ласка, Сергію Віталійовичу.</p>
<p></p>
<p>11:21:48</p>
<p>КАЛЬЧЕНКО С.В.</p>
<p>Шановний пане головуючий, шановні народні депутати! Регламентний комітет на своєму засіданні розглянув проект Постанови про утворення Тимчасової спеціальної комісії з питань захисту прав інвесторів (реєстраційний номер 2601), яким пропонується утворити цю тимчасову спеціальну комісію для забезпечення формування реалізації державної політики з питань створення для інвестиційної діяльності в Україні та захисту прав і свобод інвесторів.</p>
<p>Згідно з пропозиціями депутатських фракцій і депутатських груп, які надійшли до ініціатора внесення цього законопроекту, автор проекту пропонує визначити кількісний склад цієї комісії у складі 13 депутатів і обрати до її персонального складу депутатів – представників фракції "Слуга народу", "Голос", "Опозиційна платформа - За життя", "Батьківщина", а також депутатських груп "За майбутнє" та "Довіра". Від депутатської фракції партії "Європейська солідарність" пропозицій щодо кількісного персонального складу комісії не надійшло, і в проекті представник цієї фракції відсутній.</p>
<p>Отже, у підсумку регламентний комітет прийняв рішення рекомендувати парламенту розглянути проект цієї постанови і прийняти рішення щодо нього відповідно до статті 138 Регламенту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до обговорення. Прошу записатися: два – за, два – проти.</p>
<p>Будь ласка, слово надається народному депутату Ніколаєнку Андрію Івановичу, фракція політичної партії "Всеукраїнське об'єднання "Батьківщина".</p>
<p></p>
<p>11:23:34</p>
<p>НІКОЛАЄНКО А.І.</p>
<p>Крулько, будь ласка.</p>
<p></p>
<p>ГОЛОВУЮЧИЙ. Іван Іванович Крулько, будь ласка.</p>
<p></p>
<p>11:23:43</p>
<p>КРУЛЬКО І.І.</p>
<p>Іван Крулько, фракція "Батьківщина". На порядку денному зараз законопроект, яким пропонується створити Тимчасову спеціальну комісію з питань захисту прав інвесторів. І я би хотів розпочати свій виступ словами Григорія Сковороди: "Не вчить яблуню родити яблука, краще відженіть від неї свиней!"</p>
<p>Отак і з інвесторами: не треба їх вчити, як заробляти гроші, відженіть тих, хто цих інвесторів ставить на коліна, хто не дає їм нормально працювати, хто їх обкладає поборами, хто їх змушує платити хабарі – ось що має відбутися в Україні.</p>
<p>Але коли ми говоримо про тих інвесторів, які тільки мають прийти, так давайте подумаємо про тих інвесторів, які вже працюють в Україні, про нашого внутрішнього інвестора, який роками, не зважаючи на всі недоліки в законодавстві, на всі побори, які ставлять на цих наших бізнесменів-інвесторів. Їх треба захистити в першу чергу. Щоби вони розуміли, що в Україні можна чесно здійснювати підприємницьку діяльність, що в Україні можна платити адекватні податки до державного бюджету, що державні правоохоронні органи і органи контролю є сервісними органами в першу чергу, які захищають їх, бо з їхніх податків фінансується і діяльність парламенту, і Президента, і уряду, і контролюючих, і правоохоронних органів всієї бюджетної сфери, і вчителів, і лікарів. Тому, безумовно, що питання інвесторів, їх захисту, тих, які працюють і які можуть прийти в майбутньому, надзвичайно важливе.</p>
<p>І якщо ми зможемо, в тому числі завдяки цієї спеціальної комісії, яка буде створена, показати світу, що ті інвестори, які вже працюють, вони можуть нормально здійснювати підприємницьку діяльність, повірте, прийдуть інші і їх буде багато, бо Україна цікава для інвестування, але допоки процвітає корупція, Україну будуть обходити десятою дорогою.</p>
<p>Фракція "Батьківщина" підтримує цей законопроект, ми запропонували до цієї комісії Андрія Ніколаєнка колегу з фракції "Батьківщина". Я вважаю, що в такому контексті ця спеціальна комісія зможе ефективно працювати і принаймні доповідати в парламенті, а що відбувається з українськими інвесторами.</p>
<p>Дякую. І треба цей законопроект підтримати.</p>
<p></p>
<p>ГОЛОВУЮЧИЙ. Дякую, Іван Іванович.</p>
<p>Тільки це не законопроект, а проект постанови. Да, дякую.</p>
<p>Шановні колеги, далі я запрошую до слова народного депутата Синютку, фракція політичної партії "Європейська солідарність". Будь ласка.</p>
<p></p>
<p>11:26:12</p>
<p>СИНЮТКА О.М.</p>
<p>Шановні колеги депутати, мені здається, що ми захопилися в цьому залі створенням додаткових комісій. І дуже дивно, що пропозиції про спеціальні комісії, особливо про слідчі комісії, поступають від представників влади, тому що незрозуміло, чим буде займатися ця спеціальна комісія. Можливо, вона буде шукати інвестиційну няню, яка як появилася, так само і загубилася, можливо, ця спеціальна комісія буде шукати щурів, які з'їли капітальні інвестиції на 30 відсотків, тому що саме настільки в першому кварталі 2020 року зменшилися капітальні інвестиції порівняно з першим кварталом 2019 року. Але найгірше, що влада такими спеціальними комісіями хоче підмінити роботу державних інституцій, тому що у мене є великі запитання. Що робиться сьогодні в напрямку покращання законопроекту 1210, який ви проголосували в цьому залі? Ви просто створили додаткові драконівські повноваження фіскальним службам, які точно погіршили інвестиційний клімат і які вбивають малий і середній бізнес.</p>
<p>У мене є питання. Що ви натворили з ДАБІ? Коли ви одну частину ще не ліквідували, а іншу не створили, і сьогодні створили вузьке горло, через яке підприємці стараються просунути свої документи, щоб отримати хоча би якийсь дозвіл. Корінь проблеми – в руйнації сьогодні "слугами народу" державних інституцій. І я прошу почати відновлення державних інституцій з відставки уряду.</p>
<p>Дякувати Богу, вчора ми, нарешті, отримали підписні листи, і я закликаю всіх депутатів більшості поставити свій підпис. Не бійтеся, поставте свій підпис про відставку уряду. І діємо так, як говорив нам великий Шевченко: "Борітеся – поборемо, нам Бог помагає".</p>
<p></p>
<p>ГОЛОВУЮЧИЙ. Слово надається народному депутату Железняку Ярославу Івановичу, фракція політичної партії "Голос".</p>
<p></p>
<p>11:28:28</p>
<p>ЖЕЛЕЗНЯК Я.І.</p>
<p>Шановні колеги, ця комісія, напевно, вже декілька місяців готувалась до того, щоби бути винесена в зал, і я дуже вдячний і голові Галині Янченко, і іншим колегам, які приєдналися. Сподіваюся, що ще приєднаються до неї.</p>
<p>Насправді, проблема інвестицій, залучення захисту – це одна із найбільших проблем, яка зараз є в нашій країні. ми неодноразово з цієї трибуни заявляли про те, що, на жаль, через недолугу роботу уряду, нас чекає велика фінансова криза. Уже зараз є недоотримання бюджету 42 мільярди, місцеві бюджети страждають на багато мільярдів. І якщо ми не будемо піклуватися за інвестиції, то цю ситуацію ми разом не врятуємо, незалежно коаліція, опозиція, уряд чи парламент. Тому я вдячний всім колегам, які долучилися до створення цієї комісії. Я вдячний вам буду за те. що проекти рішень і ті законодавчі ініціативи, які будуть пропонуватися, були швидко і одностайно підтриманий в цьому залі, і гарантує, що з боку фракції "Голос" буде всіляка підтримка по діяльності комісії для того, щоб ми разом з вами стали опорою і защитою для наших інвесторів. Якщо уряд не справляється з цією задачею, то я впевнений, з цією задачею прекрасно впорається парламент.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Колтуновичу Олександру Сергійовичу, політична партія "Опозиційна платформа - За життя". Будь ласка.</p>
<p></p>
<p>11:30:01</p>
<p>КОЛТУНОВИЧ О.С.</p>
<p>Дякую.</p>
<p>Шановний Руслан Олексійович, шановні народні депутати України! Колтунович, "Опозиційна платформа - За життя". Чесно кажучи, дуже здивований бачити утворення Тимчасової спеціальної комісії Верховної Ради з питань захисту прав інвесторів, і в тому числі залучення прямих іноземних інвестицій. Тому що результати діяльності даної Верховної Ради і Кабінету Міністрів України привели вже до зменшення інвестиційного потенціалу України.</p>
<p>Якщо ви не вірите, ви подивіться офіційні дані Держстату: 2,9 мільярда доларів були прямі іноземні інвестиції надходження у 18-му, за підсумками 19-го – 2,5. Колега з "Європейської солідарності" вже казав про зменшення капітальних інвестицій у першому кварталі 2020 року. Це результати нашої з вами роботи.</p>
<p>Я дуже прошу, щоб ця комісія, яка буде створена, щоб вона звернула увагу на скасування економічної блокади Донбасу. Тому що питання взагалі конфлікту в окремих районах Донецької і Луганської областей обнуляє інвестиційний потенціал України, і кожен це знає.</p>
<p>Ще один дуже важливий момент щодо, стосується сприятливого і розвитку міжнародного економічного співробітництва й інтеграції. Вам треба займатися не зоною вільної торгівлі з Великобританією, а відновлювати економічні зв'язки з країнами Азії. Мова не йде про СНД і інші, а мова йде про БРІКС, ШОС, АТЕС, АСЕАН і так далі, і так далі, в тому числі і країни Євразійського економічного союзу. Це важливо. Як ми будемо оцінювати за підсумками роботи вашу тимчасову спеціальну комісію? Та безумовно, ми її будемо оцінювати якраз же в тих макроекономічних показниках: наскільки збільшився експорт, наскільки збільшились прямі іноземні інвестиції в національну економіку.</p>
<p>І ще один дуже важливий момент. Як представник економічного комітету хочу сказати, що в нас в Україні є інститут бізнес-омбудсмена. Звертаю увагу, щоб ви з ним скоординувались для того, щоб все-таки не дублювати роботу.</p>
<p>Наша фракція підтримає даний проект постанови.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово – народна депутатка Білозір, будь ласка.</p>
<p></p>
<p>11:32:11</p>
<p>БІЛОЗІР Л.М.</p>
<p>Колеги, наша група, партія "За майбутнє" буде підтримувати цей проект постанови, я увійшла в цю тимчасову спеціальну комісію. Дійсно будемо розглядати випадки порушень, пропозиції щодо законодавчої зміни в сфері інвестицій.</p>
<p>Це все добре. Але насправді дійсно нам треба якісний Закон про інвестиції, але поки в нас не буде чесних судів, правоохоронної системи, будь-які такі слідчі комісії та і всі інші органи, державні органи, на сьогодні налічується більше 20 по залученням і захисту інвестицій, діяти не будуть. Тому перш за все ми повинні працювати над тим, щоби в нас взагалі працювала нормальна система. От на сьогоднішній день ми маємо проблеми з квотуванням мінеральних добрив, маємо лобізм. Насправді купувати добрива з ринковою ціною мають наші внутрішні інвестори, тому що вони є головні інвестори, а не зовнішні, і так завжди було, а не вищі внаслідок лобістських дій. Тому такі речі будемо розглядати і ми…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:33:24</p>
<p>ГОЛОВУЮЧИЙ. Дякую.</p>
<p>Шановні колеги, всі бажаючі виступили?</p>
<p>Шахов від "Довіри". Шахов Сергій Володимирович.</p>
<p></p>
<p>11:33:31</p>
<p>ШАХОВ С.В.</p>
<p>Сергій Шахов, депутатська група "Довіра". Шановні колеги, безумовно, ми будемо підтримувати створення такої комісії і, як говорили наші батьки, не треба нам допомагати, треба не заважати бізнесу сьогодні працювати. Треба розвивати малий та середній бізнес і великий бізнес, позбавлятися від олігархічних груп сьогодні в країні.</p>
<p>І група "Довіра" вимагає на сьогоднішній час все ж таки поставити на голосування законопроект про free-зону Донецької і Луганської області і дати можливість позбавитись від того, щоб по 3 шкури здирали сьогодні з підприємця і навантажували сьогодні малий та середній бізнес.</p>
<p>Дякую. Сергій Шахов, депутатська група "Довіра", Луганщина.</p>
<p></p>
<p>ГОЛОВУЮЧИЙ. Шановні колеги, будь ласка, підготуйтеся до голосування. Готові голосувати? Будь ласка.</p>
<p>Ставлю на голосування пропозицію про прийняття в цілому проект Постанови про утворення Тимчасової спеціальної комісії Верховної Ради України з питань захисту прав інвесторів (реєстраційний номер 2601)</p>
<p>Будь ласка, підготуйтесь до голосування. Готові голосувати? Я не чую. Готові голосувати? Прошу підтримати та проголосувати.</p>
<p></p>
<p>11:36:17</p>
<p>За-319</p>
<p>Рішення прийнято. Постанова прийнята.</p>
<p>Шановні колеги, надійшла заява від двох фракцій про перерву із заміною на виступ – "Довіра" і "За майбутнє". Виступає Шахов Сергій Володимирович.</p>
<p></p>
<p>11:36:42</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, хотілося би поставити ці питання Кабміну, але, на жаль, не всім вистачає часу.</p>
<p>Три питання на порядку денному. Перший – це КПВВ Луганської та Донецької областей. Скажіть, будь ласка, ми перевезли людей з Уханя, з Китаю, привезли в Україну наших українців, з Європи, з Азії, з усіх держав світу. Але наші українці, які проживають на тій території, 1 мільйон 700 тисяч переселенців, які проживають тут, не можуть потрапити до своїх дітей, поспілкуватися з батьками, у когось є планові операції, ракові пухлини, серцевий напад, є багато питань, які стоять сьогодні на порядку денному.</p>
<p>Більше 40 тисяч підписів зібрали з Луганської і Донецької областей за відкриття КПВВ. Будь ласка, ці підписи були направлені Президенту України Володимиру Зеленському та Прем'єр-міністру Шмигалю. Прийміть рішення і найближчим часом відкрийте КПВВ. Дайте людям нормально жити, це українці.</p>
<p>Друге питання знову Донбасу, Донецької і Луганської областей. Дуже добре, що деякі виділили гроші на Луганську область сьогодні будувати дороги. Але хотілося, щоб не по "потьомкінських селах" возили Президента на гелікоптері, а провезли по тих дорогах, які сьогодні в найгіршому стані. Чому з Харкова до Куп'янська зробили дорогу, а Троїцьке, Білокуракине, Сватове, Міловський район, це Новоайдарський район, Старобільський район сьогодні в занепаді?! Марківський район, Біловодський район сьогодні повністю в занепаді, ковбані, як могили?! Трансбезпека не працює!</p>
<p>Будь ласка, там іде війна, хоча там не ходили танки. Там є розмежування Росія – Україна і нам треба показати своє обличчя. Давайте приймемо рішення і виділимо туди гроші для будування доріг.</p>
<p>І найголовніше питання – це наші лікарі. В тому році 70 тисяч лікарів поїхали з нашої держави. Чому сьогодні не підтримуються медики у всій країні? Сьогодні під час пандемії, яка ще не закінчилась, йде карантин, хотілося, щоб він був полегшений, сьогодні лікарів почали звільняти з роботи! Не те, що 300 відсотків додають сьогодні до заробітної плати, а просто почали звільняти, тому що, нібито немає грошей.</p>
<p>Я звертаюсь до міністра охорони здоров'я. Негайно включитися в процес і заборонити сьогодні вакханалію про звільнення лікарів. Це не тільки Донецька і Луганська області, це вся країна.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Шановні колеги, будь ласка, хвилинку уваги. Ми з вами прийняли рішення... Шановні колеги! Дякую.</p>
<p>Ми з вами прийняли рішення, що з першої години до другої будуть зачитуватися запити. Є пропозиція скасувати перерву з 12 до 12:30 для того, щоб попрацювати. Немає заперечень? Я можу поставити це на голосування, якщо ви наполягаєте. Ну, дійсно, ну, тому що ми... година запитань плюс година на... Погоджуєтесь? Дякую.</p>
<p>Продовжуємо нашу роботу.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:40:29</p>
<p>ГОЛОВУЮЧИЙ. Шановні колеги, ми переходимо до законопроекту 3509, 3509-1, 3509-2 – проект Закону про внесення змін до Закону України "Про Державний бюджет України на 2020 рік".</p>
<p>Для того, щоб його розглядати, нам потрібно проголосувати про включення його до порядку денного. Шановні народні депутати, я попрошу зайняти свої місця. Я ставлю на голосування питання про включення до порядку денного законопроекту 3509 з його альтернативами. Будь ласка, готові голосувати? Готові голосувати? Прошу підтримати та проголосувати.</p>
<p></p>
<p>11:41:09</p>
<p>За-265</p>
<p>Рішення прийнято.</p>
<p>Далі я ставлю на голосування процедуру ad hoc щодо розгляду та прийняття рішення на цьому пленарному засіданні. Також треба проголосувати 226 голосів. Прошу підтримати та проголосувати.</p>
<p></p>
<p>11:41:36</p>
<p>За-258</p>
<p>Рішення прийнято.</p>
<p>Далі для розгляду... Ставлю питання розглядати це питання за скороченою процедурою. Для цього нам потрібно 150 голосів. Прошу підтримати та голосувати.</p>
<p></p>
<p>11:42:04</p>
<p>За-245</p>
<p>Рішення прийнято.</p>
<p>Я надаю слово заступнику голови Комітету з питань бюджету Трухіну Олександру Миколайовичу. Будь ласка, Олександре.</p>
<p></p>
<p>11:42:26</p>
<p>ТРУХІН О.М.</p>
<p>Шановний Дмитре Олександровичу, шановні народні депутати, дозвольте мені представити законопроект №3509 від авторського колективу, а також висловити позицію Комітету з питань бюджету щодо нього та альтернативних законопроектів 3509-1, 3509-2, які на момент розгляду даного питання до Комітету з питань бюджету не надійшли.</p>
<p>Законопроект за номером 3509 шляхом внесення змін до статті 28 Закону про Державний бюджет на 20-й рік передбачає можливість спрямування коштів стабілізаційного фонду, створеного у складні для держави часи, на покращення транспортного сполучення, будівництво, реконструкцію і капітальний поточний ремонт автомобільних доріг. Такі зміни розширюють напрями використання стабілізаційного фонду, а пріоритетність та обсяги виділення цих коштів за напрямками буде визначати лише уряд України.</p>
<p>Головне науково-експертне управління Апарату Верховної Ради та Мінфін у своїх експертних висновках до законопроекту 3509 висловили рекомендації, які під час розгляду законопроекту були повністю враховані нашим комітетом.</p>
<p>За наслідками розгляду комітету комітет ухвалив наступне рішення: рекомендувати Верховній Раді законопроект 3509 прийняти за основу та в цілому як закон з урахуванням пропозицій комітету, пов'язаних з належним оформленням законопроекту та врахуванням додаткових пропозицій щодо розширення напрямків використання стабілізаційного фонду, а саме туди увійшли і приймальні відділення, і всі ті речі, про котрі казав нам Президент, і все, що ми обіцяли нашим виборцям.</p>
<p>Тому дякую і підтримаємо.</p>
<p></p>
<p>ГОЛОВУЮЧИЙ. Надаю слово народному депутату України Цабалю Володимиру Володимировичу. Будь ласка. Цабалю Володимиру Володимировичу, фракція партії "Голос".</p>
<p></p>
<p>11:44:19</p>
<p>ЦАБАЛЬ В.В.</p>
<p>Шановні колеги, я буду дуже коротко, оскільки мій альтернативний закон відрізняється тільки однією річчю від основного. Хочу всім нагадати, що два місяці назад ми робили секвестр бюджету. В цьому секвестрі основна зміна була – це виділення більше 60 мільярдів гривень в фонд боротьби з коронавірусом. Для того, щоб ці гроші взяти, довелося зняти з культури, з освіти, з місцевого самоврядування, з будівництва доріг і так далі. Але ми обіцяли, що якщо ці гроші не будуть повністю використовуватись, ми ці гроші будемо назад вертати тим програмам, де вони були зняті. І це дійсно, передбачено в Законі про бюджет, така можливість є. Але немає одної можливості, точніше, двох. Перша – це вернути гроші на будівництво доріг, що вже передбачено основним законом. А друга – це вернути гроші місцевому самоврядуванню. Бо за 5 місяців 13 мільярдів гривень недоотримали місцеві бюджети. Це вже від зменшеного плану.</p>
<p>Відповідно мій альтернативний закон він повністю повторює ті позитивні норми основного закону, і крім того ще передбачає, щоб з фонду на боротьбу з коронавірусом можна було перенаправляти гроші в місцеві бюджети.</p>
<p>Тому, колеги, прошу підтримати мій альтернативний законопроект. А якщо цього не вдасться, то хоча би основний.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народній депутатці України Васильченко Галині Іванівни. Будь ласка.</p>
<p>Шановні колеги, поки доповідач іде, я все-таки попрошу відійдіть з проходу, щоб людям було зручно доставатися трибуни.</p>
<p>Будь ласка, Галина Іванівна.</p>
<p></p>
<p>11:46:18</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні народні депутати, шановний пане Голово, дорогі українці! Фракція "Голос" послідовно відстоює інтереси малого, середнього бізнесу і подає відповідні законопроекти. Вже ні для кого не секрет, що нам не вдасться оминути серйозної економічної кризи. Але ми можемо суттєво зменшити наслідки особливо для тих, хто реально змушений був закрити свої бізнеси в час пандемії і зараз потребує реальної державної допомоги та підтримки.</p>
<p>Сьогодні більшість мікропідприємців заявляють про те, що вони скоротили свої доходи на 90-100 відсотків та змушені звільняти своїх працівників. І станом на сьогодні ми вже маємо понад 500 тисяч безробітних. Тому основним завданням має бути мінімізація тих наслідків, які, власне, вбивають мікро та середній бізнес. І моїм альтернативним законопроектом передбачається допомога коштів, які, власне, є зекономлені, як зазначив мій колега Володимир Цабаль, оскільки з запланованих на квітень-травень 34 мільярдів використано лише 13. І ми маємо зараз можливість надати реальну допомогу тим, хто її справді потребує. Ми маємо захистити малий і середній бізнес. Я прошу вас підтримати саме мій альтернативний законопроект і допомогти малому та середньому бізнесу у цій складній економічній кризі.</p>
<p>Щиро дякую. Сподіваюся на підтримку.</p>
<p></p>
<p>ГОЛОВУЮЧИЙ. Дякую, Галина Іванівна.</p>
<p>Шановні колеги, є необхідність обговорити цей законопроект, так? Тому прошу записатись: два – за, два – проти, будь ласка.</p>
<p>Будь ласка, народний депутат Лаба Михайло Михайлович, фракція політичної партії "Слуга народу".</p>
<p></p>
<p>11:48:36</p>
<p>ЛАБА М.М.</p>
<p>Шановні колеги, цей законопроект якраз влаштовує майже всі фракції. І ми розуміємо прекрасно, що до осені всі будуть займатися і економікою, і медициною, і іншими питаннями. А як же займатись цим державі без великого будівництва, без доріг?</p>
<p>Тому цей законопроект націлений на ці первинні речі, які були декларовані майже всіма фракціями. Прошу підтримати його в цілому і проголосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, я запрошую до слова народного депутат Лунченка Валерія Валерійовича, депутатська група "Довіра".</p>
<p></p>
<p>11:49:16</p>
<p>ЛУНЧЕНКО В.В.</p>
<p>Прошу передати слово Кулінічу Олегу.</p>
<p></p>
<p>ГОЛОВУЮЧИЙ. Олег Іванович Кулініч, будь ласка.</p>
<p></p>
<p>11:49:24</p>
<p>КУЛІНІЧ О.І.</p>
<p>Дякую, Валерій Валерійович.</p>
<p>Доброго дня, шановні колеги! Надзвичайно важливий законопроект. Чому? Тому що в тих умовах, в яких зараз знаходиться країна, коли ми проводимо безліч заходів у боротьбі з коронавірусом, все рівно економіка повинна працювати. Економіка повинна працювати, повинні відновлюватися інфраструктурні проекти, інфраструктурні об'єкти і в першу чергу це дороги. Тому що дороги – це життя економіки країни. І ми знаємо, депутати нашої групи, власне, всі мажоритарні депутати знають, в якому стані знаходяться наші дороги, особливо в сільській місцевості, особливо місцеві дороги і дороги територіального значення. А якраз цей законопроект дає такий чіткий механізм, як це зробити в умовах карантину, в умовах коронавірусу.</p>
<p>Тому обов'язково важливо проголосувати його за основу і в цілому, тому що те, що можна зробити в цьому році, його треба зробити обов'язково в цьому році. Тому що, якщо ми будемо відкладати ці речі на наступні роки, то дороги просто у нас перетворяться в напрямки. Вони вже й так деякі дороги в більшості областей країни це не дороги, а напрямки. Тому це треба обов'язково робити в цьому році.</p>
<p>Депутатська група "Довіра" буде підтримувати цей законопроект, який надзвичайно важливий для країни і надзвичайно важливий для місцевого самоврядування. І тому ми закликаємо всі фракції і групи також його підтримати за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я надаю слово Лубінцю Дмитру Валерійовичу, депутатська група "Партія "За майбутнє".</p>
<p>Я перепрошую. Тарас Іванович Батенко, будь ласка.</p>
<p></p>
<p>11:51:09</p>
<p>БАТЕНКО Т.І.</p>
<p>Шановні колеги, депутатська група "Партія "За майбутнє" вважає, що це надзвичайно важливий законопроект. Як ми знаємо, ми напомпували стабілізаційний фонд боротьби з коронавірусом під 65 мільярдів гривень, з них порядку 13 мільярдів вже використаних. Куди використані, як використані, наскільки це відчула медична сфера, це питання суперечливе.</p>
<p>Тим не менше, ми наполягаємо на тому як депутатська група "Партія "За майбутнє", що наш головний пацієнт залишається, це українська економіка, вся бюджетна сфера, всі наші пенсіонери. І якщо впаде економіка, впадуть усі. І, очевидно, це стосується інфраструктури. Тому забезпечення ремонту і реструктуризація, реконструкція лікарень і під'їзних доріг до них – це першочергове питання, яким так само ми повинні займатися.</p>
<p>Ми вважаємо, наша депутатська група вважає і просить бюджетний комітет як профільний комітет і Голову Верховної Ради доповнити з голосу і викласти пункт 1 розділу І законопроекту словами в наступній редакції: доповнити "автомобільних доріг загального користування державного значення" словами "автомобільних доріг загального користування державного і місцевого значення". Це буде, власне, те, про що ми говоримо, повернення грошей, в тому числі місцевому самоврядуванню. І я вважаю, що це буде відповіддю на те, що в нас збільшується постійно офіційне безробіття, як вже зазначали колеги, понад півмільйона населення, і воно неспинно зростає.</p>
<p>Я прошу шановного Олександра Миколайовича Трухіна врахувати це питання під стенограму.</p>
<p>Дякую. Ми голосуємо "за" в цілому з урахуванням цієї позиції.</p>
<p></p>
<p>ГОЛОВУЮЧИЙ. Будь ласка, слово надається Василенко Лесі, будь ласка, партія "Голос".</p>
<p></p>
<p>11:53:02</p>
<p>ВАСИЛЕНКО Л.В.</p>
<p>Доброго дня, колеги, шановні українці! Це дуже добре, що ми сьогодні розглядаємо питання про перерозподіл коштів зі стабілізаційного фонду, які належним чином так і не почали використовуватися.</p>
<p>Але крім доріг і підтримки бізнесу потрібно також звернути увагу на ті програми, які були на 100 відсотків скасовані. І я сьогодні, в День захисту довкілля, до речі, говорю про програми природоохоронних заходів, які внаслідок перегляду бюджету були на 100 відсотків скорочені.</p>
<p>Пам'ятаєте, коли Київ очолював рейтинг найбрудніших міст світу? Так от, щоб це не повторилося, мають бути гроші в державному бюджеті на встановлення систем моніторингу якості повітря. Це як мінімум.</p>
<p>А пам'ятаєте, коли Чорнобиль горів? Таке от, з цього бюджету забрали всі кошти на розвиток зони відчуження, ті кошти, які би йшли на те, щоби попереджати такі пожежі і їх виникнення знову, що цілком ймовірно вже в серпні місяці цього року.</p>
<p>Я абсолютно не проти того, щоби в Україні розвивалася інфраструктура, щоби будувалися якісні дороги. Але я би хотіла також, щоби в нас належну увагу приділяли і питанням іншим – питанням захисту довкілля, в якому ми всі з вами живемо, і питанню порушення наших з вами екологічних прав.</p>
<p>Ми готові підтримати цей законопроект. Але в той же час я наполягаю, щоби чи силами Верховної Ради, чи силами Кабміну, який толком не працює, були повернуті кошти на природоохоронні заходи і програми. І я би хотіла також, щоби ми всі сьогодні відзначили День захисту довкілля, який, до речі, вперше в історії України без міністерства святкується і без міністра охорони довкілля.</p>
<p>Дякую за увагу.</p>
<p></p>
<p>ГОЛОВУЮЧИЙ. Колтунович Олександр Сергійович, будь ласка.</p>
<p></p>
<p>11:55:00</p>
<p>КОЛТУНОВИЧ О.С.</p>
<p>Дякую.</p>
<p>Шановний головуючий, шановні народні депутати, ну, звичайно, я думаю, не знайдеться людей, які не підтримують тему, що стосується реконструкції, капітального і поточного ремонту автомобільних доріг. Однак мене бентежить дуже тема щодо колапсу бюджетного, який є в Україні. Ви знаєте, що прийнятий бюджет мінус 298,4 мільярда гривень. Ви знаєте, що додаткові запозичення в цьому році 642 мільярди гривень, це зовнішні і внутрішні запозичення. Ви всі знаєте, на скільки в нас були зменшені субсидії, який дефіцит Пенсійного фонду. І тому з цієї точки зору дуже сумнівним виглядає економія коштів в фонді по боротьбі з COVID-19.</p>
<p>Ще один дуже важливий момент, колеги деякі згадували. А де ж звіт про використання коштів? Фонд був 64,7 мільярда, частина з них використана, на що куди конкретно пішло?</p>
<p>Тому, безумовно, ми підтримуємо ідею щодо того, що в Україні мають будуватися дороги, але, будь ласка, запропонуйте реалістичний бюджет, який не буде на 65 відсотків формуватися із зовнішніх і внутрішніх запозичень.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Я надаю слово від фракції партії "Європейська солідарність" Миколі Княжицькому народному депутату, будь ласка.</p>
<p></p>
<p>11:56:15</p>
<p>КНЯЖИЦЬКИЙ М.Л.</p>
<p>Дякую.</p>
<p>Шановні колеги, а COVID у нас вже закінчився? Подивіться, в тому ж Львові 70-90 хворих щодня. Лікарі всім забезпечені? А на культуру ми повернули всі кошти, які ми звідти забрали? А місцевим бюджетам ми компенсували ті кошти, які вони недоотримали через те, що не отримували зараз гроші? Звичайно, дороги будувати потрібно, але є вкрай багато важливих речей. І переглядати бюджет в ручному режимі, маючи, справді, такий величезний дефіцит в 300 мільярдів, щоб задуматися, що ми будемо робити в вересні і звідки платити зарплату бюджетникам, мені здається, недоцільно. Тому наша фракція буде втримуватися.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я бачив, ще Іван Іванович, так, по-моєму. Крулько Іван Іванович, по-моєму піднімав руку. З "Батьківщини".</p>
<p></p>
<p>11:57:05</p>
<p>КРУЛЬКО І.І.</p>
<p>Іван Крулько, фракція "Батьківщина". Безумовно, в цьому проекті ключовим є направлення коштів на відновлення приймальних відділень в лікарнях. Але в той же час ви знаєте, що ми маємо жахливу ситуацію з ФАПами і амбулаторіями в сільській місцевості.</p>
<p>Саме тому, шановний головуючий на засіданні, з погодженням з авторами цього законопроекту прохання в тіло законопроекту додати слова: "а також сільських ФАПів і амбулаторій". І саме в такому формулюванні: "приймальних відділень госпітальних округів, (кома) сільських ФАПів та амбулаторій". Щоб туди могли закупляти обладнання і мали можливість ремонтувати ці приміщення.</p>
<p>І я прошу Трухіну Олександру, автору законопроекту, надати слово, щоб він підтвердив саме таку домовленість, і з цією поправкою, щоб ми проголосували в сесійній залі цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Перед тим, як передам завершальне слово від комітету… Я перепрошую, шановний народний депутат Антон Яценко, від вашої групи вже виступали. Не може, одна людина виступає від фракції і групи. Все, я перепрошую.</p>
<p>Я на завершення даю слово від комітету народному депутату Трухіну. Єдине, я хочу усіх ініціаторів попередити, ми можемо ставити на голосування, і ми з вами домовилися, тільки те, що пройшло комітет. З голосу ми правки не ставимо. Тому, якщо ваші правки є в рішенні комітету, ми їх ставимо. Якщо немає, є процедура "друге читання", внесення до такого закону і так далі.</p>
<p>Будь ласка, я надаю Олександру Трухіну.</p>
<p></p>
<p>11:59:02</p>
<p>ТРУХІН О.М.</p>
<p>Дякую, шановні колеги. Дякую за дуже слушні зауваження та додані пропозиції щодо можливості використання та розвитку, запуску економіки та підтримку сільської медицини і тих напрямків, котрі озвучили депутатські групи "Довіра" та БЮТ. Це дуже важливі напрямки. І я вважаю, якщо це є за можливе, щоби комітет разом із залом підтримали такі важливі ініціативи та напрямки. Я не знаю, чи можна це щодо Регламенту, хай скаже головуючий, але комітет підтримав би такі напрямки.</p>
<p>Дякую.</p>
<p></p>
<p>ГОЛОВУЮЧИЙ. Олександр Миколайович, якби комітет підтримав, воно має бути в рішенні комітету. Тому я не можу поставити ніщо інше, що є в рішенні комітету. Це чесно, і ми про ці правила домовилися на початку нашої каденції. Тому, шановні колеги... А? Як скажете.</p>
<p>Шановні колеги, тоді я ставлю на голосування прийняти за основу законопроект 3509 про внесення змін до Закону України "Про Державний бюджет України на 2020 рік". Готові голосувати? Прошу підтримати та проголосувати.</p>
<p></p>
<p>12:00:31</p>
<p>За-274</p>
<p>Рішення прийнято. Покажіть по фракціях, будь ласка.</p>
<p>Шановні колеги, рішення комітету стоїть: в цілому з урахуванням пропозицій комітету. Чи є ті, хто заперечують? "Батьківщина" заперечує, "слуги народу" заперечують. Хто ще? Так, "За майбутнє" заперечують.</p>
<p>Шановні колеги, тоді я ставлю скорочення строків підготовки до другого читання. Все.</p>
<p>Шановні колеги, я ставлю на голосування скорочення вдвічі строків підготовки пропозицій і поправок до другого читання. Прошу підтримати та проголосувати.</p>
<p></p>
<p>12:01:30</p>
<p>За-280</p>
<p>Рішення прийнято. Дякую.</p>
<p><a name=Temp></a></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:01:38</p>
<p>ГОЛОВУЮЧИЙ. Шановні колеги, наступне питання порядку денного – це проект Закону про внесення змін до статті Кодексу України про адміністративні правопорушення та Кримінального кодексу України щодо посилення відповідальності за невиконання законних вимог та перешкоджання діяльності народного депутата України, Рахункової палати, депутата місцевої ради. На трибуну запрошується голова Комітету з питань правоохоронної діяльності Монастирський Денис Анатолійович.</p>
<p>Шановні колеги, ви будете наполягати на правках? А хто буде наполягати? 2 особи бачу. А, ні, тоді пішли по правкам.</p>
<p>Южаніна Ніна Петрівна, правка номер 2. Може ми об'єднаємо якось, Ніна Петрівна, ні?</p>
<p></p>
<p>12:02:17</p>
<p>ЮЖАНІНА Н.П.</p>
<p>Шановні колеги, ця поправка стосується того, про що ми вчора говорили і сьогодні, до речі, багато колег висловлювалися щодо отриманих відповідей на свої звернення і на свої запити. І саме поправка стосувалася того, хто буде визначати повноту, достовірність і правдиву інформацію. Тому я сподівалася, що саме в цьому законі, змінюючи його назву і додаючи один пункт про внесення змін до Закону України про статус народного депутата, ми саме сформуємо той механізм, через який зможемо користуватися всі ми. Бо є відповідальна особа в Апараті Верховної Ради, яка складає адмінпротоколи, але, хто визначає повноту і достовірність інформації – немає.</p>
<p>Тому моя поправка стосувалася саме цього, щоби змінити назву, оскільки вноситься додатково зміна в Закон про статус народного депутата, і викласти саме в такій редакції поправку, щоб народний депутат спільно з цим працівником визначали повноту, достовірність поданої…</p>
<p></p>
<p>ГОЛОВУЮЧИЙ. Наполягаєте на голосуванні, Ніно Петрівно?</p>
<p>Денис Анатолійович, будь ласка.</p>
<p></p>
<p>12:03:37</p>
<p>МОНАСТИРСЬКИЙ Д.А.</p>
<p>Шановна Ніно Петрівно, ми, оскільки дуже швидко розглядали цей закон і в нас є окремий законопроект, присвячений саме механізму виконання от, власне, цієї відповідальності – 3503, і ми найближчим часом його будемо розглядати, і в тому числі зразу скажу, що по місцевим радам також в нас були дебати, але ми не прийшли до того, як там має цей механізм працювати, і є окремий законопроект 3381, в межах, яких ми ці питання доопрацюємо.</p>
<p>Дякую вам.</p>
<p></p>
<p>ГОЛОВУЮЧИЙ. Наполягаєте на голосуванні? Ні, вибачте. Наступна правка буде...</p>
<p>Ставлю на голосування правку номер 2 Южаніної. Прошу визначатись та голосувати.</p>
<p></p>
<p>12:04:35</p>
<p>За-104</p>
<p>Рішення не прийнято.</p>
<p>Правка номер 3, Поляков. Наполягаєте? Включіть мікрофон Антону Едуардовичу.</p>
<p></p>
<p>12:04:39</p>
<p>ПОЛЯКОВ А.Е.</p>
<p>Шановні колеги, ми подавали правки, які стосуються... Ну, по-перше, цей законопроект я підтримаю, він дуже гарний, тому що я теж неодноразово звертався, більше тисячі звернень та запитів за 9 місяців роботи. Але ми ж повинні розуміти, що не тільки треба посилювати відповідальність, але і запровадити механізм того, щоб вона була невідворотна ця відповідальність. Саме тому я і колеги подавали відповідні правки, які збігаються з висновками ГНЕУ, і мені не зрозуміло, чому їх комітет не підтримав. Я не наполягаю, але хотілося, щоб цей закон був робочий, а не просто для, скажімо так, для того, щоб він існував.</p>
<p>Дякую.</p>
<p></p>
<p>ГОЛОВУЮЧИЙ. Антоне Едуардовичу, а на інших правках будете наполягати чи можемо іти далі? Позиція комітету і далі йдемо.</p>
<p></p>
<p>12:05:37</p>
<p>МОНАСТИРСЬКИЙ Д.А.</p>
<p>Знову ж таки повторюю, що мова йде про те, щоб... для того, щоб глибоко вивчити питання відповідальності, ми якраз це і робимо в межах законопроектів 3381, 3503. І в межах цього я пропоную нам з вами відпрацювати цей механізм, і він буде, я думаю, що досконалим.</p>
<p>В цьому випадку йдеться про кілька речей, про які ми узгодили, це додавання до... відповідальність за ненадання відповіді народному депутату і збільшення самого розміру цієї відповіді. Я думаю, що після цього з приводу процедури, в тому числі в кримінальному праві, ми зможемо з вами продовжити дискусію.</p>
<p>Дякую вам.</p>
<p></p>
<p>ГОЛОВУЮЧИЙ. Наступна правка номер 5, Южаніна Ніна Петрівна.</p>
<p></p>
<p>12:06:25</p>
<p>ЮЖАНІНА Н.П.</p>
<p>Шановні колеги, якби насправді ви трошки більше часу приділили цим поправкам, то ми би уже сьогодні в другому читанні і в цілому прийняли б і вже завтра сподівалися б чи після підписання Головою Верховної Ради і Президентом отримувати достовірну, повну інформацію і впливати, і притягувати до відповідальності буквально всіх, хто надає її в неповному розмірі або взагалі відписки.</p>
<p>Але я сподіваюсь і вірю вам, пане голово комітету, що при доопрацюванні до другого читання законопроекту 3157 ви запросите на засідання комітету. І ми зможемо знайти саме таку конструкцію, оскільки мені довелось боротися за те, щоб отримати і притягнути до відповідальності попередніх керівників Державної фіскальної служби за ненадання інформації. Так я, от, хочу, щоб всі могли користуватися цим правом, і ми через пряму норму закону могли робити, саме вчиняти такі дії.</p>
<p>Тому викликайте, запрошуйте на засідання комітету і спільно будемо доопрацьовувати.</p>
<p>Дякую. І поправку можете не ставити на голосування.</p>
<p></p>
<p>ГОЛОВУЮЧИЙ. Дякую, Ніна Петрівна.</p>
<p>Гриб, 6 правка. Наполягаєте? Включіть, будь ласка, мікрофон.</p>
<p></p>
<p>12:07:39</p>
<p>ГРИБ В.О.</p>
<p>Шановні колеги, моя правка також була саме про механізми застосування всіх тих декларацій, які ми будемо приймати в цьому законі. Закон, безперечно, є потрібний. Але, якщо не буде механізму якраз застосування, то, на превеликий жаль, він не буде працювати. То я прошу все ж таки проголосувати за правку.</p>
<p>Я почула відповідь пана Монастирського про те, що буде ще один закон. І, чесно кажучи, мені незрозуміло, навіщо нам дуже багато законів приймати, якщо можна все зробити в одному законі?</p>
<p>Дякую.</p>
<p></p>
<p>ГОЛОВУЮЧИЙ. Наполягаєте на голосуванні?</p>
<p>Ставлю на голосування правку номер 6 народного депутата Гриб. Комітетом відхилена. Прошу визначатись та голосувати.</p>
<p></p>
<p>12:08:38</p>
<p>За-81</p>
<p>Рішення не прийнято.</p>
<p>Дирдін. Не наполягає.</p>
<p>Мінько, Яцик.</p>
<p>Бакумов Олександр Сергійович, хвилина.</p>
<p></p>
<p>12:08:52</p>
<p>БАКУМОВ О.С.</p>
<p>Шановний головуючий , шановні колеги! Я не буду наполягати на тих правках, на голосуванні, які мною подані. Однак хотів би наголосити на тому, що ця законодавча ініціатива є важливою. І ті функції і повноваження, які виконує народний депутат в межах суспільних інтересів громадян, вона має бути почутою, і ми маємо право знати відповідь на наші запитання, коли робимо відповідні депутатські запити або звернення. Але на моє глибоке переконання суть цього питання лежить в іншому: треба переглядати Закон України "Про інформацію", треба більш детально прописувати, що є інформацією з обмеженим доступом, зокрема, що таке конфіденційна, таємна, службова, порядок її запиту і порядок відповіді. А ми, на превеликий жаль, почали з відповідальності і збільшення неї. Тому я пропоную все ж таки переглядати Закон "Про інформацію".</p>
<p></p>
<p>ГОЛОВУЮЧИЙ. Переходимо до голосування. Не наполягаєте, да, на правках?</p>
<p>Івченко Вадим Євгенович, 11 правка.</p>
<p></p>
<p>12:10:02</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, в цій правці... Досить важливий закон і він посилює сьогодні і статус народного депутата, і депутатів місцевих рад, і повноважних осіб Рахункової палати. Але разом з тим хотілося б, щоб цей закон був більш повніший. Тому я в своїй правці запропонував, щоб відповідальність за невиконання вимог і перешкоджання діяльності народного депутата, Рахункової палати, депутата місцевої ради несли не лише посадові особи, а й службові особи. Тому що у нас в законодавстві є і посадові, і службові, тобто ті, на яких покладені деякі функції в різних формах господарювання, скажімо, і в тому числі в державних підприємствах. Ми чомусь цю правку не враховуємо. Поясніть, будь ласка.</p>
<p></p>
<p>ГОЛОВУЮЧИЙ. Наполягаєте на голосуванні? Ставлю на голосування...</p>
<p>Позиція комітету.</p>
<p></p>
<p>12:11:01</p>
<p>МОНАСТИРСЬКИЙ Д.А.</p>
<p>В Кодексі України про адміністративні правопорушення саме така формула використовується як посадових осіб. Службових осіб – мова йде в Кримінальному кодексі. І це поняття узагальнюється в КУпАП і повністю відповідає тому запиту, який ви ставите в цій правці.</p>
<p>Дякую вам.</p>
<p></p>
<p>ГОЛОВУЮЧИЙ. Ставлю на голосування правку номер 11 народного депутата Івченка. Вона не врахована комітетом. Прошу визначатись та голосувати.</p>
<p></p>
<p>12:11:41</p>
<p>За-89</p>
<p>Рішення не прийнято.</p>
<p>12 правка, Яценко.</p>
<p></p>
<p>12:11:47</p>
<p>ЯЦЕНКО А.В.</p>
<p>Шановні колеги, я вніс поправку, яка передбачає також відповідальність за незабезпечення невідкладного прийому депутата, коли депутат, наприклад, хоче попасти на прийом згідно статті 17 Закону про статус народного депутата, а йому відповідають, що той чи інший керівник, чи міністр зайнятий дуже, може прийняти через місяць або взагалі не може. Тому, звичайно, я вважаю, що ця правка правильна і не зовсім розумію чому комітет її відхилив. Хотілось би почути позицію комітету і прошу поставити на підтвердження цю правку.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 12… Позиція комітету.</p>
<p></p>
<p>12:12:32</p>
<p>МОНАСТИРСЬКИЙ Д.А.</p>
<p>Предмет цього законопроекту саме стосувався невідповіді на запити та звернення народних депутатів, щодо вимог, щодо прийому народних депутатів є вже іншим предметом, тому ми в межах цього законопроекту цю правку відхилили.</p>
<p></p>
<p>ГОЛОВУЮЧИЙ. Ставлю на голосування правку номер 12 Яценка. Комітетом відхилена. Прошу визначатись та голосувати.</p>
<p></p>
<p>12:13:08</p>
<p>За-91</p>
<p>Рішення не прийнято.</p>
<p>Правка номер 14, Тимошенко. Не наполягає.</p>
<p>Торохтій, 20 правка.</p>
<p>Юлія Володимирівна, ви не будете наполягати?</p>
<p>Івченко. Буде наполягати на правках? 36 правка, Івченко.</p>
<p></p>
<p>12:13:41</p>
<p>ІВЧЕНКО В.Є.</p>
<p>Дякую.</p>
<p>Вадим Івченко, "Батьківщина". Колеги, цією правкою пропонується включити до КУпАП положення, що прямо передбачають відповідальність посадових осіб державних органів підприємств, установ і організацій за відмову народному депутату у невідкладному прийомі з питань депутатської діяльності. Колеги, всі ми з вами знаємо проблему, коли ми хочемо невідкладно зустрітися з керівниками центральних органів влади і міністерств, коли до нас звертаються в тому числі на округах, звернення з асоціацій, звернення з територій, і ми чекаємо місяцями цих прийомів для того, щоб невідкладно з питань депутатської діяльності зробити, скажімо, зустріч і пояснити позиції в тому чи іншому питанні.</p>
<p>Колеги, чомусь ця правка знову відхилена? Це не посилення ролі народних депутатів. Якщо ця правка не буде врахована, це фактично запити і звернення будуть, ну, скажімо так, підсилені, а питання особистої присутності і пояснення для невідкладного прийому народних депутатів не буде вирішено в цьому законі.</p>
<p></p>
<p>ГОЛОВУЮЧИЙ. Наполягаєте на голосуванні? Позиція комітету.</p>
<p></p>
<p>12:14:57</p>
<p>МОНАСТИРСЬКИЙ Д.А.</p>
<p>Колеги, я вже пояснював питання, якраз що стосуються особистого прийому, що це не було предметом саме цього закону. Крім того, ми знаємо, є рішення Конституційного Суду щодо пояснення питання невідкладного прийому. І там, де було потрібно більше часу для опрацювання, зважаючи на ті терміни, які мав комітет для роботи, а це були найкоротші терміни, які були визначені буквально днями, ми визначили саме в тих межах, які ставили автори законопроекту.</p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Вадим Євгенович, ви на інших правках будете наполягати? На якій, на наступній?</p>
<p>37 правка. Івченко.</p>
<p></p>
<p>12:15:37</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, от наступна правка, дивіться, якщо попередня була про невідкладний прийом з питань депутатської діяльності, то ця правка говорить про безперешкодне відвідування органів державної влади і органів місцевого самоврядування, і в безперешкодному доступі в усі підприємства державної форми власності.</p>
<p>Ми запропонували в цій правці зміни до 188 Кодексу про адміністративні правопорушення, щоб легше було притягувати таких осіб до відповідальності. І знову ця правка не була підтримана комітетом. Тобто це означає, чи ми будемо писати з вами листи, і ця роль листів і запитів, дійсно, посилюється.</p>
<p>А якщо народний депутат хоче невідкладно, щоб його прийняли, або мати доступ безперешкодний до відповідних державних установ, то тут роль народного депутата не посилюється, якобы готується інший закон, як нам говорять. Але ми знаємо, що цей закон може роками не виноситись в зал Верховної Ради. Тому пропоную підтримати дану правку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:16:53</p>
<p>МОНАСТИРСЬКИЙ Д.А.</p>
<p>Повторюю позицію. В тому плані, що ці ініціативи не входили до предмету первинної ідеї законопроекту, тому вона була відхилена.</p>
<p>Дякую.</p>
<p></p>
<p>ГОЛОВУЮЧИЙ. Не наполягаєте на голосуванні? Добре. Дякую.</p>
<p>Ніна Петрівна, 38 правка. Будете наполягати? Дякую.</p>
<p>Батенко Тарас Іванович? Не наполягає.</p>
<p>Цимбалюк.</p>
<p>Поляков Антон Едуардович, не будете, да, наполягати?</p>
<p>Цимбалюк Михайло Михайлович.</p>
<p></p>
<p>12:17:38</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, президія, шановний голово комітету, насправді, закон вкрай необхідний. І до другого читання він підсилився. І за це дякую голові комітету і членам комітету, які над ним працювали.</p>
<p>Моя правка стосувалася саме 256 статті Кодексу України про адміністративні правопорушення щодо відповідальності. Бо самий останній випадок, який я відчув, коли звернення, яке адресоване голові Тернопільської ОДА, через півтора місяця повертається за підписом заступника голови Зборівської РДА. І відповідь ні про що. Через те потрібно такий закон приймати.</p>
<p>Якщо Денис Анатолійович каже щодо нового законопроекту, який дасть можливість підсилити саме відповідальність і розширити той спектр, про який ми говорили, то тоді я готовий долучитися і на правці не наполягаю на голосуванні. Дякую.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на… Не наполягаєте.</p>
<p>Поляков, 43 правка.</p>
<p></p>
<p>12:18:53</p>
<p>ПОЛЯКОВ А.Е.</p>
<p>Денис Анатолійович, я правильно розумію, все те, що ми подавали, ви хочете виправити в законопроекті 3503? Я просто хочу уточнити, щоб не наполягати на своїх правках.</p>
<p></p>
<p>ГОЛОВУЮЧИЙ. Включіть мікрофон.</p>
<p></p>
<p>12:19:11</p>
<p>МОНАСТИРСЬКИЙ Д.А.</p>
<p>Два законопроекти зараз є в об'єктиві роботи комітету, це 3503 і 3381. От в межах цих проектів ми з вами можемо попрацювати щодо удосконалення механізму. Дійсно, в межах цього проекту неможливо вирішити всі проблеми діяльності народних депутатів.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Івченко, 42 правка.</p>
<p></p>
<p>12:19:35</p>
<p>ІВЧЕНКО В.Є.</p>
<p>Дякую.</p>
<p>Вадим Івченко, "Батьківщина". Колеги, от наступна правка говорить про зміни до статті 256 кодексу щодо протоколів. Ось дали ви звернення як народні депутати, а вам прийшла відписка чи взагалі не прийшла відповідь. 256 стаття допомагає працівникам Верховної Ради, Апарату, скласти протокол на посадових осіб за те, що вони дають або відписки, або неналежно відносяться до депутатських звернень.</p>
<p>Денисе Анатолійовичу, скажіть, будь ласка, от ця правка і моя наступна правка 43, відразу скажу, 49-а, де я пропоную за невиконання законних вимог депутатських фракцій та депутатських груп, щоб вони несли, в тому числі і на виконання рішень тимчасово-слідчих комісій, несли покарання згідно чинного законодавства. Ви будете це враховувати в наступних законопроектах? Бо ми подали слушні правки, і я просто не бачу тут розуміння, чи будуть взагалі ці законопроекти невдовзі виноситися в зал Верховної Ради, щоб посилювати статус, в тому числі і…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:20:49</p>
<p>МОНАСТИРСЬКИЙ Д.А.</p>
<p>Колеги, по кожних з цих правок, зокрема і фракцій, і груп, я думаю, що має бути фахове професійне обговорення, однозначно і комітет, і я думаю, що всі фракції налаштовані на те, щоб посилювати роль як окремого народного депутата, так і депутатської групи і фракції.</p>
<p>Тому давайте візьмемо просто більше часу для того, щоб дійсно відпрацювати механізм. Є цілі там концепції – яким чином мають фіксуватися, хто має складати протокол, чи має це робити Апарат Верховної Ради, якщо так, в якій процедурі – ми не знайшли вирішення цього питання в межах обмеженого часу, який мав комітет. Тому я думаю, що надалі ми з вами відпрацюємо, і цей законопроект зможе попасти в залу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на голосуванні? Ні.</p>
<p>Цимбалюк, 45 правка.</p>
<p></p>
<p>12:21:45</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановний пане голово комітету! Ця моя правка ґрунтувалася на основі зауваження науково-експертного управління щодо самого механізму складання протоколу, попередження і ознайомлення з тими, відносно кого складається, бо насправді механізм виявився надзвичайно складним.</p>
<p>Апарат Верховної Ради як правило дав статистику, що 80 відсотків протоколів не проходять через суд саме із-за того, що не завжди є можливість доїхати до місця, відносно кого складається протокол, а це відстань, це відрядження, і суд у зв'язку з цим закриває ці протоколи. Але я надіюсь, що в майбутніх законопроектах ми це врахуємо спільно з комітетом, і вважаю, що ця правка може бути саме врахована там. Не потрібно ставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. 47 правка, Яценко.</p>
<p></p>
<p>12:22:58</p>
<p>ЯЦЕНКО А.В.</p>
<p>Ну, знову таки мова йде про посилення відповідальності. Тому я просив би підтримати.</p>
<p>Дякую.</p>
<p></p>
<p>ГОЛОВУЮЧИЙ. На голосуванні не наполягаєте?</p>
<p>Ставлю 47 правку на голосування. Прошу визначатися та голосувати.</p>
<p></p>
<p>12:23:28</p>
<p>За-81</p>
<p>Рішення не прийнято.</p>
<p>Будь ласка, підготуйтеся до голосування. Переходимо до голосування за закон в цілому.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до статті Кодексу України про адміністративні правопорушення та Кримінального кодексу України щодо посилення відповідальності за невиконання законних вимог та перешкоджання діяльності народного депутата України, Рахункової палати, депутата місцевої ради (реєстраційний номер 3354).</p>
<p>Готові голосувати? Готові голосувати? Прошу підтримати та проголосувати.</p>
<p></p>
<p>12:24:59</p>
<p>За-329</p>
<p>Рішення прийнято. Закон прийнятий в цілому.</p>
<p>Наступне питання порядку денного – це проект Закону про внесення змін до Кодексу України з процедур банкрутства (реєстраційний номер 2276). До трибуни запрошується голова підкомітету Комітету з питань економічного розвитку Мовчан Олексій Васильович.</p>
<p>Правка номер 1, Дубінський. Не наполягає.</p>
<p>Не розходьтесь, будь ласка, тут небагато правок.</p>
<p>8 правка, Гриб. Не наполягає.</p>
<p>Мотовиловець. Не наполягає.</p>
<p>Стефанчук.</p>
<p>Тарута.</p>
<p>Будь ласка, підготуйтесь до голосування за закон в цілому.</p>
<p>Олексій Васильович, можете сідати, у вас вийшов короткий виступ.</p>
<p>Готові голосувати? Будь ласка, запросіть народних депутатів до залу.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Кодексу України з процедури банкрутства (реєстраційний номер 2276).</p>
<p>Готові голосувати? Прошу підтримати та проголосувати.</p>
<p></p>
<p>12:27:02</p>
<p>За-303</p>
<p>Рішення прийнято. Закон прийнятий в цілому.</p>
<p>Наступне питання порядку денного – це проект Закону про внесення змін…</p>
<p>Вибачте. Надійшла заява від двох депутатських фракцій про перерву з заміною на виступ. Гео Багратович Лерос.</p>
<p></p>
<p>12:27:36</p>
<p>ЛЕРОС Г.Б.</p>
<p>Шановні колеги! Ми зараз будемо розглядати Постанову 3592, де ми будемо голосувати за нашого колегу щодо складу комісії з відбору голови ДБР. Я знаю ситуацію, і багато хто з вас знає цю ситуацію, коли правоохоронний комітет обрав одну людину, а потім хтось з Офісу Президента подзвонив їй і попросив зняти свою кандидатуру. У мене до вас питання. Скільки ми ще будемо терпіти, поки цей покидьок, корупціонер Єрмак буде ламати парламент через коліно і буде знищувати парламентаризм у цій державі?</p>
<p>У мене питання до своїх колег. Згадайте, як ви йшли в парламент, з якою самоповагою ви йшли сюди. Я хочу вас попросити, так інші фракції натиснути червону кнопку, щоб показати: це парламентсько-президентська держава. Не можна ламати через коліно цей парламент і будь-який інший. Якщо Єрмак так хоче ламати парламент через коліно, то хай почне зі свого кума спочатку.</p>
<p>Натисніть, будь ласка, червону кнопку за цю постанову. Дякую.</p>
<p></p>
<p>ГОЛОВУЮЧИЙ. Переходимо до наступного питання денного.</p>
<p>Проект Постанови про визначення представників Верховної Ради України до складу комісії з проведення конкурсу на зайняття посади Директора Державного бюро розслідувань (реєстраційний номер 3592).</p>
<p>Пропонується розглянути це питання за скороченою процедурою. Будь ласка, підготуйтесь до голосування. Готові голосувати? Прошу підтримати та проголосувати.</p>
<p></p>
<p>12:29:45</p>
<p>За-195</p>
<p>Рішення прийнято.</p>
<p>Слово для доповіді надається голові Комітету з питань правоохоронної діяльності Монастирському Денису Анатолійовичу.</p>
<p></p>
<p>12:29:58</p>
<p>МОНАСТИРСЬКИЙ Д.А.</p>
<p>Шановні колеги, комітет вдруге виносить пропозицію щодо кандидатів до складу конкурсної комісії з обрання посади Державного бюро розслідувань. І цього разу комітет визначився з принципом і з тим, що 1 народний депутат і 2 недепутати будуть пропонуватися у Верховній Раді в якості представників. В итоге рейтингового голосування визначили, що комітет рекомендує до 3 осіб.</p>
<p>Андрія Георгійовича Козлова. Це знаний юрист, якого делегувала в даному плані фракція "Голос". Член Вищої кваліфікаційної комісії суддів в 16-19-х роках.</p>
<p>Москвич Лідію Миколаївну. Це завідувач кафедри судоустрою та прокурорської діяльності Національного юридичного університету Ярослава Мудрого, доктор юридичних наук, професор. Делегований фракцією "Слуга народу".</p>
<p>І член Комітету з питань правоохоронної діяльності, голова підкомітету з питань діяльності органів прокуратури Владлена Неклюдова.</p>
<p>Прошу вас визначатися щодо запропонованої комітетом пропозиції.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти на виступи від депутатських фракцій та… Немає з процедури під час розгляду питання. Два – за, два – проти від фракцій.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, народна депутатка Зінкевич Яна Вадимівна, політична партія "Європейська солідарність".</p>
<p>Олексій Олексійович Гончаренко.</p>
<p></p>
<p>12:31:58</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Історія про ДБР, яке тепер правильно розшифрувати, ну, після події в музеї, може, державне бюро рекету. А взагалі після отого, що ми розглядаємо, це друзі, брати, рідня – воно продовжується. Нагадаю вам, що на минулому сесійному тижні нам вже пропонували людей в склад конкурсної комісії щодо обрання керівництва Державного бюро розслідувань.</p>
<p>Хочу нагадати слухачам, глядачам, українцям як формується ця комісія. Три суб'єкти: Президент України (зрозуміло, хто піде від Зеленського – чергові друзі, брати, свати), далі – Кабінет Міністрів (повністю підконтрольний Зеленському, на сто відсотків), третій суб'єкт – це Верховна Рада. Тобто це єдиний суб'єкт, який міг би подати якихось незалежних опозиційних людей. Но нам спочатку запропонували двох народних депутатів від "Слуги народу" і третього для вигляду. Тобто 6 з 9 там точно Зеленського. Мова йде про ці нещасні 3 з 9. В цей раз нам пропонують одного, но все одно "слугу народу", народного депутата.</p>
<p>Саме цікаве, на засіданні Комітету з питань правоохоронної діяльності "слуга народу" пані Яцик сказала, що особисто Президент Зеленський вимагав від неї, щоб вона зняла свою кандидатуру і поступилася своєму іншому колезі зі "Слуги народу". Скажіть мені, друзі, що це таке? Що це як не втручання голови держави в те як має працювати Верховна Рада. Зеленський сидить і особисто виписує, хто від Верховної Ради має призначати все керівництво Державного бюро розслідувань. А після цього ви дивуєтесь, що вони замість того, щоб ґвалтівників з Кагарлику, з ними боротися, що вони нападають на музеї, бігають за картинами і займаються політичними репресіями. Тільки червона кнопка.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p>Яцик Юлія Григорівна.</p>
<p></p>
<p>12:34:10</p>
<p>БАТЕНКО Т.І.</p>
<p>Шановні друзі і шановні колеги, депутатська група партії "За майбутнє" вважає, що такий серйозний склад комісії з проведення конкурсу на заняття посади Директора Державного бюро розслідувань повинен бути абсолютно незаангажованим і об'єктивним. А щоб він був об'єктивним, не може бути представлення кандидатів тільки від однієї політичної сили чи одного політичного спрямування.</p>
<p>Тому ми побачили процедуру, як це відбувалося на комітеті, і я думаю, що суспільство теж має свою оцінку цієї процедури. Я вважаю, що комітет показав не зовсім неупереджений підхід з цього питання, свідченням того, як мій сказав колега, що представник із "Слуги народу" зняла свою кандидатуру з цієї комісії після впливу на добір до складу комісії фактично вищим керівництвом держави. Нас турбує цей факт і нас турбують факти того, що проігнорована позиція депутатської групи "За майбутнє", де ми подавали свою кандидатуру. Нас турбує те, що серед кандидатів, які визначені комітетом, є люди, які свого часу в біографії були звільнені зі скандалами зі своїх посад.</p>
<p>Ці та інші моменти, як і попереднє голосування, дають підстави депутатській групі "За майбутнє" утриматись від визначення цього складу комісії. І ми вважаємо, що вони повинні відхилити його і далі доопрацювати з урахуванням всіх пропозицій і всіх інтересів незаангажованості Верховної Ради України. І я думаю, що станом на сьогодні ми бачимо пряму заангажованість Верховної Ради в частині монобільшості. Це недопустимо для такого важливого органу, як Державне бюро розслідувань.</p>
<p>Дякую. Наша депутатська група голосує проти.</p>
<p></p>
<p>ГОЛОВУЮЧИЙ. Дякую.</p>
<p>Була згадана Яцик Юлії Григорівни, репліка.</p>
<p></p>
<p>12:35:56</p>
<p>ЯЦИК Ю.Г.</p>
<p>Дякую.</p>
<p>Шановні колеги, я би хотіла трішечки внести ясність, оскільки я би не хотіла, щоб наші колеги по парламенту викривлювали мої фрази або мої слова з цього приводу.</p>
<p>Так, дійсно, я зняла свою кандидатуру з голосування на комітеті. Однак, особисто Президент мені не дзвонив і не телефонував. Склалась ситуація, в якій мені наполегливо рекомендували це зробити, я зробила – це моє рішення. І тому я не хотіла б, щоб маніпулювали цією обставиною. Склалась, дійсно, нездорова ситуація на комітеті. Проте, не настільки, як це озвучив Олексій Гончаренко.</p>
<p></p>
<p>ГОЛОВУЮЧИЙ. Лозинський Роман Михайлович. Репліка на репліку не дається. Лозинський Роман Михайлович.</p>
<p></p>
<p>12:36:50</p>
<p>ЛОЗИНСЬКИЙ Р.М.</p>
<p>Прошу передати слово Осадчуку Андрію Петровичу.</p>
<p></p>
<p>ГОЛОВУЮЧИЙ. Ще раз, вибачте.</p>
<p></p>
<p>12:36:57</p>
<p>ОСАДЧУК А.П.</p>
<p>Шановні колеги, ми так само обурені тими фактами, про які з трибуни тільки що виступав депутат "Слуги народу" Гео Лерос. Факт втручання Президента в процедуру добору кандидатур є абсолютно неприйнятним. Але ми це розглядаємо як внутрішні розборки у фракції "Слуга народу" і у партії "Слуга народу". Вони просто цим демонструють стандарти своєї роботи і поведінки.</p>
<p>Сам квотний принцип формування цієї комісії і полягає в тому, щоб різні сили могли туди завести неупереджених професійних людей, які здатні якісно виконувати свою роботу в комісії.</p>
<p>Ми тішимося з того, що кандидат, якого запропонувала фракція "Голос", видатний юрист, який має бездоганну репутацію і повністю відповідає тим критеріям, які висувалися до комісії, був поки що підтриманий комітетом і зараз він є серед кандидатів.</p>
<p>Ми будемо голосувати за свою кандидатуру. Ми будемо підтримувати Андрія Козлова, бо ми віримо, що він зможе якісно виконати роботу по участі в конкурсній комісії.</p>
<p>Дякую.</p>
<p></p>
<p>ГОЛОВУЮЧИЙ. Сухов Олександр Сергійович.</p>
<p></p>
<p>12:38:12</p>
<p>СУХОВ О.С.</p>
<p>Олександр Сухов, Луганщина. Прошу передати слово Сергію Шахову.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p></p>
<p>12:38:25</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, тасуються карти в колоді, але змін ніяких в державі немає. Всі антикорупційні органи, силові структури, Генеральна прокуратура практично не працює, переслідують волонтерів, громадських діячів. По всіх кримінальних провадженнях, що порушила наша група, а їх було 120 по Луганській області тільки – жодного зрушення немає. Коли буде наводитись порядок в нашій державі?</p>
<p>За останній тиждень типу депутатами Сєвєродонецької міської ради було вкрадено 200 мільйонів гривень. Нами направлені всі відповідні документи. Ви що думаєте, хтось встав і підняв свою попу з крісла? Ні. Вже не депутати, їх відкликали люди. 25 депутатів було відкликано, перезавантажено, але ніхто нічого не зробив. Суд вирішив і апеляційний, і на першій ланці. Скажіть, будь ласка, хто на це звернув увагу? Ніхто. Ми перезавантажимо цю комісію, будуть обрані нові керівні органи. Хотілось би почути від монобільшості, чи будуть працювати всі силові структури.</p>
<p>Ми нещодавно, Вельможний, Сухов, Шахов, зверталися до Генерального прокурора, чому на посаду, таку посаду в Генеральній прокуратурі було призначено зрадника, преступника, злочинця, який стоїть за бандою, бандою злочинців, вори... крадунів в законі, ворів в законі, як хочете сказати, в Луганській області, які вкрали, ще раз хочу зазначити, за 5 років – мільярд гривень, за останній тиждень – 200 мільйонів гривень. Хотілось би почути відповідь з цієї трибуни, хто буде відповідати за це в нашій державі.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Репліка. Кого згадали? Лерос Гео Багратович. Хвилина, репліка. Осадчуком було згадано.</p>
<p></p>
<p>12:40:40</p>
<p>ЛЕРОС Г.Б.</p>
<p>Шановні колеги з фракції "Слуга народу", я вас дуже прошу натиснути червону кнопку. Давайте покажемо Офісу Президента України, голові Офісу Президента України, що це парламентсько-президентська республіка, це не парламент Єрмака.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запросіть народних депутатів до залу, переходимо до голосування. По фракціям. Ні, з процедури тут немає. Немає. Такого немає. Антоне Едуардовичу, немає. Можна в суд подати, у вас досвід є.</p>
<p>Всі фракції виступили? Всі виступили? Будь ласка, запросіть народних депутатів до залу, переходимо до голосування.</p>
<p>Чернєв Єгор Володимирович, з мотивів від "Слуги народу", не виступали.</p>
<p></p>
<p>12:42:10</p>
<p>ЧЕРНЄВ Є.В.</p>
<p>Шановні колеги, насправді минулого разу я не підтримував цю постанову саме тому, що двоє з трьох були депутати, і я вважаю, що неправильно, щоб депутати обирали голову ДБР. Але сьогодні, я розумію ту ситуацію, яка склалася в комітеті, сьогодні лише один представник від депутатського корпусу, інші двоє недепутати, і задля того, щоб не блокувати роботу комісії з вибору голови ДБР, я прошу підтримати цю постанову.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Готові голосувати?</p>
<p>Ставлю на голосування пропозицію про прийняття в цілому проекту Постанови про визначення представників Верховної Ради України до складу комісії з проведення конкурсу на зайняття посади Директора Державного бюро розслідувань (реєстраційний номер 3592).</p>
<p>Готові голосувати?</p>
<p>Готові? Прошу підтримати та проголосувати.</p>
<p></p>
<p>12:43:51</p>
<p>За-205</p>
<p>Рішення не прийнято.</p>
<p>По фракціям покажіть.</p>
<p>Наступне питання порядку денного – це проект Закону про внесення змін до деяких законів України щодо доступу до інфраструктури об'єктів будівництва, транспорту та електроенергетики (реєстраційний номер 2042).</p>
<p>До слова запрошується… Шановні колеги, тиша в залі, будь ласка. Заступник голови Комітету з питань цифрової трансформації Федієнко Олександр Павлович.</p>
<p>Скажіть, будь ласка, хто буде наполягати на правках? Гриб, бачу. Більше… Тільки Гриб? Чорний.</p>
<p>А на якій правці будете наполягати? На другій? На двох? А скажіть номери, будь ласка. Включіть мікрофон, Гриб, будь ласка. Який номер?</p>
<p></p>
<p>12:45:07</p>
<p>ГРИБ В.О.</p>
<p>36 і 40.</p>
<p></p>
<p>ГОЛОВУЮЧИЙ. Ще раз.</p>
<p></p>
<p>ГРИБ В.О. Номер 36 і 40 – дві правки.</p>
<p></p>
<p>ГОЛОВУЮЧИЙ. Добре. Правка номер 36, народний депутат Гриб.</p>
<p></p>
<p>ГРИБ В.О. Шановні колеги, я хочу привернути вашу увагу до цього законопроекту, тому що всі практично ОСББ виступають проти. Вони звернулися до мене з письмовою заявою, і вони вважають, що нічого спільного з цифровізацією цей закон не має. Тут порушуються права зараз співвласників ОСББ, а ми з вами говоримо про 33 тисячі ОСББ в Україні і 7,5 мільйона наших громадян. Я вас дуже прошу, зверніть, будь ласка, увагу. Незрозуміло, чому в лютому ми повернули цей законопроект, а сьогодні ми його знову розглядаємо практично в тому самому вигляді. Тут надаються переваги великим провайдерам, які не будуть запитувати ОСББ, заходити чи ні, тому що…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:46:21</p>
<p>ФЕДІЄНКО О.П.</p>
<p>Я хотів би зазначити, що цей закон взагалі не дає перевагу жодному з учасників галузі – будь то великі, будь то маленькі. Більше того, цей законопроект він достатньо демократичний з точки зору того, що всі будуть мати… Я перепрошую. Цей законопроект не надає жодних переваг до того або іншого суб'єкту ринку, він взагалі демократичний. Не важливо якого розміру буде той оператор – або маленький, або великий, ми дбаємо саме про тих, хто знаходиться в цій будівлі, вони мають право обирати того або іншого оператора.</p>
<p>Позиція комітету: вважаємо за потрібне залишити цю норму для справедливого розподілу витрат операторів.</p>
<p></p>
<p>ГОЛОВУЮЧИЙ. Наполягаєте, Вікторія Олександрівна?</p>
<p>Ставлю на голосування правку номер 36 народного депутата Гриб. Прошу визначатись та голосувати.</p>
<p></p>
<p>12:47:20</p>
<p>За-61</p>
<p>Рішення не прийнято. Правка не врахована.</p>
<p>Правка номер 40, народний депутат Гриб.</p>
<p>Шановні колеги, будь ласка, поверніться до залу, тому що зараз одна правка Вікторії Олександрівни, після цього Чорний Дмитро Сергійович, ще одна правка, і переходимо до голосування. Виступів під час другого читання нема. Ви ж не перший раз народний депутат.</p>
<p>Гриб.</p>
<p></p>
<p>12:47:26</p>
<p>ГРИБ В.О.</p>
<p>Це моя спільна правка з паном Кучеренком. Я прошу надати йому слово як співавтору.</p>
<p>Дякую.</p>
<p></p>
<p>ГОЛОВУЮЧИЙ. Ні. Правка 40 народного депутата Гриб, там немає співавторів. Ви або виступаєте по правці, або переходимо до наступного.</p>
<p></p>
<p>12:47:43</p>
<p>ГРИБ В.О.</p>
<p>Колеги, я знову всіх вас прошу, подивіться, будь ласка, на цей законопроект. Якщо ви хочете, щоб 7,5 мільйона, а це по мінімуму, сьогодні подивилися на вас, що ви лобіюєте дійсно тут тільки інтереси великих провайдерів і виступаєте проти громадян України, то ви тоді проголосуйте за цей законопроект. Якщо все ж таки ні, то тоді натисніть, будь ласка, хоча б жовту кнопку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте на голосуванні?</p>
<p>Правка номер 40 народного депутата Гриб, не врахована комітетом, прошу визначатись та голосувати.</p>
<p></p>
<p>12:48:58</p>
<p>За-69</p>
<p>Рішення не прийнято. Правка не врахована.</p>
<p>Наступна правка 73, народний депутат Чорний.</p>
<p>71?</p>
<p></p>
<p>12:49:07</p>
<p>ЧОРНИЙ Д.С.</p>
<p>Правка 71.</p>
<p></p>
<p>ГОЛОВУЮЧИЙ. Вибачте, 71 правка.</p>
<p></p>
<p>ЧОРНИЙ Д.С. Да, народний депутат Чорний, "Слуга народу". Я з повагою ставлюсь до авторів даного законопроекту, але ж хочу стати все ж таки на захист ОСББ в Україні. І моя правка стосувалася наступного, що розміщення технічних засобів телекомунікацій на елементах інфраструктури доступу, надання телекомунікаційних послуг без укладання договорів з доступу до інфраструктури об'єктів забороняється. Тому прошу колег підтримати дану правку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Будь ласка, запросіть народних депутатів до залу.</p>
<p>Ви наполягаєте на 71 правці? Комітетом не врахована?</p>
<p>Колеги, комітетом 71 правка не врахована. Тому прошу визначатися та голосувати.</p>
<p></p>
<p>12:50:31</p>
<p>За-108</p>
<p>Рішення не прийнято.</p>
<p>На жаль, Дмитре Сергійовичу, правка не врахована.</p>
<p>Переходимо до голосування за закон у цілому, будь ласка, займіть свої місця.</p>
<p>Шановні колеги, ставлю на голосування пропозицію про прийняття в повторному другому читанні та в цілому з необхідними техніко-юридичними правками проект Закону про внесення змін до деяких законів України щодо доступу до інфраструктури об'єктів будівництва, транспорту, електроенергетики (реєстраційний номер 2042). Будь ласка, підготуйтесь до голосування.</p>
<p><i>(Шум у залі)</i></p>
<p>Не кричіть, Ігор Володимирович. Ви маску забули, вибачте.</p>
<p>Готові голосувати? Прошу підтримати та проголосувати.</p>
<p></p>
<p>12:52:00</p>
<p>За-187</p>
<p>Рішення не прийнято.</p>
<p>Шановні колеги, ставлю на голосування пропозицію повернути комітету на доопрацювання з наступним поданням на повторне друге читання. <i>(Шум у залі)</i> Ви не можете бути проти, це регламентна норма. Олексій Юрійович, будь ласка. <i>(Шум у залі)</i> Ні, немає 30 секунд тут. Шановні колеги, ну, давайте не маніпулювати. Я непогано вже вивчив Регламент, дякую.</p>
<p>Будь ласка, підготуйтеся до голосування. За повторне друге читання, я тільки що сказав. Зараз маску зніму, щоб…</p>
<p>Шановні колеги, ставлю на голосування пропозицію про повернення комітету на доопрацювання з наступним поданням на повторне друге читання проекту Закону про внесення змін до деяких Законів України щодо доступу до інфраструктурних об'єктів будівництва, транспорту, електроенергетики (реєстраційний номер 2042). Готові голосувати?</p>
<p>Прошу підтримати та проголосувати.</p>
<p></p>
<p>12:53:31</p>
<p>За-224</p>
<p>Рішення не прийнято.</p>
<p><i>(Шум у залі)</i></p>
<p>Не кричіть, будь ласка, я знаю, що мені робити. Дякую.</p>
<p>Шановні колеги, законопроект відхилено.</p>
<p>Наступне питання порядку денного – це проект Закону про внесення змін до деяких законодавчих актів України щодо запровадження на ринку природного газу обліку та розрахунків за обсягом газу в одиницях енергії (реєстраційний номер 2553).</p>
<p>Пропонується розглянути це питання за скороченою процедурою.</p>
<p></p>
<p>12:54:43</p>
<p>За-215</p>
<p>Рішення прийнято.</p>
<p>Слово для доповіді надається народному депутату України Жупанину Андрію Вікторовичу – і від комітету, і від авторів. Дайте, будь ласка, одразу 4 хвилини.</p>
<p></p>
<p>12:55:00</p>
<p>ЖУПАНИН А.В.</p>
<p>Доброго дня, шановні колеги! До вашої уваги законопроект за номером 2553, суть якого полягає в запровадженні на ринку природного газу обліку та розрахунків за обсягом газу в одиницях енергії.</p>
<p>Що означає даний законопроект з такою довгою назвою? Дуже просто, із вступом в силу цього проекту та прийняттям деяких підзаконних нормативних актів традиційне радянське вимірювання природного газу у метрах кубічних буде замінено на кіловат-години, тобто одиниці виміру, які використовуються в країнах Енергетичного співтовариства.</p>
<p>Для кого та чого ми це робимо? Перше – ми наближаємо Україну до стандартів Енергетичного співтовариства та виконуємо вимоги Угоди про асоціацію з Європейським Союзом, друге – даний законопроект є передумовою для інтеграції внутрішнього ринку українського з газовим ринком Європейського Союзу та вільного залучення європейських партнерів до використання можливостей газотранспортної системи України.</p>
<p>І третє, найважливіше. Ми робимо це для споживачів. Дуже часто в цьому залі звучить запитання, що ми робимо для простих людей. Так от, цей законопроект скасовує так звані "морозні коефіцієнти". Можливо, ви чули, що 8,5 мільйонів побутових споживачів страждає від "морозних коефіцієнтів", тобто від переплат газопостачальним та газозбутовим компаніям по поставках газу. На дані компанії було накладено штрафи як Антимонопольним комітетом, так і Національною комісією з питань регулювання енергетики та комунальних послуг, однак це потрібно зробити на законодавчому рівні.</p>
<p>Ми також робимо споживачу те. що нарешті він почне платити за якість газу. Не за обсяг газу, яким можна маніпулювати, а саме за якість газу, за його ефективність. Відповідно споживач зможе порівнювати ефективність природного газу як джерела енергії та електроенергії і робити вибір на користь більш ефективного та дешевшого джерела енергії. Це, в свою чергу, є кроком до енергоефективності.</p>
<p>Якщо все так добре в нашому законопроекті, що може хвилювати споживачів? Ну, по-перше, чи потрібно буде замінювати лічильники обліку природного газу? Відповідаю. Ні, не потрібно. Чому? Тому що перерахунок з метрів кубічних у кіловат-години буде здійснюватися за формулою, що буде затверджена незалежним регулятором.</p>
<p>Друге. Чи будуть отримувати споживачі газ гіршої якості? Відповідаю. Не будуть. Тому що якість газу гарантується в Україні державними стандартами, які не будуть скасовані, які продовжують діяти.</p>
<p>Третє. Чи призведе прийняття цього законопроекту до нових платіжок для населення? Відповідаю. Ні, не призведе. Даним законопроектом не передбачається введення нових платіжок для населення.</p>
<p>Даний законопроект підтриманий одноголосно всіма членами Комітету енергетики та житлово-комунальних послуг. Його також підтримує Міністерство енергетики та секретаріат енергетичного співтовариства. Варто зауважити, що до цього законопроекту є ряд логічних та технічних зауважень, ми їх обов'язково врахуємо та доопрацюємо до підготовки законопроекту до другого читання. Тому прохання до вас підтримати даний законопроект, дозволити нам його доопрацювати в другому читанні. Також прохання підтримати скорочення терміну внесення для пропозицій з 14 днів до 7.</p>
<p>Дуже дякую за увагу.</p>
<p></p>
<p>ГОЛОВУЮЧИЙ. Шановні колеги, необхідно обговорення? Запишіться, будь ласка, два – за, два – проти, по фракціям. Закінчуємо розгляд цього законопроекту і переходимо вже до "Різного". Добре? Не до "Різного" – до зачитування запитів, вибачте.</p>
<p>Будь ласка, запишіться: два – за, два – проти, від фракцій.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Народний депутат Чорноморов Артем Олегович.</p>
<p></p>
<p>12:59:05</p>
<p>ЧОРНОМОРОВ А.О.</p>
<p>Прошу передати слово Жупанину Андрію Вікторовичу.</p>
<p></p>
<p>ГОЛОВУЮЧИЙ. Кому-кому? Я не почув, перепрошую.</p>
<p></p>
<p>ЧОРНОМОРОВ А.О. Жупанину.</p>
<p></p>
<p>ГОЛОВУЮЧИЙ. Жупанину, будь ласка.</p>
<p></p>
<p>12:59:11</p>
<p>ЖУПАНИН А.В.</p>
<p>Колеги, я економлю ваш п'ятничний час. Знову ж таки прохання підтримати законопроект, проголосувати його за основу.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>В'ятрович Володимир Михайлович, фракція політичної партії "Європейська солідарність".</p>
<p></p>
<p>12:59:27</p>
<p>В’ЯТРОВИЧ В.М.</p>
<p>Прошу надати слово Михайлу Бондарю.</p>
<p></p>
<p>ГОЛОВУЮЧИЙ. Михайло Бондар.</p>
<p></p>
<p>12:59:33</p>
<p>БОНДАР М.Л.</p>
<p>Дякую.</p>
<p>Шановні колеги! Михайло Бондар, "Європейська солідарність". Дійсно на комітеті ми розглядали цей законопроект, але попри те, що, як пан Андрій сказав, що одноголосно проголосували для винесення його в сесійну залу, дискусії все рівно дуже багато остається. Тому що без заміни лічильника зрозуміти, якої якості буде цей газ, тобто чи ми платимо далі за воздух, чи ні, маючи якусь певну формулу, це буде тяжко зрозуміти. Хто буде контролювати якість від видобутку і вже до подачі до споживача, там є також дуже багато нюансів, що виходить, чуть ли не сам себе контролює той, хто буде подавати цей газ.</p>
<p>І те, що пан Андрій говорив з трибуни Верховної Ради, чи будуть додаткові платіжки. Насамперед уряд ще попередній обіцяв розібратися з тими додатковими платіжками за транспортування, які вже є. Тому першочергово треба розібратися з тими, які вже є, щоб не давати дві платіжки для населення, тому що це обурює. Це номер один питання. А тоді вже розбиратися з тими платіжками, які будуть згідно цього нового закону.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Кучеренко Олексій Юрійович, фракція політичної партії "Всеукраїнське об'єднання "Батьківщина".</p>
<p></p>
<p>13:01:00</p>
<p>КУЧЕРЕНКО О.Ю.</p>
<p>Дякую.</p>
<p>Шановні друзі, Олексій Кучеренко, "Батьківщина". І зараз я вам хочу розповісти, чому в принципі за цей непоганий законопроект не буде голосувати "Батьківщина". Застосування обліку газу в енергетичних одиницях – це вже вершина енергетичної реформи. І ця вершина без впровадження основ і без бази – це дискредитація правильної ідеї. Все повинно здійснюватися в свій час.</p>
<p>Сьогодні в газовій сфері і на так званому газовому ринку повний безлад. Ми 9 місяців благаємо вас, давайте розберемося, яка причина боргів 120 мільярдів перед НАК "Нафтогазом", чому не працює жодна норма, чому до сих пір немає простих лічильників. Два мільйони домогосподарств без простих лічильників і нам з вами треба буде продовжувати термін, який закінчується наприкінці цього року.</p>
<p>Стосовно подальших дій. До чого призвела так звана реформа - підвищення ціни на газ в 10 разів, 120 мільярдів боргів. Всі заборгували один одному, одна компанія НАК "Нафтогаз" сьогодні немовби в прибутках – шалені премії, шалені успіхи і повний провал.</p>
<p>Саме тому, друзі, перед тим як перейти на облік в енергетичних одиницях при незрозумілій процедурі і природі формування заборгованості нам треба зробити повний аналіз руху природного газу і повний аналіз факторів, які спричинили цю безглузду реформу. Тому, ідеологічно підтримуючи цей законопроект, можу сказати одне, якщо ви проголосуєте за нього, то під хорошими гаслами криза ще більше поглибиться.</p>
<p>І останнє. Розберіться, будь ласка, із своєю незалежною так званою національною комісією, яка саме і стає сьогодні епіцентром безладу в енергетичній сфері України.</p>
<p></p>
<p>ГОЛОВУЮЧИЙ. Будь ласка, народний депутат Бурміч Анатолій Петрович, фракція політичної партії "Опозиційна платформа - За життя".</p>
<p></p>
<p>13:03:15</p>
<p>БУРМІЧ А.П.</p>
<p>Прошу передати слово Колтуновичу.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>13:03:21</p>
<p>КОЛТУНОВИЧ О.С.</p>
<p>Дякую.</p>
<p>Шановний головуючий, шановні народні депутати, наша фракція не буде підтримувати цей надзвичайно потужний проект закону, який направлений на в тому числі переведення з метрів кубічних на кіловат-години. Ви знаєте, взагалі-то, якщо ви не знаєте, які проблеми у нас на сьогоднішній день існують в енергетичній і в тарифній політиці, то ми вам звернемо увагу, що нас, наприклад, дуже бентежить питання невідповідності падіння цін імпортного газу і зниження ціни на внутрішньому споживчому ринку. Нас дивує, яким чином, якщо зменшується імпортна вартість газу у 2,9 рази, у населення газ зменшується тільки в 2,1 рази.</p>
<p>Другий важливий момент. Якщо ми говоримо про економічну природу ціноутворення в газовій сфері, ми таки на сьогоднішній день не почули, для чого нам взагалі потрібен так званий віртуальний реверс газу. Ми на сьогоднішній день до кінця не розуміємо, немає політики такої публічної від більшості щодо того, для чого ми з Дюссельдорфу купуємо газ, ніби звідки він іде, для чого ми будемо імпортувати 5 мільярдів кубічних метрів сланцевого газу зі Сполучених Штатів Америки.</p>
<p>І, найголовніше, що не сказав доповідач, він не сказав, якою буде ціна на газ для населення. Нехай озвучить цифру з ПДВ, з тарифом на розподіл чи доставку і з іншими складовими. Сьогодні 4100, а в результаті прийняття цього закону, якою буде ціна газ для населення – 2 тисяч, 1,5 тисячі і так далі?</p>
<p>І, найголовніше, нехай дадуть відповідь, чому на європейських хабах газ 50 доларів, а у нас імпортний 120. Кому ми 70 доларів кладемо в кишеню?</p>
<p>Я дякую за увагу. І хочу сказати, що ви займаєтесь не тими реформами, поки заборгованість за комунальні послуги зростає. А сьогодні вона уже понад 63 мільярди. Ось чим ми тут займаємось. І тому ми не будемо цього підтримувати. Дякую за увагу.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, підійшли представники фракції (я бачу, Сергій Володимирович) зробили зауваження: час вийшов, треба переходити до запитів. З мотивів на наступному пленарному засіданні Шахов виступає. Хто ще з мотивів? Шахов, і потім голосуємо.</p>
<p>А зараз переходимо до зачитування запитів.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>13:06:06</p>
<p>ГОЛОВУЮЧИЙ. Дякую.</p>
<p>Шановні колеги, у нас є один запит до Президента. І я нагадую, що його треба голосувати теж.</p>
<p>Протягом пленарного тижня внесено 83 депутатські запити. З минулих пленарних тижнів неоголошеними залишилось 273. Всього для оголошення внесено 351 депутатський запит. З них до Президента України – 1, до органів Верховної Ради – 3, до Кабінету Міністрів – 173, до керівників інших органів державної влади та органів місцевого самоврядування – 153, до керівників підприємств, установ і організацій – 21.</p>
<p>Отже, надійшов один запит до Президента України. І спочатку ми повинні проголосувати і набрати підтримку 150 голосів.</p>
<p>Увага, шановні депутати!</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:06:50</p>
<p>ГОЛОВУЮЧИЙ. Шановні колеги, будь ласка, тихше трошки в залі. Ваші запити. Якщо вам вони не потрібні, можемо закрити засідання.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p align=center></p>
<p>13:07:01</p>
<p>ГОЛОВУЮЧИЙ. Отже, ставиться на відкрите поіменне голосування підтримка запиту Наталії Королевської та Юрія Солода до Президента України щодо виконання рішень Конституційного Суду України, якими поновлено порушені права громадян у сфері соціального захисту населення. Прошу підготуватись до голосування.</p>
<p>Готові голосувати? Прошу голосувати, визначатись.</p>
<p></p>
<p>13:07:38</p>
<p>За-185</p>
<p>Рішення прийнято.</p>
<p>Тому прошу, ставиться на голосування рішення про направлення попередньо підтриманого цього депутатського запиту до Президента України. Прошу визначатись і голосувати. Треба набрати 226 голосів, щоб він був направлений до Президента. Прошу голосувати.</p>
<p></p>
<p>13:08:11</p>
<p>За-204</p>
<p>На жаль, рішення не прийнято. Всього 204 голоси "за".</p>
<p>Прошу показати по фракціях. Дякую.</p>
<p>Отже, переходимо до зачитування запитів.</p>
<p>Сергія Колебошина та Сергія Бабака до Прем'єр-міністра України щодо об'єктивної необхідності скасування і перероблення наново Національного стандарту України ДСТУ 7013:2009 технічних вимог до шкільних автобусів.</p>
<p>Ірини Констанкевич до Міністерства культури, молоді та спорту України, Прем'єр-міністра України, голови Національної ради України з питань телебачення і радіомовлення, голови Наглядової ради Публічного акціонерного товариства “Національна суспільна телерадіокомпанія України”, голови правління Публічного акціонерного товариства “Національна суспільна телерадіокомпанія України” щодо недопущення знищення регіонального радіо- і телевізійного мовлення.</p>
<p>Миколи Скорика до Прем'єр-міністра України щодо заяви міністра закордонних справ України Пристайка Вадима Володимировича про скасування відзначення Дня Перемоги 9 травня.</p>
<p>Миколи Скорика до Міністерства закордонних справ України щодо заяви посольства України у Чорногорії з приводу візиту Блаженнійшого Митрополита Київського і всієї України Онуфрія до столиці Чорногорії та участі у заходах, які проводились Сербською православною церквою.</p>
<p>Антона Полякова до міністра внутрішніх справ України, Прем'єр-міністра України, Державного бюро розслідувань, Генерального прокурора, Директора Національного антикорупційного бюро України щодо забезпечення ефективної перевірки злочинної діяльності корпорації "Українська будівельна корпорація "УКРБУД" та групи компаній, які працювали та працюють під прикриттям бренду "УКРБУД", що призводять до крадіжки коштів Фонду фінансування будівництва.</p>
<p>Антона Полякова до міністра внутрішніх справ України, Прем'єр-міністра України, Директора Національного антикорупційного бюро України, Державного бюро розслідувань, Генерального прокурора щодо протидії розкрадання та забезпечення ефективної перевірки злочинної діяльності корпорації "Українська будівельна корпорація "УКРБУД" та групи компаній, які працювали та працюють під прикриттям бренду "УКРБУД", що призводить до крадіжки коштів Фонду фінансування будівництва.</p>
<p>Сергія Льовочкіна до Прем'єр-міністра України щодо загострення проблеми зростання заборгованості з оплати комунальних послуг.</p>
<p>Соломії Бобровської до голови Рівненської обласної державної адміністрації щодо демонтажу пам'ятника військовому командувачу Червоної армії Олеко Дундичу в місті Рівному.</p>
<p>Олександра Качури до міністра юстиції України щодо надання достовірної інформації про рейдерство в Україні.</p>
<p>Анни Колісник до виконувача обов'язків начальника Слобожанської митниці Держмитслужби щодо надання інформації по працівникам митниці.</p>
<p>Олександра Матусевича до Прем'єр-міністра України щодо виділення коштів для фінансування реконструкції автодороги загального користування державного значення Р-21 (Долина-Хуст, Долина-Міжгір'я) в Івано-Франківській області.</p>
<p>Олександра Ткаченка до Міністерства соціальної політики України стосовно забезпечення Володимиру Вакуленку конституційного права на житло.</p>
<p>Олександра Ткаченка до Міністерства енергетики та захисту довкілля України щодо вжиття дієвих заходів для забезпечення належної діяльності Нижньодністровського національного парку.</p>
<p>Олександра Ткаченка до Міністерства охорони здоров'я України щодо вжиття дієвих заходів для забезпечення фінансування медичних закладів.</p>
<p>Олександра Ткаченка та Івана Шинкаренка до Кабінету Міністрів України стосовно вирішення питання газифікації сіл Мологівської об'єднаної територіальної громади та Шабівської об'єднаної територіальної громади Білгород-Дністровського району Одеської області.</p>
<p>Івана Шинкаренка, Олександра Ткаченка до Кабінету Міністрів України стосовно вжиття дієвих заходів реагування для захисту конституційних прав трудового колективу Публічного акціонерного товариства "Машинобудівне виробниче об'єднання "Оріон".</p>
<p>Олександра Ткаченка та Івана Шинкаренка до Офісу Генерального прокурора щодо неналежного проведення досудового розслідування у ряді кримінальних провадженнях.</p>
<p>Олександра Ткаченка та Івана Шинкаренка до Кабінету Міністрів України стосовно всебічного розгляду звернень мешканців Одеської області з приводу вирішення нагальних соціальних питань.</p>
<p>Сергія Соболєва до Державного бюро розслідувань, Генерального прокурора про розслідування фактів знищення частини доказової бази матеріалів кримінальних проваджень, щодо діяльності організованого злочинного угрупування Запорізького кримінального "смотрящего" "Анісіма", зокрема під час перебування на посаді Генерального прокурора Луценка, та притягнення до відповідальності суддів, прокурорів та слідчих, за рішенням яких Анісімова Є.О. було звільнено з під варти на початку 2014 року та які протиправно втручались у хід слідства та у процес судового розгляду.</p>
<p>Віктора М'ялика до Прем'єр-міністра України, Міністерства фінансів України, Міністерства розвитку громад та територій України, Міністерства соціальної політики України, голови Рівненської обласної державної адміністрації щодо виділення коштів на добудову підвідного газопроводу сіл Берестя, Орв'яниця, Соломіївка, Кураш, Бережниця Дубровицького району Рівненської області.</p>
<p>Михайла Бондаря до Міністерства у справах ветеранів України щодо роз'яснення права Юлії Петришиній – доньки загиблого військовослужбовця – на отримання одноразової грошової допомоги.</p>
<p>Михайла Бондаря до голови правління Приватного акціонерного товариства "Львівобленерго" щодо неякісного електропостачання на вулиці Бічна Шевченка міста Буськ Львівської області.</p>
<p>Групи народних депутатів (Криворучкіної, Корявченкова, Захарченка) до Міністерства соціальної політики України, голови Інгулецької районної у місті Кривому Розі ради, голови Покровської районної в місті Кривому Розі ради, Криворізького міського голови, голови центрально-міської районної у місті Кривому Розі ради, голови Металургійної районної у місті Кривому Розі ради, голови Тернівської районної у місті Кривому Розі ради щодо необхідності забезпечення реалізації права громадян на соціальний захист.</p>
<p>Групи народних депутатів (Криворучкіної, Корявченкова, Захарченка) до Міністерства освіти і науки України, Міністерства фінансів України, голови Дніпропетровської обласної державної адміністрації щодо необхідності забезпечення фінансування закладів професійної (професійно-технічної) освіти.</p>
<p>Володимира В'ятровича до Міністерства культури, молоді та спорту, голови Львівської обласної державної адміністрації щодо необхідності вжиття термінових заходів у зв'язку з загрозою втрати унікальної пам'ятки історії в селищі Мшана, Городоцького району Львівської області.</p>
<p>Олександра Дубінського до голови Київської міської державної адміністрації щодо перевірки цільового використання бюджетних коштів за договорами про виконання робіт по об'єктах: "Реконструкція Шліхтеровського каналізаційного колектора", "Реконструкція ІІІ черги Ново-Дарницького каналізаційного колектора", "Будівництво Південно-Західного каналізаційного колектора".</p>
<p>Андрія Стріхарського до Міністерства внутрішніх справ України, Вільшанської сільської ради Городищенського району Черкаської області, Державної служби України з питань геодезії, картографії та кадастру, Офісу Генерального прокурора про безпідставне використання земельних ділянок у Вільшанській ОТГ Городищенського району Черкаської області.</p>
<p>Віктора М'ялика до голови Волинської обласної ради, голови Волинської обласної державної адміністрації щодо надання дозволу на розроблення проекту землеустрою під будівництво гідротехнічної споруди.</p>
<p>Максима Заремського до Міністерства фінансів України, Прем'єр-міністра України, голови Сторожинецької міської ради Чернівецької області, голови Чернівецької обласної держадміністрації, голови Сторожинецької районної держадміністрації Чернівецької області щодо виділення коштів на будівництво спортивного залу та приміщення харчоблоку на території Старожадівського навчально-виховного комплексу Сторожинецької міської ради, Сторожинецького району Чернівецької області.</p>
<p>Максима Заремського до Прем'єр-міністра України, Міністерства фінансів України, голови Чернівецької обласної державної адміністрації, виконувача обов'язків голови Путильської районної державної адміністрації Чернівецької області щодо розгляду питання забезпечення повноцінної діяльності їдальні в Усть-Путильському ЗЗСО І-ІІІ ступенів, Путильского району Чернівецької області.</p>
<p>Софії Федини до Кабінету Міністрів України щодо реформування системи госпіталів ветеранів війни.</p>
<p>Софії Федини до Служби безпеки України щодо перевірки фактів повернення з полону бойовиків в рамках обмінів в Україну осіб, які знущалися з інших полонених.</p>
<p>Олега Кулініча до Прем'єр-міністра України щодо зняття арештів з коштів ДП "Полтавський облавтодор" ВАТ "ДАК "Автомобільні дороги України".</p>
<p>Олега Кулініча до Державної служби України з питань геодезії, картографії та кадастру щодо передачі земельних ділянок сільськогосподарського призначення державної власності у комунальну власність Зіньківської міської об'єднаної територіальної громади.</p>
<p>Максима Березіна до голови Державного агентства автомобільних доріг України щодо ремонту доріг у Лохвицькому районі Полтавської області.</p>
<p>Віталія Безгіна до голови Івано-Франківської обласної державної адміністрації щодо віднесення Трацької сільської ради Косівського району до Матеївецької сільської об'єднаної територіальної громади Коломийського району в Перспективному плані формування територій громад Івано-Франківської області.</p>
<p>Сергія Мандзія до голови Комітету Верховної Ради України з питань бюджету, Кабінету Міністрів України щодо виділення коштів з Державного бюджету України на 2020 рік з метою переобладнання радіологічного відділення комунального некомерційного підприємства "Хмельницький обласний протипухлинний центр" Хмельницької обласної ради на сучасні лінійні прискорювачі.</p>
<p>Олександра Гереги до Кабінету Міністрів України щодо пільг на безкоштовний проїзд в автомобільному транспорті.</p>
<p>Тараса Батенка до міністра інфраструктури України, виконуючого обов'язки голови правління Акціонерного товариства "Українська залізниця" щодо недопущення реорганізації та переведення в категорію малодіяльної єдиної залізничної станції Глібовичі у Перемишлянському районі Львівської області.</p>
<p>Тараса Батенка до міністра юстиції України, Державної податкової служби України щодо впорядкування обліку даних в Єдиному державному реєстрі юридичних осіб, фізичних осіб - підприємців та громадських формувань та визначення законності вимог органів доходів та зборів про сплату боргу (недоїмки) громадянам України, які не здійснюють підприємницьку діяльність.</p>
<p>Олега Кулініча до Міністерства освіти і науки України щодо надання дозволу на знесення аварійних будівель за адресою: вул. Курчатова, 15 у місті Полтава.</p>
<p>Олександра Дануци до виконуючого обов'язки начальника Головного управління Державної податкової служби у Кіровоградській області щодо необхідності вжиття заходів реагування для припинення протиправних дій суб'єктів господарювання в частині здійснення роздрібної торгівлі алкогольними напоями та цигарками без наявності передбаченої законодавством ліцензії у тому числі роздрібної торгівлі алкогольними напоями через електронний контрольно-касовий апарат не зазначений у ліцензії.</p>
<p>Андрія Ніколаєнка до Кабінету Міністрів України, Міністерства з питань реінтеграції тимчасово окупованих територій України, Міністерства фінансів України, Луганської обласної військово-цивільної адміністрації стосовно необхідності надання дієвої допомоги Мосякіної Любові Петрівни, яка внаслідок обстрілів втратила власне житло та вимушено тимчасово мешкає у квартирі сусіда у напівзруйнованому багатоповерховому будинку у смт. Новотошківське, Луганської області.</p>
<p>Ігоря Гузя до голови Комітету Верховної Ради України з питань бюджету, Міністерства фінансів України щодо необхідності внесення змін у нормативну частину Закону України "Про Державний бюджет на 2020 рік", з метою надання можливості органам місцевого самоврядування фінансувати безкоштовне харчування окремих категорій дітей.</p>
<p>Ігоря Гузя до Прем'єр-міністра України, голови Волинської обласної державної адміністрації щодо необхідності виділення фінансування на ремонт окремих медичних закладів у Волинській області.</p>
<p>Ігоря Негулевського до Кабінету Міністрів України, Міністерства фінансів України, Державної аудиторської служби України, Державної фіскальної служби України щодо перевірки діяльності при формуванні проектів та кошторисів капітального будівництва та ремонту державних установ, районних бюджетів Снігурівського району Миколаївської області 2017-2019 роках.</p>
<p>Ігоря Негулевського до Кабінету Міністрів України, Міністерства фінансів України, Державної аудиторської служби України, Державної фіскальної служби України щодо перевірки діяльності при формуванні проектів та кошторисів капітального будівництва та ремонту державних установ, районних бюджетів Новоодеського району Миколаївської області 2017-2019 роках.</p>
<p>Олександра Бакумова до Прем'єр-міністра України, міністра інфраструктури України, Харківського міського голови, голови Національної комісії, що здійснює державне регулювання у сферах енергетики та комунальних послуг, виконуючого обов'язки голови правління Акціонерного товариства "Українська залізниця" щодо перевірки обґрунтованості підвищення тарифів на послуги з централізованого водопостачання та водовідведення та недопущення їх збільшення споживачам міста Харкова.</p>
<p>Григорія Мамки до голови Національної поліції України, Генерального прокурора про перевірку інформації щодо розслідування у кримінальному проваджені стосовно звільнення доктора юридичних наук, професора, члена-кореспондента Національної академії наук України Віталія Опришка.</p>
<p>Ігоря Василіва до Прем'єр-міністра України щодо внесення змін в перспективний план формування територій громад Тернопільської області.</p>
<p>Антона Яценка до Уманської міської ради щодо надання інформації про напрями використання коштів міського бюджету м. Умань, направлених на закупівлю медичних засобів для забезпечення потреб КНП "Уманська міська лікарня".</p>
<p>Групи народних депутатів (Заблоцького, Задорожнього та інших) до міністра внутрішніх справ України, директора Національного антикорупційного бюро України, Державного бюро розслідувань, Офісу Генерального прокурора щодо зволікання при розслідуванні кримінальних справ, порушених за фактами розкрадання грошових коштів та майна Аграрного фонду України.</p>
<p>Валерія Гнатенка до голови Антимонопольного комітету України, до голови Державної аудиторської служби України щодо можливих порушень законодавства та зловживань посадовими особами під час проведення закупівель кріпильних виробів для ПАТ "Укрзалізниця".</p>
<p>Віктора Медведчука до міністра внутрішніх справ України щодо забезпечення повного, об'єктивного та неупередженого розслідування злочинів, вчинених проти народного депутата України, члена фракції "Опозиційна платформа - За життя" Королевської Наталії Юріївни під час виїзного засідання Комітету Верховної Ради України з питань соціальної політики та захисту прав ветеранів, що проходило 27 лютого 2020 року у Львові.</p>
<p>Віктора Медведчука до Генерального прокурора щодо надання інформації про можливе фінансування Міжнародним фондом "Відродження" органів прокуратури, окремих прокурорів у 2014-2019 роках шляхом отримання додаткових коштів, організації службових відряджень прокурорів, а також фінансування прокуратури проектами міжнародної технічної допомоги.</p>
<p>Ярослава Дубневича до Міністерства у справах ветеранів України щодо виплати грошової компенсації за житло внутрішньо переміщеній особі, інваліду війни 3-ї групи.</p>
<p>Сергія Нагорняка до Офісу Генерального прокурора щодо неналежного здійснення прокурорами Київської місцевої прокуратури № 6 повноважень у кримінальному провадженні.</p>
<p>Сергія Нагорняка до Вищої ради правосуддя щодо недотримання норм КПК України при судовому провадженні суддею Печерського районного суду м. Києва Карабань В.М. у кримінальному провадженні від 17.10.2017 року.</p>
<p>Володимира Ар'єва до Державної митної служби України щодо надання інформації про обсяг експорту Україною захисних медичних масок до Китайської Народної Республіки та інших країн у січні-лютому 20-го року.</p>
<p>Олександра Ткаченка та Івана Шинкаренка до Офісу Генерального прокурора щодо вжиття дієвих заходів для розгляду звернення Андрія Давидюка стосовно неналежного проведення досудового розслідування у кримінальному провадженні.</p>
<p>Сергія Мінька до Прем'єр-міністра України щодо загрозливої ситуації в частині закриття мереж протитуберкульозних закладів на території України внаслідок суттєвого скорочення їх фінансування.</p>
<p>Антона Яценка до Уманської міської ради щодо надання інформації про відчуження нежитлового приміщення комунальної власності, розташованого по вул. Небесної Сотні, 27 в місті Умань.</p>
<p>Юрія Бойка до міністра внутрішніх справ України, Генерального прокурора щодо протиправних дій посадових осіб Головного управління Держгеокадастру у Черкаській області з приводу невиконання судового рішення.</p>
<p>Василя Петьовки до Прем'єр-міністра України щодо вдосконалення механізму проведення електронних аукціонів з продажу окремих партій необробленої деревини.</p>
<p>Ігоря Герасименка до міністра оборони України щодо надання інформації про обсяги спожитого природного газу військовими частинами, установами та організаціями Міністерства оборони України та Збройний Сил України.</p>
<p>Олександра Качури до Генерального директора Публічного акціонерного товариства "Укрпошта" щодо надання інформації про суми винагород, премій, відшкодувань та інших нарахувань керівництва АТ "Укрпошта".</p>
<p>Олександра Качури до виконуючого обов'язки голови правління Акціонерного товариства "Українська залізниця" щодо надання інформації про суми винагород, премій, відшкодувань та інших нарахувань членів керівництва АТ "Укрзалізниця".</p>
<p>Олександра Качури до виконуючого обов'язки голови правління Акціонерного товариства "Українська залізниця" щодо надання інформації про суми винагород, премій, відшкодувань та інших нарахувань члена наглядової ради АТ "Укрзалізниця".</p>
<p>Олександра Качури до генерального директора Державного концерну "Укроборонпром" щодо надання інформації про суми винагород, премій, відшкодувань та інших нарахувань керівництва "Укроборонпром".</p>
<p>Олександра Качури до голови правління публічного акціонерного товариства Національної акціонерної компанії "Нафтогаз України" щодо надання інформації про суми винагород, премій, відшкодувань та інших нарахувань керівництва НАК "Нафтогаз України".</p>
<p>Наталії Піпи до міністра охорони здоров'я України щодо вжиття термінових заходів для здійснення закупівель лікарських засобів та медичних виробів за бюджетною програмою "Забезпечення медичних заходів окремих державних програм та комплексних заходів програмного характеру".</p>
<p>Наталії Піпи до виконуючого обов'язків директора департаменту містобудування, заступнику директора департаменту містобудування, начальнику управління земельних ресурсів департаменту містобудування Львівської міської ради щодо територій, які включено у проект землеустрою до межі парку "Святого Івана Павла ІІ Папи Римського".</p>
<p>Сергія Лабазюка до Міністерства фінансів України щодо доходів від оподаткування ПДФО на пасивні доходи.</p>
<p>Сергія Лабазюка до Міністерства охорони здоров'я України, тимчасово виконуючого обов'язки голови Національної служби здоров'я України щодо питань використання коштів на державну програму "Доступні ліки" у 2020 році.</p>
<p>Групи народних депутатів (Фріз, Геращенко, Іонової) до Прем'єр-міністра України щодо надання субвенції з державного бюджету місцевому бюджету Лозівської ОТГ на проведення робіт, пов'язаних зі створенням і забезпеченням функціонування ЦНАПу, у тому числі послуг соціального характеру, в форматі "Прозорий офіс".</p>
<p>Групи народних депутатів (Геращенко, Павленка та інших) до першого заступника міністра культури, молоді та спорту України стосовно вжиття заходів зі спорудження та облаштування Національного меморіальному комплексу Героїв Небесної Сотні - Музею Революції Гідності в місті Києві.</p>
<p>Ірини Геращенко та Марії Іонової до Прем'єр-міністра України, голови Черкаської обласної державної адміністрації щодо вжиття заходів з реалізації у Черкаській області проектів за рахунок коштів субвенції з державного бюджету місцевим бюджетам на здійснення заходів щодо соціально-економічного розвитку окремих територій, передбаченої розпорядженням Кабміну від 10 липня 2019 р. № 500-р, та перехідних залишків від цієї субвенції на 2018 рік.</p>
<p>Олександра Ткаченка та Івана Шинкаренка до Кабінету Міністрів України стосовно необхідності всебічного розгляду звернення Базар'янської сільської ради Татарбунарського району Одеської області щодо вжиття дієвих заходів для створення належних умов безпеки населення.</p>
<p>Зіновія Андрійовича до Прем'єр-міністра України, голови Івано-Франківської обласної державної адміністрації, голови Державного агентства автомобільних доріг щодо капітального ремонту дороги Т 0906 Івано-Франківськ-Надвірна.</p>
<p>Іванни Климпуш-Цинцадзе до Прем'єр-міністра України, першого заступника міністра освіти і науки України, голови Закарпатської обласної державної адміністрації щодо критичного стану ЗОШ у селі Кваси Рахівського району Закарпатської області.</p>
<p>Іванни Климпуш-Цинцадзе до голови Комітету Верховної Ради України з питань екологічної політики та природокористування, першого заступника міністра енергетики та захисту довкілля, голови Закарпатської обласної ради, Хустського міського голови, голови Закарпатської обласної державної адміністрації щодо руйнування прибережних зон річок Ріка та Тиса у місті Хуст Закарпатської області.</p>
<p>Романа Іванісова до Прем'єр-міністра України щодо адміністративних перепон у добровільному об'єднанні територіальних громад окремих районів Рівненської області.</p>
<p>Сергія Власенка до Прем'єр-міністра України, виконувача обов'язків директора державного підприємства "Укрвакцина" Міністерства охорони здоров'я України щодо отримання інформації.</p>
<p>Сергія Власенка до міністра внутрішніх справ України, Генерального прокурора, Державного бюро розслідувань щодо неправомірних дій керівника Державної прикордонної служби України Сергія Дейнеко стосовно підбурювання громадян до вчинення незаконних дій.</p>
<p>Групи народних депутатів (Борзової, Сухова та інших) до Кабінету Міністрів України, Міністерства охорони здоров'я України, Національної служби здоров'я України, Київської міської державної адміністрації стосовно збереження клінічного закладу Київської міської клінічної офтальмологічної лікарні "Центр мікрохірургії ока" із надання високоспеціалізованої офтальмологічної допомоги третинного рівня замкнутого циклу в Києві, що обслуговуватиме потреби киян та мешканців інших областей України.</p>
<p>Максима Єфімова до міністра внутрішніх справ України, Офісу Генерального прокурора, Державної архітектурно-будівельної інспекції України, голови Національної поліції України, голови Державної служби України з надзвичайних ситуацій щодо забезпечення проведення об'єктивного розслідування пожежі, що сталась 29.02.2020 року за адресою: м. Київ, вул. Дмитрівська, 2.</p>
<p>Ростислава Тістика до начальника Генерального штабу – Головнокомандувача Збройних Сил України щодо відновлення будівлі стрілецького комплексу Міністерства оборони України у Львові.</p>
<p>Володимира Тимофійчука до Прем'єр-міністра України щодо відзначення 150-річчя від дня народження Василя Стефаника у 2021 році.</p>
<p>Володимира Тимофійчука до Генерального прокурора щодо неналежного проведення досудового розслідування та притягнення до відповідальності винних осіб.</p>
<p>Групи народних депутатів (Устінової, Дубнова та інших) до Міністерства внутрішніх справ України про надання інформації та правової оцінки оприлюдненим у засобах масової інформації фактів про можливе вчинення корупційних злочинів заступником начальника Головного слідчого управління Національної поліції України Євгеном Шевцовим.</p>
<p>Олексія Жмеренецького до Міністерства розвитку громад та територій України, Славутського міського голови, голови Національної комісії, що здійснює державне регулювання у сферах енергетики та комунальних послуг щодо розрахунків населення за комунальні послуги.</p>
<p>Юрія Павленка до голови Житомирської обласної державної адміністрації щодо вжиття невідкладних заходів для завершення реконструкції ЗОШ №13 в місті Коростені Житомирської області.</p>
<p>Юрія Павленка до Прем'єр-міністра України, Міністерства охорони здоров'я України, голови Житомирської обласної державної адміністрації щодо необхідності внесення змін до Розпорядження КМУ від 15.01.2020 р. № 23-р та включенню КП "Лікарня №2 імені Павлусенка" Житомирської міської ради в мережу опорних закладів охорони здоров'я Житомирського госпітального округу.</p>
<p>Групи народних депутатів (Трухіна, Гевка та інших) до Міністерства закордонних справ України, Прем'єр-міністра України стосовно повернення на Батьківщину українських жінок та їх неповнолітніх дітей із Сирійської Арабської Республіки.</p>
<p>Олени Копанчук до Прем'єр-міністра України щодо вжиття заходів з встановлення відносин між державним бюджетом та бюджетами об'єднаних територіальних громад, у яких у 19-му році відбулись перші вибори органів місцевого самоврядування, зокрема, новостворених Заслучненської та Сахновецької об'єднаних територіальних громад Хмельницької області з метою забезпечення належного фінансування.</p>
<p>Михайла Цимбалюка до Прем'єр-міністра України щодо недопущення закриття терапевтичного відділення Белзької районної лікарні Львівської області.</p>
<p>Олександра Літвінова до Міністерства охорони здоров'я України щодо включення комунального некомерційного підприємства Первомайська центральна районна лікарня до переліку опорних закладів охорони здоров'я у госпітальних округах Харківської області на період до 23-го року.</p>
<p>Сергія Кузьміних до Генерального прокурора щодо порушень чинного законодавства України та зловживання службовим становищем посадовими особами.</p>
<p>Олександра Федієнка до Голови Державної служби спеціального зв'язку та захисту інформації України, міністра інфраструктури України щодо проведення комплексної перевірки стану та виконання заходів кібернетичної та інформаційної безпеки КП "Міжнародний Аеропорт Одеса" та ДП "Міжнародний аеропорт "Бориспіль".</p>
<p>Олександра Федієнка до Голови Державної служби спеціального зв'язку та захисту інформації України, Секретаря Ради національної безпеки і оборони України щодо функціонування систем блокування проросійської пропаганди.</p>
<p>Олександра Федієнка до міністра внутрішніх справ України щодо підстав залучення підрозділу "КОРД" при проведенні слідчих (розшукових) дій.</p>
<p>Олександра Федієнка до виконуючої обов'язки генерального директора комунального підприємства "Міжнародний аеропорт Одеса", начальника Департаменту кіберполіції Національної поліції України щодо шкоди, заподіяної внаслідок несанкціонованого втручання до інформаційних ресурсів КП "Міжнародний Аеропорт Одеса".</p>
<p>Володимира Арешонкова до Міністерства охорони здоров'я України щодо недофінансування державних програм.</p>
<p>Ігоря Копитіна до Генерального директора ДП ДГЗП "Спецтехноекспорт" щодо надання інформації по умовам торговельного проекту на постачання Ан-178 до Перу.</p>
<p>Романа Лозинського до прокурора Львівської області щодо перевірки законності дій правоохоронних органів.</p>
<p>Романа Лозинського до виконавчого директора регіональної філії "Львівська залізниця" Публічного акціонерного товариства "Українська залізниця" щодо скасування руху поїзда Львів-Мукачево (відправлення зі Львова в 7:15) по суботах.</p>
<p>Олександра Федієнка до міністра оборони України, командувача Національної гвардії України, Голови Служби безпеки України щодо проведення аудиту діяльності у сфері кібербезпеки.</p>
<p>Сергія Литвиненка до Прем'єр-міністра України, Міністерства розвитку громад та територій України, Голови Рахункової палати щодо включення до об'єктів термінового фінансування з Державного фонду регіонального розвитку на 21-й рік будівництва школи у селі Вири Сарненського району Рівненської області.</p>
<p>Григорія Мамки до Київського міського голови, голови Національної поліції України щодо належного здійснення повторної перевірки законності будівництва на земельній ділянці за адресою: Мічуріна, вулиця Мічуріна, 11-13, у місті Києві.</p>
<p>Павла Мельника до віце-прем'єр-міністра - міністра цифрової трансформації України, голови Національної ради України з питань телебачення і радіомовлення щодо здійснення дієвих заходів реагування стосовно вирішення проблеми низького покриття ефірного сигналу Т2 у місті Токмак, Приморськ, а також у населених пунктах Михайлівського, Якимівського, Приазовського, Веселівського району Запорізької області, а у деяких населених пунктах цих районів повної відсутності такого ефірного сигналу.</p>
<p>Павла Мельника до голови Запорізької обласної державної адміністрації щодо звернення голови Михайлівської районної державної адміністрації Запорізької області стосовно ситуації щодо забезпечення інсуліном хворих на цукровий діабет та нецукровий діабет, яка виникла в результаті недофінансування за відповідною державною програмою.</p>
<p>Дмитра Припутня до Генерального прокурора, тимчасово виконуючого обов'язки голови Державної фіскальної служби України, Голови Служби безпеки України, Державного бюро розслідувань щодо можливого порушення вимог законодавства під час видачі ліцензії на право роздрібної торгівлі пальним.</p>
<p>Дмитра Припутня до Державного бюро розслідувань, міністра юстиції України щодо зловживання службовим становищем працівниками Одеського слідчого ізолятору.</p>
<p>Групи народних депутатів (Мазурашу, Гринчук) до Прем'єр-міністра України щодо проблемних питань, які виникли внаслідок запровадження з 1 квітня 2020 року другого етапу реформи охорони здоров'я, та потребують негайного врегулювання.</p>
<p>Олега Колєва до Одеського міського голови щодо зміни технічних умов електропостачання до житлового будинку № 53-А по вулиці Малиновського, міста Одеси замовником будівництва КП "Міське капітальне будівництво".</p>
<p>Вікторії Кінзбурської до Харківського міського голови щодо необхідності вирішення низки соціально-інфраструктурних питань, порушених громадою селища Садки Немишлянського району міста Харкова.</p>
<p>Вікторії Кінзбурської до Харківського міського голови щодо численних звернень харків'ян зі скаргами на незадовільний стан вулиць та доріг міста Харкова.</p>
<p>Арсенія Пушкаренка до Прем'єр-міністра України щодо включення КНП "Олевська центральна лікарня" Олевської міської ради та КНП "Малинська міська лікарня" Малинської міської ради до переліку опорних лікарень Житомирського госпітального округу.</p>
<p>Ігоря Негулевського до Міністерства інфраструктури України щодо надання фінансових планів державних підприємств на 2020 рік та звіти про їх виконання за перший квартал 2020 року.</p>
<p>Ігоря Негулевського до Приватного акціонерного товариства "Київ-Дніпровське міжгалузеве підприємство промислового залізничного транспорту", Філії "Центр управління промисловістю" Акціонерного товариства "Українська залізниця" щодо надання фінансового плану на 2020 рік та звіт про його виконання за перший квартал 2020 року.</p>
<p>Павла Фролова до голови Державного агентства автомобільних доріг України щодо вжиття термінових заходів задля реконструкції автошляху національного значення Н 23 між Кропивницьким та Кривим Рогом.</p>
<p>Групи народних депутатів (Корявченкова, Криворучкіної, Захарченка) до Прем'єр-міністра України, голови Дніпропетровської обласної ради щодо необхідності забезпечення реалізації права громадян на охорону здоров'я та медичну допомогу.</p>
<p>Групи народних депутатів (Корявченкова, Криворучкіної, Захарченка) до міністра соціальної політики України щодо необхідності забезпечення реалізації права дітей з інвалідністю на соціальний захист.</p>
<p>Групи народних депутатів (Корявченкова, Криворучкіної, Захарченка) до голови Державної інспекції енергетичного нагляду України, голови Національної комісії, що здійснює державне регулювання у сферах енергетики та комунальних послуг, генерального директора Акціонерного товариства "ДТЕК Дніпровські електромережі", директора Товариства з обмеженою відповідальністю "Дніпровські енергетичні послуги" щодо необхідності забезпечення права побутових споживачів міста Кривого Рогу Дніпропетровської області на отримання послуг з постачання електричної енергії належної якості.</p>
<p>Володимира Кабаченка до Прем'єр-міністра України стосовно питання виплати додаткових доплат до заробітної плати медичним працівникам.</p>
<p>Володимира Кабаченка до голови Служби безпеки України стосовно питання продажу захисних масок.</p>
<p>Ігоря Негулевського до Міністерства інфраструктури України щодо надання інформації стосовно непрофільних активів, які належать до сфери управління Міністерства транспорту та інфраструктури України, за період 19-го – перший квартал 20-го року.</p>
<p>Ігоря Негулевського до голови Миколаївської обласної ради щодо надання інформації.</p>
<p>Олександра Ткаченка до Кабінету Міністрів України стосовно необхідності всебічного розгляду звернення мешканців села Карналіївка Білгород-Дністровського району Одеської області щодо недопущення фактів примусового об'єднання територіальних громад.</p>
<p>Олександра Ткаченка до Офісу Генерального прокурора щодо необхідності всебічного розгляду звернення Наталії Романової стосовно вжиття дієвих заходів для її захисту, як потерпілої від злочину.</p>
<p>Олександра Гереги до Прем'єр-міністра України щодо збільшення призначень Хмельницькій ОДА на 39,6 мільйона гривень для покриття дефіциту по обов'язкових складових заробітної плати працівників райдержадміністрації.</p>
<p>Олександра Гереги до Прем'єр-міністра України щодо збереження Плужнянської санаторної школи Хмельницької обласної ради для дітей та підлітків з малими та неактивними формами туберкульозу.</p>
<p>Михайла Бондаря до міністра оборони України щодо порядку та послідовності присвоєння Медведчуку Віктору Володимировичу чергових військових звань з зазначенням відповідних наказів.</p>
<p>Михайла Бондаря до виконувача обов'язків міністра освіти і науки України щодо внесення змін до Закону "Про повну загальну середню освіту".</p>
<p>Володимира Цабаля до Прем'єр-міністра України щодо програми підтримки сільськогосподарських виробників.</p>
<p>Олега Арсенюка до Начальника Управління Служби безпеки України у Дніпропетровській області щодо бездіяльності правоохоронних органів.</p>
<p>Ірини Констанкевич до Прем'єр-міністра України щодо нарахування та виплати щомісячної грошової допомоги відповідно до статті 37 Закону України "Про статус і соціальний захист громадян, які постраждали внаслідок Чорнобильської катастрофи".</p>
<p>Ірини Констанкевич до Прем'єр-міністра України, міністра інфраструктури України, виконуючого обов'язки голови правління Акціонерного товариства "Українська залізниця" щодо передачі централізованої системи водопостачання, що знаходиться на балансі АТ "Укрзалізниця", в комунальну власність Ківерцівської міської ради.</p>
<p>Олексія Мовчана до виконуючої обов'язки міністра енергетики та захисту довкілля України, голови Полтавської обласної державної адміністрації, Голови Державної служби України з надзвичайних ситуацій, Державної екологічної інспекції України, Голови Державної служби геології та надр України щодо екологічної катастрофи у селі Єристівка Кременчуцького району Полтавської області внаслідок функціонування Єристівського ГЗК.</p>
<p>Олександра Ткаченка до Кабінету Міністрів України щодо вжиття дієвих заходів реагування для захисту суб'єктів господарювання, які здійснюють підприємницьку діяльність на території Кілійської об'єднаної територіальної громади Одеської області.</p>
<p>Олександра Куницького до міністра внутрішніх справ України щодо взяття під особистий контроль розшуку і затримки особи, що переховується від слідства.</p>
<p>Олександра Куницького до Прем'єр-міністра України, голови Національної комісії, що здійснює державне регулювання у сферах енергетики та комунальних послуг щодо вдосконалення процедур експертизи лічильників газу.</p>
<p>Олександра Куницького до Генерального прокурора, голови Національної поліції України, виконувача обов'язків Директора Державного бюро розслідувань щодо неналежного розслідування дорожньо-транспортної пригоди слідчим відділом Управління ГУНП України в Одеській області.</p>
<p>Юлії Світличної до міністра охорони здоров'я України, Прем'єр-міністра України щодо забезпечення належних умов надання медичної допомоги мешканцям Лозівського району Харківської області.</p>
<p>Валерія Гнатенка до голови Донецької обласної державної адміністрації, керівника обласної військово-цивільної адміністрації щодо зміни назви і типу Донецького обласного інституту післядипломної педагогічної освіти на Донбаську академію неперервної освіти та призначення на посаду ректорки новоутвореної установи виконуючої обов'язки ректора Інституту Юлії Бурцевої.</p>
<p>Володимира Цабаля до міністра фінансів України щодо фінансування Державного бюджету України на 20-й рік за борговими операціями.</p>
<p>Олега Колєва до міністра внутрішніх справ України щодо захисту прав та законних інтересів ошуканих інвесторів незбудованих квартир по вулиці Головківська, 5-7 міста Одеси.</p>
<p>Тараса Батенка до виконувача обов'язків міністра освіти і науки України, Прем'єр-міністра України щодо внесення змін до Закону України "Про повну середню освіту" в частині дискримінаційних та неконституційних норм щодо переведення учителів та керівників закладів освіти пенсійного віку на строкові трудові договори.</p>
<p>Василя Петьовки до Прем'єр-міністра України щодо виплати доплат медичним працівникам Тячівського та Рахівського районів Закарпатської області.</p>
<p>Групи народних депутатів (Бабія, Демченка) до Голови Рахункової палати щодо проведення Рахунковою палатою України фінансового аудиту та аудиту ефективності впровадження Державною судовою адміністрацією України та державним підприємством "Інформаційні судові системи" Єдиної судової інформаційно-телекомунікаційної системи.</p>
<p>Групи народних депутатів (Бабія, Демченка та інших) до голови Державної аудиторської служби України щодо проведення Державною аудиторською службою України державного фінансового аудиту впровадження Державною судовою адміністрацією України та державним підприємством "Інформаційні судові системи" Єдиної судової інформаційно-телекомунікаційної системи.</p>
<p>Богдана Яременка до Генерального прокурора України, Керівника Офісу Президента України, Голови Служби безпеки України стосовно вжиття заходів щодо притягнення до відповідальності посадових осіб, причетних до організації інтерв'ю з терористом Ігорем Гіркіним.</p>
<p>Романа Каптєлова до Прем'єр-міністра України про результати проведення планового внутрішнього фінансового аудиту Державного підприємства "Науково-виробниче об'єднання "Павлоградський хімічний завод" у 19-му році.</p>
<p>Романа Каптєлова до міністра внутрішніх справ України, виконувача обов'язків Директора Державного бюро розслідувань, Директора Національного антикорупційного бюро України, Генерального прокурора щодо проведення перевірки причетності посадових осіб Комунального підприємства "Тернівське житлово-комунальне підприємство" до розтрати та привласнення коштів громади міста Тернівка.</p>
<p>Групи народних депутатів (Іванісова, Салійчука та інших) до Прем'єр-міністра України щодо незадовільної екологічної ситуації у зоні екологічної відповідальності ТОВ "Колор С. І. М."</p>
<p>Ярослава Дубневича до тимчасово виконуючої обов'язки голови Національної служби здоров'я України, міністра охорони здоров'я України щодо внесення змін до тарифів та коригування коефіцієнтів на медичні послуги з паліативної медичної допомоги.</p>
<p>Євгенія Брагара до міністра з питань реінтеграції тимчасово окупованих територій України, Голови Служби безпеки України щодо надання дозволу на в'їзд Сердюкової Катерини на тимчасово окуповану територію.</p>
<p>Євгенія Брагара до Офісу Генерального прокурора про необхідність перевірки можливих фактів вчинення протиправних дій окремими посадовими особами ТОВ "Ін-Тайм", що призвели до порушення конституційних прав великої кількості громадян.</p>
<p>Євгенія Брагара до Управління Північно-східного офісу Держаудитслужби в Луганській області, прокуратури Луганської області щодо недопущення знищення містоутворюючого промислового підприємства Лисичанська, притягнення до відповідальності посадових осіб по фактам заволодіння державним майном в особливо великих розмірах з метою його подальшого перепродажу третім особам.</p>
<p>Анатолія Остапенка до міністра внутрішніх справ України щодо отримання інформації про надання Міністерством внутрішніх справах України статусу учасника бойових дій окремим співробітникам.</p>
<p>Сергія Лабазюка до Прем'єр-міністра України щодо відновлення видатків державного бюджету, скорочених у зв'язку зі створенням фонду боротьби з гострою респіраторною хворобою COVID-19.</p>
<p>Ігоря Гузя до Прем'єр-міністра України, тимчасово виконуючої обов'язки голови Національної служби здоров'я України щодо необхідності дофінансування міських лікувальних закладів вторинної медичної допомоги міста Володимир-Волинський.</p>
<p>Ігоря Гузя до міністра інфраструктури України, виконуючого обов'язки голови правління Акціонерного товариства "Українська залізниця" щодо необхідності покращення залізничного сполучення по напрямках Луцьк-Львів та Луцьк-Київ з метою розвитку міста Луцька, як туристичного центру.</p>
<p>Соломії Бобровської до виконувача обов'язків Директора Державного бюро розслідувань стосовно подання недостовірно викладених даних у щорічних деклараціях директора Дермансько-Острозького національного природного парку.</p>
<p>Соломії Бобровської до міністра оборони України стосовно викрадення російською стороною під час бойового чергування на лінії контролю з Кримом бійця 95-ї окремої десантно-штурмової бригади Євгена Добринського.</p>
<p>Ігоря Негулевського до Міністерства інфраструктури України щодо надання інформації стосовно керівництва ПрАТ "Українське Дунайське пароплавство".</p>
<p>Ігоря Колихаєва до Кабінету Міністрів України стосовно результатів розгляду депутатського звернення щодо порушення прав територіальних громад сіл Нова Кам'янка та Навокаїри Херсонської області.</p>
<p>Ігоря Колихаєва до Прем'єр-міністра України стосовно продовження фінансування реконструкції очисних споруд міста Берислав Херсонської області.</p>
<p>Групи народних депутатів (Мороза, Требушкіна та інших) до Генерального прокурора про здійснення незаконного тиску на суб'єктів господарювання працівниками Національної поліції України.</p>
<p>Олега Волошина до Прем'єр-міністра України щодо капітального ремонту автодороги Т-15-13 Нечаяне-Очаків.</p>
<p>Сергія Льовочкіна до Прем'єр-міністра України щодо необхідності реалізації Урядом дієвих антикризових заходів.</p>
<p>Михайла Бондаря до міністра соціальної політики України, Прем'єр-міністра України щодо фінансування Всеукраїнської громадської організації "УТОГ" окремим рядком з держбюджету для забезпечення виконання Закону України "Про соціальний захист інвалідів в Україні".</p>
<p>Олексія Мовчана до Прем'єр-міністра України, міністра інфраструктури України, міністра розвитку економіки, торгівлі та сільського господарства України, Харківського міського голови, генерального директора комунального підприємства "Харківський метрополітен" щодо тендеру комунального підприємства "Харківський метрополітен" на закупівлю поїздів метро.</p>
<p>Юлії Овчинникової до виконуючої обов'язки міністра енергетики та захисту довкілля України щодо створення нових та розширення існуючих лісових національних природних парків України.</p>
<p>Миколи Кучера до начальника Головного управління Держгеокадастру у Вінницькій області щодо забезпечення пролонгації договору оренди земельної ділянки для сінокосіння та випасання худоби із ставкою орендної плати 3 відсотки від нормативно-грошової оцінки для жителів села Буди Тростянецького району Вінницької області.</p>
<p>Зіновія Андрійовича до Прем'єр-міністра України щодо капітального ремонту мостів на відрізку дороги С090902 Надвірна-Ланчин в селі Красна Надвірнянського району Івано-Франківської області.</p>
<p>Зіновія Андрійовича до Прем'єр-міністра України щодо капітального ремонту дороги С090105 Іваниківка-Монастирчани на ділянці Жураки-Монастирчани-Солотвин.</p>
<p>Дмитра Шенцева до міністра інфраструктури України щодо відновлення залізничного транспортного сполучення.</p>
<p>Дмитра Шенцева до міністра інфраструктури України щодо проведення ремонтних робіт відповідної ділянки дороги загального користування державного значення на території Великобурлуцького району Харківської області.</p>
<p>Антона Яценка до Прем'єр-міністра України щодо надання інформації про стан розгляду питання здійснення реконструкції військового аеродрому "Умань", розташованого на території міста Умань Черкаської області.</p>
<p>Антона Яценка до Уманської міської ради щодо надання інформації про висвітлення діяльності міського голови міста Умань за допомогою рекламних заходів і засобів протягом 2016-2020 років.</p>
<p>Григорія Мамки до голови Одеської обласної державної адміністрації про надання інформації щодо реалізації бюджетної програми "Будівництво футбольних полів зі штучним покриттям в регіонах України" у 2017-2018 роках.</p>
<p>Лариси Білозір та Олега Мейдича до міністра охорони здоров'я України, Прем'єр-міністра України щодо включення Шаргородської ЦРЛ, Барської ЦРЛ, Іллінецької ЦРЛ та Крижопільської ЦРЛ до переліку опорних закладів охорони здоров'я та надання відповідного фінансування.</p>
<p>Анастасії Ляшенко до першого заступника голови Державного агентства водних ресурсів України щодо проблеми обміління річки Сули.</p>
<p>Анастасії Ляшенко до Прем'єр-міністра України щодо відновлення гідрологічного режиму та екологічного стану річки Сула.</p>
<p>Анатолія Костюха до міністра охорони здоров'я України щодо ефективності лікування дітей, які хворіють спадковими захворюваннями обміну.</p>
<p>Анатолія Костюха до міністра охорони здоров'я України щодо діяльності КНП "Углянська лікарня" Тячівського району Закарпатської області.</p>
<p>Ігоря Кривошеєва до Прем'єр-міністра України щодо усунення технічного бар'єру у торгівлі.</p>
<p>Тараса Батенка до Львівського міського голови щодо заборони нового будівництва та видачі нових містобудівних умов у мікрорайоні "Під Голоском" міста Львова до завершення введення в експлуатацію проектованих об'єктів соціальної інфраструктури району.</p>
<p>Тараса Батенка до першого заступника міністра культури та інформаційної політики України, голови Львівської обласної державної адміністрації щодо збереження пам'ятки історії "Фортеця Миколаїв" Львівської області.</p>
<p>Тараса Батенка до міністра розвитку громад та територій України, Прем'єр-міністра України щодо врахування позиції територіальних громад Львівської області щодо формування та об'єднання територій громад.</p>
<p>Сергія Дунаєва до голови Національного агентства України з питань запобігання корупції про доцільність проведення повної перевірки достовірності відомостей в деклараціях за 2019 рік окремих посадових осіб Сєвєродонецької міської ради Луганської області та відповідності поданих відомостей антикорупційному законодавству України.</p>
<p>Сергія Дунаєва до міністра внутрішніх справ України щодо перевищення службових повноважень співробітниками патрульної поліції, що призвело до транспортного колапсу в місті Сєвєродонецьку Луганської області.</p>
<p>Антона Кіссе до Прем'єр-міністра України щодо внесення змін до перспективного плану формування територій громад Одеської області.</p>
<p>Групи народних депутатів (Культенка, Радуцького та інших) до міністра оборони України щодо можливих зловживань службових осіб Міністерства оборони України при виконанні зобов'язань за державними контрактами.</p>
<p>Миколи Скорика до голови Фонду державного майна України щодо ситуації навколо Товариства з обмеженою відповідальністю "Запорізький титано-магнієвий комбінат".</p>
<p>Миколи Величковича до голови Державної екологічної інспекції України щодо розорювання земель важливих природніх об'єктів.</p>
<p>Оксани Савчук до міністра охорони здоров'я України, Прем'єр-міністра України стосовно надання роз'яснень щодо порядку отримання страхових виплат медичним працівникам державних і комунальних закладів охорони здоров'я у зв'язку з наслідками боротьби з короновірусною хворобою.</p>
<p>Павла Фролова до міністра внутрішніх справ України щодо невідкладного впровадження системи безоплатного інформування водіїв і власників автомобілів про зафіксовані в режимі фото- відеофіксації порушення правил дорожнього руху шляхом надсилання СМС та електронних листів.</p>
<p>Олександра Куницького до міністра культури та інформаційної політики України щодо врегулювання конфлікту довкола керівництва Харківського театру дітей і юнацтва, та збереження трудового колективу найстаршого в Україні театру для дітей і юнацтва, та врегулювання питання щодо унеможливлення повторення схожих ситуацій в трудових колективах театрів, шляхом розробки проекту відповідних законодавчих змін.</p>
<p>Оксани Савчук до Прем'єр-міністра України, міністра фінансів України, міністра охорони здоров'я України щодо збільшення фінансування закладів паліативної допомоги та недопущення їх закриття.</p>
<p>Групи народних депутатів (Климпуш-Цинцадзе, Михайлюк, Новікова) до міністра інфраструктури України, виконуючого обов'язки голови правління Акціонерного товариства "Українська залізниця" щодо захисту конституційних прав працівників та ветеранів АТ "Укрзалізниця" на високоякісну медичну допомогу та оздоровлення.</p>
<p>Романа Іванісова до Голови Національної поліції України, Генерального прокурора щодо необґрунтованого зволікання із захистом майнових інтересів держави відносно державного підприємства "База відпочинку "Янтар" (Запорізька область).</p>
<p>Людмили Буймістер до Прем'єр-міністра України щодо виявлених робочою групою з вивчення ситуації на ДП "Артемсіль" фактів, які можуть містити порушення чинного законодавства України.</p>
<p>Антона Полякова до міністра розвитку громад та територій України щодо виділення субвенцій з державного бюджету місцевим бюджетам на здійснення заходів щодо соціально-економічного розвитку території.</p>
<p>Ольги Савченко до начальника Головного управління Держгеокадастру у Київській області щодо відведення земельних ділянок ПП "Беріг" та ПП "Гросс" та вилучення із земель лісового фонду.</p>
<p>Романа Лозинського до міністра розвитку громад та територій України щодо незабезпечення належного представництва міст, що увійшли до складу ОТГ (які не є адміністративними центрами ОТГ).</p>
<p>Романа Лозинського до Львівського міського голови щодо заборгованості по невиплаті заробітної плати працівниками комунальних підприємств.</p>
<p>Михайла Бондаря до голови правління акціонерного товариства "Державний ощадний банк України" щодо роботи відділення Ощадбанку філії Львівського обласного управління ПАТ "Ощадбанк".</p>
<p>Павла Мельника до виконувача обов'язків міністра освіти і науки України, голови Запорізької обласної державної адміністрації щодо звернення трудового колективу ДНЗ "Приморський професійний аграрний ліцей" стосовно подальшого належного функціонування цього навчального закладу, а також питання об'єднання з навчальним закладом фахової передвищої освіти ВСП "Ногайський коледж" Таврійського державного агротехнологічного університету.</p>
<p>І останній запит. Олександра Завітневича до міністра оборони України щодо ситуації довкола завершення будівництва 129-квартирного житлового будинку для забезпечення житлом військовослужбовців Черкаського гарнізону.</p>
<p>Ми справились.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:55:12</p>
<p>ГОЛОВУЮЧИЙ. Дякую, Олена Костянтинівна.</p>
<p>Ми навіть вклалися трошки раніше. У нас є ще деякий час. Можливо, було б розглянути ще якісь законопроекти, але вже не будемо. <i>(Шум у залі)</i></p>
<p>Шановні колеги, ранкове засідання Верховної Ради України оголошую закритим. Дякую всім. Гарних свят. До побачення.</p>
<p></p>
