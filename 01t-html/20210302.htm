Стенограма пленарного засідання
02 березня 2021

<p align=center>ЗАСІДАННЯ ДЕВ'ЯТЕ</p>
<p align=center>Зал засідань Верховної Ради України</p>
<p align=center>02 березня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:06:52</p>
<p>ГОЛОВУЮЧИЙ. Шановні колеги, я ще раз вас вітаю! Давайте розпочинати роботу. Підготуйтесь до реєстрації.</p>
<p>Готові реєструватись? Реєстрація відбувається шляхом натискання сенсорної кнопки і зеленої кнопки, першої зліва, як завжди.</p>
<p></p>
<p>ВЛАСЕНКО С.В. <i>(Не чути)</i></p>
<p></p>
<p>ГОЛОВУЮЧИЙ. Правильно, вибір… про зелену. Можете не реєструватись, Сергій Володимирович.</p>
<p>Готові? Прошу реєструватись. Так само: сенсорна і зелена. І дотримати до кінця – це найголовніше.</p>
<p></p>
<p>10:07:12</p>
<p>У залі зареєстровано 275 народних депутатів України.</p>
<p>Ви відпустили, ну, я ж бачив. Достатньо далі, коли будете голосувати, це врахується за реєстрацію. Нестор Іванович, ви не відпускайте, руки повинні бути зайняті.</p>
<p>Шановні колеги, переходимо до нашої роботи. <i>(Шум у залі)</i> Ні, зареєструвались вже. Якщо зараз хтось не зареєструвався, то під час голосування, коли ви голосуєте, це вважається, що ви зареєструвалися на пленарному засіданні, хоча б одне голосування. Нестор Іванович, не переживайте, все буде зараховано.</p>
<p>Сьогодні день народження у Артема Володимировича Ковальова. <i>(Оплески)</i> Вітаю! Бажаю успіхів! Бачите, подарунок вам до дня народження.</p>
<p>Переходимо до роботи. Шановні колеги, нагадую, що у вівторок…</p>
<p>Пленарне засідання Верховної Ради України оголошую відкритим.</p>
<p>Шановні колеги, нагадую, що у вівторок, згідно статті 25 Регламенту Верховної Ради України, ми маємо до 30 хвилин на виступи від представників депутатських фракцій та груп з внесенням пропозицій, оголошенням заяв та повідомлень. Будь ласка, запишіться на виступи.</p>
<p>Пузійчук Андрій Володимирович. Андрій Вікторович. Вибачте.</p>
<p>Тимошенко Юлія Володимирівна.</p>
<p></p>
<p>10:09:33</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Шановні друзі, я хотіла би поінформувати вас і суспільство про те, як розгортається епопея з тим, щоб припинити корупцію на встановлення тарифів.</p>
<p>Ви прекрасно пам'ятаєте, що минулий сесійний тиждень наша команда зібрала по всій країні платіжки, і ми побачили дві речі, які потребують уваги. По-перше, газ, а як наслідок тепло, гаряча вода продається з ціною газу далеко не 7 гривень, а 9, 10 гривень, а іноді і більше. Тобто в платіжках у людей не просто стоїть безмежно високий тариф 6,99, а реально у людей в платіжках значно більші цифри.</p>
<p>Друге, що ми побачили. Що по всій країні почали працювати посередники, це називається "ринок" в лапках, де купують дешевий газ в "Укргазвидобуванні", в НАК "Нафтогазі", купують по цінам десь приблизно 2 гривні 60 копійок і трошки більше, а людям потім продають по 9. В кожній області є 4-5 таких блатних компаній. І люди здають останні копійки на такі махінації корупційні. Ну, і НАК "Нафтогаз" теж знімає вершки, які потім виводить сотнями мільярдів за межі України.</p>
<p>Саме тому наша фракція була ініціатором того, щоб зібрати нараду голів фракцій, де було прийнято два рішення.</p>
<p>Перше рішення. Всі фракції дають свої законопроекти по тарифах. І ми отримали підписні листи, де включені всі без виключення законопроекти по тарифах, які запропонували всі фракції. Ми збираємо 150 підписів і проводимо позачергове засідання Верховної Ради, де розглядаємо всі тарифні питання і припиняємо корупцію. Тому зараз ми будемо знову просити перерву з тим, щоб зібрати нараду лідерів фракцій і запитати, хто буде ставити ці підписи, хто ні, і як Верховна Рада буде реагувати на те, що корупція на тарифах досягла вже мільярдних обігів.</p>
<p>І друге. Ми домовлялися на нараді лідерів фракцій, що буде проголосовано на тимчасовій слідчій комісії, яку очолює Іван Крулько, проголосовано антикорупційне розслідування проти НАК "Нафтогазу". Така ТСК пройшла, "слуги народу" не дали жодного голосу, і ці домовленості були зірвані. Зараз на нараді лідерів фракцій ми будемо знову піднімати це питання. Або парламент буде спільником корупції на тарифах, або ми наведемо порядок. Я хотіла би, щоб цей парламент не увійшов корупціонером в історію України.</p>
<p></p>
<p>ГОЛОВУЮЧИЙ. Загородній Юрій Іванович.</p>
<p></p>
<p>10:12:42</p>
<p>ЗАГОРОДНІЙ Ю.І.</p>
<p>Прошу передати слово Шуфричу Нестору Івановичу.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>10:12:56</p>
<p>ШУФРИЧ Н.І.</p>
<p>Дякую, шановний Голово.</p>
<p>Шановні колеги, в п'ятницю, 26 лютого, сталася безпрецедентна подія в історії незалежної України. О 18 годині почав трансляцію новий телеканал з назвою символічною "Перший незалежний", який утворили журналісти трьох телеканалів, які були репресовані владою, попали під санкції незаконні, неконституційні. Вони пропрацювали в ефірі одну годину і потім раптово зникли з супутникового мовлення і з кабелів. Ми з'ясували, увага, причиною відключення мовлення журналістів стало не рішення навіть РНБО, де там перший раз 2 лютого хоч до якогось там тероризму прив'язалися, а просто лист СБУ, який звернув увагу на те, що засновники нового телеканалу, увага, пов'язані особи з тими, на кого були накладені санкції. Природа санкцій, хочу звернути вашу увагу, вона стосується персонально конкретної людини і негромадянина України. Тут через якийсь там тероризм, якого нема, натягнули санкції на громадянина України. А потім через механізм надуманий, нелюдський, незаконний, пов'язування осіб закрили телеканал через одну годину мовлення. Так я зараз можу пів цієї зали пов'язати з тими, на кого наклали надумані санкції.</p>
<p>Люди добрі, де ж Конституція, де законність? Як можна сьогодні настільки боятися журналістів, щоб телеканал, який на 100 відсотків заснований журналістами, закрити через одну годину мовлення? І це шлях до демократії, це шлях до свободи слова? Ми будемо відстоювати сьогодні демократичні конституційні права наших громадян, право журналістів на професію, право наших громадян отримати інформацію, подобається вона владі чи ні.</p>
<p>В чому сьогодні винні журналісти? В тому, що вони говорять те, що говорять люди на кухнях, те, що говорять про високі тарифи, про відсутність перспективи миру, про мізерні доходи наших громадян, про мізерні пенсії і захмарні зарплати владноможців, ті, хто сьогодні при владі? Тому сьогодні ми говоримо: "Геть від журналістів! Свободу слова в Україні!".</p>
<p>Дякую за увагу.</p>
<p></p>
<p>ГОЛОВУЮЧИЙ. Лабазюк Сергій Петрович.</p>
<p>Батенко Тарас Іванович.</p>
<p></p>
<p>10:16:13</p>
<p>БАТЕНКО Т.І.</p>
<p>Шановний пане Голово, шановні народні депутати, громадяни України! Наша депутатська група "Партія "За майбутнє" звертає увагу на те, що сьогодні в Україні назріває борговий колапс – боргова криза у сфері житлово-комунальних послуг.</p>
<p>Вдумайтеся, станом на 1 січня 2021 року заборгованість населення за спожиті житлово-комунальні послуги складає 73 мільярди гривень, а за природний газ з них складає 31,5 мільярд або майже 43 відсотки. Громадяни України просто не здатні сплачувати такі надмірно завищені тарифи, які є сьогодні. Ми переконані, що проблема високої ціни на газ в Україні має штучний характер і є прямим продовженням недолугої політики і уряду, і НАК "Нафтогазу України".</p>
<p>Ми хочемо нагадати, що з усього обсягу газу, що споживає Україна, 70 відсотків – це газ її власного видобування. Імпортна складова відповідно у загальному балансі природного газу складає 30 відсотків. Проте на обидва різновиди газу, власний і імпортний, діє одна і та сама ціна. Це неправильно і категорично несправедливо.</p>
<p>Наша депутатська група "За майбутнє" звертається до Президента України дати доручення уряду переглянути методику розрахунку оптової ціни природного газу в Україні. Запровадження такої економічно обґрунтованої оптової ціни дозволить суттєво, на наші переконання, знизити до 60 відсотків роздрібну ціну на газ для населення України.</p>
<p>Ми вимагаємо також від Прем'єр-міністра України запровадити економічно обґрунтовані механізми вилучення до державного бюджету України частини надприбутків, які є сьогодні в ТОВ "Оператор ГТС України" і НАК "Нафтогаз України". Це, за нашими підрахунками, не менше 20 мільярдів гривень надприбутків, які можна скерувати місцевим громадам у вигляді субвенцій на погашення заборгованості підприємств "Теплокомуненерго" та ТЕЦ за спожитий природний газ.</p>
<p>Друзі, інше питання, на яке звертає увагу наша депутатська група "Партії "За майбутнє", це питання вакцинації, питання, яке фактично хвилює кожного громадянина України. Все суспільство вимагає відповіді на питання: чому в Україну поставляється вакцина, що є індійською копією аналогів відповідних світових компаній та до ефективності якої є значні сумніви. А за ціною, те, що ми знаємо, в рази перевищує вартість вакцин від лідерів фармацевтичної галузі.</p>
<p>Є інформація, що закупівля вакцини від компанії Pfizer для Європейського Союзу була більше ніж у 2 рази дешевшою, ніж вартість, яку нам пропонують в Україні. Ми переплачуємо на вакцинуванні сумнівної якості, замість направити різницю коштів на обладнання лікарень. Невже ми такі багаті, щоб розкидатися коштами платників податків, і невже влада така дурна, щоб не шанувати свої співвітчизників?</p>
<p>Дякую.</p>
<p></p>
<p>ГОЛОВУЮЧИЙ. Ірина Володимирівна Геращенко.</p>
<p></p>
<p>10:19:30</p>
<p>ГЕРАЩЕНКО І.В.</p>
<p>Шановні українці! Рівно 7 років тому Рада Федерації проголосувала за введення російських окупаційних військ на територію суверенної України. І нинішні "забудьки" з Банкової весь час погрожують пригадати прізвища тих, хто здав Крим.</p>
<p>Так давайте нагадаємо Зеленському, що це був Янукович, який звернувся з листом відповідним до Російської Федерації ввести війська. А ви знаєте, що 90 відсотків "ментів", бо не піднімається язик назвати їх міліцією Криму, здали тоді присягу, здали народ український і Україну. І, власне, керівництво цих "ментів" зараз працює на Банковій.</p>
<p>Ви знаєте, Байден, новий Президент Сполучених Штатів, видав дуже сильну заяву до сьомої річниці окупації Криму, де дуже чітко назвав, хто ж є загарбник – це Російська Федерація. І тільки Президент Зеленський боїться всує назвати Путіна агресором, говорячи про якихось сепаратистів на сході.</p>
<p>Власне, цього тижня Президент Євроради Шарль Мішель відвідає Донбас. Так давайте вимагати від Зеленського в присутності наших європейських партнерів розказати про те, що перемир'я немає жодного дня, про десятки вбитих і поранених тільки цього року, про зірване і заблоковане звільнення заручників, про страждання мільйонів українців. І на сході не сепаратисти, не бойовики, не "ребелі", не "горілас", можна ще сто синонімів цим покидькам придумати, але там російські окупаційні війська і їх найманці. І потрібно називати речі своїми іменами і негайно приймати Закон про колабораціонізм.</p>
<p>Ми хочемо подякувати фракції "Голос", а також іншим колегам, які підтримали ініціативу "Європейської солідарності" і стали співавторами Закону про колабораціонізм. Звичайно, монобільшості – аби не Порошенко, і в той же час вони зареєстрували свій схожий законопроект. Ви знаєте, ми не будемо тут рвати на собі вишиванки, хто ж більший патріот, головне – прийняти цей закон. І ми вимагаємо від Голови Верховної Ради негайно в порядок денний внести законопроект про колабораціонізм, так само, як ТСК по "вагнерівцям", бо це є непристойно, коли в найвищих кабінетах держави сидять зрадники, які сьогодні знову зраджують українських розвідників, здають їх.</p>
<p>Власне, Зеленський обіцяв, що поверне українців додому, нікому при цьому не сказав, що він поверне міністрів уряду Януковича, Богатирьову разом з її "схематозами" по закупівлі вакцин, що він поверне адвокатів Януковича, які сьогодні тримають суди під контролем. І обіцяли, що садити будете весною, але сидять сьогодні "Ріф" сидить сьогодні Стерненко, який зупиняв "руський мир" в Одесі, сидять сьогодні ветерани, сидить сьогодні Юлія Кузьменко, яку "Європейська солідарність" висунула нашою кандидаткою по 50-му округу...</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>10:22:48</p>
<p>КОСТЕНКО Р.В.</p>
<p>Шановні колеги, депутати нашої фракції їздять країною і кожного разу, приїжджаючи в якесь місто, мені задають одне і те ж саме питання: коли будуть результати розслідування щодо зриву спецоперації "вагнерівців"? І, на жаль, доводиться весь час відповідати, що фракція монобільшості не може надати своїх людей для створення цієї ТСК. І люди розуміють, що комусь невигідно створення цієї ТСК ,і хтось боїться її створення, боїться настільки, що вже почали переслідування тих бійців, які приймали безпосередню участь у розробці цієї спецоперації, її реалізації.</p>
<p>Декілька днів тому була знята охорона та виселений з охоронюваного будинку екс-голова Головного управління розвідки Василь Бурба начебто, по інформації засобів масової інформації, за те, що він дав свідчення правоохоронним органам про зрив цієї спецоперації.</p>
<p>Я як офіцер спецслужби хочу сказати, я розуміюся безпосередньо на роботі іноземних спецслужб і спецслужб агресора: це прямий знак Росії про те, що тепер безпека цього офіцера в його руках. І ми не можемо цього допустити. Це така відплата наша за те, що він захищав нашу країну? Для нас повинно бути соромно, що ми вже півроку не можемо дати відповідь суспільству, чи була зрада у вищому керівництві держави.</p>
<p>Я хочу звернутися звідси, з цієї високої трибуни, до керівників парламентських фракцій Ірини Геращенко, Артура Герасимова, Юлії Тимошенко і інших фракцій для того, щоб підтримали внесення цієї постанови в зал, і ми проголосували за створення цієї тимчасової слідчої комісії. Тому що ми не повинні приховувати правду, і суспільство повинно знати, чи була зрада, чи не було.</p>
<p>Дякую за увагу.</p>
<p></p>
<p>ГОЛОВУЮЧИЙ. Бакунець. Бакунець Павло Андрійович.</p>
<p></p>
<p>10:25:12</p>
<p>БАКУНЕЦЬ П.А.</p>
<p>Шановний пане Голово! Шановні народні депутати! Павло Бакунець, Львівщина, група "Довіра". В нашій нелегкій війні з агресором на сході нас захищають наші воїни, наші герої, такі, як захисники з легендарної 24-ї бригади і інших бригад. Але від чого вони нас не можуть захистити, це від коронавірусу. З коронавірусом нам допомагають боротися також наші захисники – наші медики. А побороти цей вірус їм допоможе вакцина, вакцинування, яке хоч з запізненням, та все ж розпочалося в нашій країні.</p>
<p>І не встигла вакцинація набрати обертів, коли вже виникає у депутатів-мажоритарників багато запитань по їхніх округах. Запитань до якості вакцини, запитань щодо черговості вакцинування.</p>
<p>Зокрема, хочу наголосити щодо наших освітян, які згідно плану мають вакцинуватися аж осінню. Однак, ми закликаємо уряд змінити план і вакцинувати наших вчителів ще до осені. Це і забезпечить здоров'я вчителям і учням, і забезпечить нормальний стаціонарний процес навчання в наших школах.</p>
<p>З чим іншим стикнуться освітяни на осінь або ближче до кінця року і місцеві громади, так це з нестачею коштів на заробітну плату. Причина в тому, що формульний розрахунок освітньої субвенції є замалим для новостворених громад і він вже затверджений Міністерством освіти. Нам потрібно однозначно його змінювати, тому що проблема з нестачею субвенції освітньої є в багатьох областях: на Тернопільщині, на Львівщині, на Франківщині, на Полтавщині. Ось, наприклад, цифри з прикордонних громад Львівщини: Рава-Руська громада – їм бракує на зарплату вчителям 10 мільйонів. Новояворівська громада – понад 20 мільйонів. Золочівська громада – понад 20 мільйонів.</p>
<p>Тому ми закликаємо уряд перерахувати освітню субвенцію, аби не було в кінці року затримки заробітних плат вчителям. Адже новостворені громади не мають грошей для того, аби доплачувати заробітні плати, як і не мають грошей для того, аби розвивати інфраструктуру в цих громадах.</p>
<p>Тому нам з вами потрібно проголосувати законопроект 5066, який хоч трошки збільшить надходження від ПДФО в місцеві громади. Тоді вони зможуть розвиватися, тоді в них будуть бюджети розвитку, про які їм розказували в засобах масової інформації, для того, аби робити людям дороги, тротуари, садочки і інші заклади. І нам потрібно з вами збільшити надходження, тоді місцеві голови будуть справжніми господарями. І лише тим кроком, а не просто прийомом документів про старост, вони будуть у виконкомах чи не будуть.</p>
<p></p>
<p>ГОЛОВУЮЧИЙ. Жупанин Андрій Вікторович.</p>
<p></p>
<p>10:28:28</p>
<p>ЖУПАНИН А.В.</p>
<p>Доброго дня, шановні колеги!</p>
<p>Здається, що найскладнішу частину опалювального сезону нам вдалося пройти без ексцесів. Однак сьогодні вже варто задуматись про нові енергетичні виклики, які стоять перед нашою державою.</p>
<p>Сьогодні я хотів би поговорити про спеціальну ціну на електроенергію для населення. Як вам відомо, сьогодні діє тариф у розмірі гривні 68 копійок для населення на території України. І це спеціальна ціна, вона встановлена постановою Кабінету Міністрів, дія якої розрахована до 1 квітня 2021 року. І знаєте, що? Навіть мені як члену енергетичного комітету сьогодні невідомо, що буде відбуватися з цією ціною: чи буде продовжувати уряд дію цієї постанови, якщо буде, то на яких умовах, чи буде виведене населення України у вільний ринок і чи зросте ціна на електроенергію для населення?</p>
<p>Хотілося б згадати ситуацію, в якій ми опинилися напередодні 2021 року, коли уряд 27 грудня вніс зміни до постанови Кабінету Міністрів та скасував пільгові 100 кіловат споживання для населення. В результаті ми стали свідками масового соціального збурення, а також вимушені були екстрено збирати Верховну Раду для напрацювання змін до державного бюджету та виділення півтора мільярда гривень для користувачів, які опалюють свої приміщення за допомогою електрокотлів.</p>
<p>Чи можна було тоді уникнути цієї ситуації? Так, звісно. Потрібно було вчасно прокомунікувати позицію уряду, узгодити її з Верховною Радою та донести до населення.</p>
<p>Я родом із Закарпаття, і ця частина території України знаходиться у так званому Бурштинському енергоострові. Навіть сьогодні ціна на електроенергію на оптовому ринку Закарпаття і Бурштинського енергоострова є вищою за оптову ціну на електроенергію в Об'єднаній енергетичній системі України. Якщо уряд скасує і не продовжить дію постанови про встановлення спеціальної ціни на електроенергію для населення, то ціна на Закарпатті для населення може вирости – вдумайтеся – до 4 гривень за кіловат. Мені здається, що більшість мешканців цього краю просто не зможе собі дозволити таку розкіш, як електроенергія.</p>
<p>Що ми просимо від уряду?</p>
<p>Перше. Продовжити дію постанови із спеціальною ціною для населення на електроенергію ще на рік, тому що комунікація фактично була провалена.</p>
<p>Друге. Напрацювати позицію щодо виведення населення в ринок, щодо продовження дії цієї постанови та умови її продовження, тобто зайняти певну позицію.</p>
<p>Третє. Донести цю позицію до Верховної Ради та узгодити її з депутатами.</p>
<p>І четверте. Комунікувати перед народом.</p>
<p>Політика в кожній галузі повинна бути обґрунтованою, прозорою та справедливою, і енергетика не повинна бути винятком.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Надійшла заява про перерву з заміною на виступ. Кіра Олександрівна Рудик.</p>
<p></p>
<p>10:31:34</p>
<p>РУДИК К.О.</p>
<p>Шановний пане Голово, колеги, сьогодні я звертаюся до вас із закликом довести судову реформу до розумного кінця, жертвуючи політичною конкуренцією на користь співпраці. Українці більше не хочуть терпіти чергові судові шоу, свято несправедливості, яке триває вже більше 30 років. Скільки ще ми спостерігатимемо політично вмотивовані рішення або несправедливі кроки, коли тільки шукають цапа-відбувайла? Система просто жертвує своїми пішаками, а насправді нічого не змінюється.</p>
<p>Зараз щось подібне нам пропонується президентським законопроектом 3711-д, який стосується судової реформи. Це лише латання дірок і імітація реформи, а не повноцінне вирішення давно назрілої проблеми. Тому фракція "Голос" цей законопроект не підтримуватиме.</p>
<p>Ми пропонуємо комплексно підійти до питання та зробити судову реформу пріоритетом номер один для парламенту, щоб насправді перезапустити судову систему. Ми готові конструктивно співпрацювати з депутатами та представниками влади, аби українці врешті-решт отримали справедливий суд.</p>
<p>У партії "Голос" є чітке розуміння того, що стара система вже давно віджила себе і не працює на користь українців та їх якісного життя. Тож давайте не будемо ще одними депутатами, ще одним скликанням, які роблять реформу лише на словах. Ми про результат, а не про процес. Ми прагнемо бути сучасною прогресивною країною, ми завжди повторюємо, що Україна – це не країна третього світу. Але поки в нашій країні діє корумпований суд, нормою залишається свавілля старої судової системи. Ці слова залишаються лише словами.</p>
<p>Партія "Голос" має бачення реформування судової системи, першим кроком якого є перезавантаження органів суддівського врядування. Зокрема, розпочати ми маємо з реформи Вищої ради правосуддя та перезапуску відбору кандидатів до неї. Відбір повинен проводитися через фільтр професійності та доброчесності. Для цього маємо створити комісію з професійності та доброчесності, щоб суддями стали професіонали з гарною репутацією, а не "кишенькові" судді минулого. Суди мають бути незалежними та аполітичними. Завдяки тісній співпраці усього парламенту ми віримо, що це можливо. Лише так ми очистимо судову систему від непрофесійних суддів і наповнимо її тими, хто дійсно здатен судити справедливо.</p>
<p>Дякую.</p>
<p></p>
<p><a name=_GoBack></a>ГОЛОВУЮЧИЙ. Кіра Олександрівна.</p>
<p>Шановні колеги, я... Хвилинку уваги, будь ласка. Пішов... Шановні колеги! Шановні колеги, хвилинку уваги, будь ласка. Пішов з життя Анатолій Максимович Зленко, це перший міністр закордонних справ України. Я пропоную вшанувати хвилиною мовчання його пам'ять.</p>
<p><i>(Хвилина мовчання)</i></p>
<p>Прошу сідати. Шановні колеги, надійшла заява про реальну перерву з проханням зібрати нараду в кабінеті Голови Верховної Ради України. Будь ласка, представників депутатських фракцій та груп запрошую до кабінету мого. Повертаємося до роботи об 11:05.</p>
<p><i> </i></p>
<p align=center><i>(Після перерви)</i></p>
<p></p>
<p>11:07:50</p>
<p>ГОЛОВУЮЧИЙ. Шановні колеги, запросіть народних депутатів до зали, будь ласка.</p>
<p>Готові голосувати, шановні колеги? Ще раз пробуємо сигнальне? Да? Ярослав Васильович, 5 раз, добре, домовились.</p>
<p>Ще раз нагадую, що відбувається голосування, спочатку натискається сенсорна кнопка, після цього натискається кнопка "за", "проти", "утримався". І тримати треба до кінця, ще раз нагадую, шановні колеги. <i>(Шум у залі)</i> Можете продемонструвати.</p>
<p>Сигнальне? Сигнальне голосування включіть, будь ласка. Готові голосувати? Я не чую. Я не чую вас.</p>
<p>Готові? Прошу голосувати.</p>
<p></p>
<p>11:11:24</p>
<p>За-242</p>
<p>За – 242, 17 – проти, утрималось – 23.</p>
<p>Шановні колеги, переходимо до першого питання порядку денного. Це Проект постанови про внесення змін до порядку денного п'ятої сесії Верховної Ради України дев'ятого скликання.</p>
<p>З процедури – Герасимов, і після цього переходимо до голосувань. А, обговорення? Тоді з мотивів – Герасимов, Колтунович, Івченко. Більше ніхто не наполягає.</p>
<p>Герасимов, включіть, будь ласка, мікрофон.</p>
<p></p>
<p>11:11:56</p>
<p>ГЕРАСИМОВ А.В.</p>
<p>Шановний пане Голово, шановні колеги, шановні українці! "Європейська солідарність" не буде підтримувати цей законопроект, і я поясню дуже просто чому.</p>
<p>Що ж там є? А там є законопроекти пана Зеленського, які не наближають державу до нормального життя, які не наближають добробут громадян до його покращення. Але чого там немає? А там немає Постанови про припинення політичних переслідувань, які вносила опозиція, там немає законопроектів, які стосуються інформаційної безпеки і які обов'язково треба приймати парламенту через те, що дії проти "п'ятої колони" мають бути системними. Немає, бо це вносить опозиція. І, головне, там немає Тимчасової слідчої комісії по зриву операції по "вагнерівцям". Це є надважливе питання, тому що державну зраду, яка відбулася у найвищих кабінетах держави, треба розслідувати, і український парламент не може бути осторонь цього.</p>
<p>Дякую.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>11:13:01</p>
<p>КОЛТУНОВИЧ О.С.</p>
<p>Дякую. Вельмишановний пане Голово, я чому взяв слово, я хотів звернути вашу увагу, що перелік законопроектів і проектів постанов, які ми розглядаємо, він не співвідноситься і не корелює з тим загальним переліком, наприклад, кількості депутатів, який представляє ту чи іншу фракцію. У нас немає пропорційного розподілу відповідних законопроектів, я вже не кажу про те, щоб ми їх розглядали в залі, наприклад, тут. Наприклад, наша фракція, вона має право претендувати на 10,4 відсотка усіх законопроектів, які вносяться до порядку денного і розглядаються в цьому залі. Це перше.</p>
<p>І друге. Я не можу не звернути увагу, що порядок денний сьогодні і в цілому сесії, він не відповідає тим викликам часу, який на сьогоднішній день є. А я хочу нагадати, 18 місяців у нас падає промислове виробництво, 18 місяців падає сільське господарство, обсяги експорту. У нас, от вчора я подивився останні дані, 9,9 мільйона працюючих, при цьому 11,1 мільйона пенсіонерів. Уявіть собі, 9 мільйонів працює, а 11 мільйонів пенсіонерів. Тому з цієї точки зору нам зовсім інший необхідний порядок денний.</p>
<p>Дякую.</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p></p>
<p>11:14:12</p>
<p>ІВЧЕНКО В.Є.</p>
<p>Івченко, фракція "Батьківщина". Шановний Голово, "Батьківщина" не буде підтримувати дану постанову. Перше, ще раз хочу наголосити на тому, що з 41 законопроекту, запропонованого фракцією "Батьківщина", жодного немає в цій постанові.</p>
<p>Шановний Дмитро Олександрович, подивіться, будь ласка, уважніше на законопроекти опозиції. Ось перше: внесення змін до Кодексу законів про працю, підвищення розміру заробітної плати. Потрібно? Потрібно.</p>
<p>Друге, колеги: щодо підвищення мінімального посадового окладу. Ну, ми ж про це завжди говоримо, але не включаємо в порядок денний. Щодо встановлення фактичного розміру прожиткового мінімуму, що обіцяла монобільшість і не робить, є законопроекти. Щодо підвищення престижності шахтарської праці, колеги, теж, допомоги по безробіттю учасникам антитерористичної операції та ветеранам війни. Жодного законопроекту "Батьківщини" не включено, а це 41 законопроект. Тому ми…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до голосування, давайте ще сигнальне, після цього голосуємо. Немає заперечень?</p>
<p>Нагадую, спочатку, коли розпочинається голосування, сенсорна кнопка, після цього кнопка "за", але тримати до кінця. Готові?</p>
<p>Сигнальне перше, щоб всі звикли, як це працює, бо ми ж не переголосовуємо. Готові голосувати? Готові?</p>
<p>Сигнальне голосування, будь ласка, запустіть. Прошу голосувати.</p>
<p></p>
<p>11:16:25</p>
<p>За-231</p>
<p>Рішення прийнято.</p>
<p>У всіх спрацювало, шановні колеги? Ще один раз сигнальне?</p>
<p>Ще раз ставлю сигнальне, але тримайте до кінця, будь ласка, тому що видно по табло, що ви знімаєте палець з кнопки. Будь ласка, прошу голосувати.</p>
<p></p>
<p>11:17:03</p>
<p>За-217</p>
<p>Ще раз? У всіх спрацювало? Не кричіть, будь ласка. Готові голосувати?</p>
<p>Ставлю на голосування питання. Ставлю на голосування пропозицію про прийняття в цілому проекту Постанови про внесення змін до порядку денного п'ятої сесії Верховної Ради України дев'ятого скликання. Прошу підтримати та проголосувати. Будь ласка, тримайте до кінця. Реєстраційний номер 4690-4.</p>
<p>Готові голосувати? Прошу підтримати та проголосувати.</p>
<p></p>
<p>11:18:06</p>
<p>За-232</p>
<p>Рішення прийнято.</p>
<p>В усіх спрацювало? По фракціях покажіть, будь ласка. "Слуга народу" – 210 з 218, "Опозиційна платформа" – 0. 16 – проти, "Європейська солідарність" – 21 утримались з 24, "Батьківщина" – 15, "Партія "За майбутнє" – 17, "Голос" – 0, "Довіра" – 1, позафракційні – 4. Дякую.</p>
<p>Наступне питання порядку – це ряд питань, пов'язаних з включенням до порядку денного та скороченням строків. Немає заперечень? Одразу ставлю на голосування.</p>
<p>Ставлю на голосування пропозицію про включення до порядку денного проекту Закону про внесення змін до Податкового кодексу України щодо стимулювання детінізації доходів та підвищення податкової культури громадян шляхом запровадження добровільного декларування фізичними особами належних їм активів та сплати одноразового збору до бюджету (реєстраційний номер 5153). Готові голосувати? Це включення в порядок денний питання для того, щоб скоротити строки на подачу альтернативних законопроектів. Розглядатися ці питання сьогодні не будуть.</p>
<p>Готові? Прошу підтримати та проголосувати.</p>
<p></p>
<p>11:19:54</p>
<p>За-266</p>
<p>Рішення прийнято.</p>
<p>Ставлю на голосування пропозицію про скорочення наполовину строків подачі альтернативних законопроектів і надання висновків комітету щодо нього. Реєстраційний номер законопроекту 5153.</p>
<p>Готові голосувати? Прошу підтримати та проголосувати.</p>
<p></p>
<p>11:20:28</p>
<p>За-231</p>
<p>Рішення прийнято.</p>
<p>Наступне питання про включення до порядку денного та скорочення строків.</p>
<p>Ставлю на голосування пропозицію про включення до порядку денного проекту Закону про внесення зміни до статті 29 Бюджетного кодексу України у зв'язку із внесенням змін до Податкового кодексу України щодо стимулювання детінізації доходів та підвищення податкової культури громадян шляхом запровадження добровільного декларування фізичними особами належних їм активів та сплати одноразового збору до бюджету (реєстраційний номер 5154).</p>
<p>Готові голосувати? Прошу підтримати та проголосувати.</p>
<p></p>
<p>11:21:48</p>
<p>За-263</p>
<p>Рішення прийнято.</p>
<p>Покажіть по фракціях, будь ласка.</p>
<p>Ставлю на голосування пропозицію про скорочення наполовину строків внесення альтернативних законопроектів і надання висновків комітету щодо законопроекту реєстраційний номер 5154.</p>
<p>Готові голосувати? Прошу підтримати та проголосувати.</p>
<p></p>
<p>11:22:27</p>
<p>За-228</p>
<p>Рішення прийнято.</p>
<p>Наступне питання. Також про включення і скорочення строків.</p>
<p>Ставлю на голосування пропозицію про включення до порядку денного проекту Закону про внесення зміни до статті 16 Закону України "Про валюту і валютні операції" у зв'язку із внесенням змін до Податкового кодексу України щодо стимулювання детінізації доходів та підвищення податкової культури громадян шляхом запровадження добровільного декларування фізичними особами належних їм активів та сплати одноразового збору до бюджету.</p>
<p>Готові голосувати? Готові? Реєстраційний номер 5155. Прошу підтримати та проголосувати.</p>
<p></p>
<p>11:23:27</p>
<p>За-266</p>
<p>Рішення прийнято.</p>
<p>Покажіть по фракціях.</p>
<p>Ставлю на голосування пропозицію про скорочення наполовину строків альтернативних законопроектів та надання висновків від комітету щодо законопроекту (реєстраційний номер 5155).</p>
<p>Готові голосувати? Прошу підтримати та проголосувати.</p>
<p></p>
<p>11:24:05</p>
<p>За-220</p>
<p>Рішення не прийнято.</p>
<p>Ставлю…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:24:39</p>
<p>ГОЛОВУЮЧИЙ. Шановні колеги! Шановні колеги, враховуючи певні технічні неполадки, давайте все-таки… Ставлю ще раз на голосування за включення до порядку денного… <i>(Шум у залі) </i></p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Шановні колеги, включення до порядку денного… <i> (Шум у залі)</i></p>
<p>Ми не голосували скорочення, шановні колеги, ми голосували включення!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Я перепрошую, так, це скорочення термінів. Але це процедура, яка стосується організації роботи Верховної Ради, тому дає можливість ставити повторно.</p>
<p>Шановні колеги, я ставлю питання на голосування.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:25:47</p>
<p>ГОЛОВУЮЧИЙ.</p>
<p>Шановні колеги, не кричіть, будь ласка.</p>
<p>Законопроект реєстраційний номер 5155 був включений в порядок денний. Він набрав 266 голосів. Питання щодо скорочення – це процедурне питання щодо діяльності Верховної Ради України, ми можемо його ще раз поставити на голосування.</p>
<p>Все правильно? Дякую.</p>
<p>Руслан Олексійович, будь ласка.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:26:15</p>
<p>ГОЛОВУЮЧИЙ. Дякую, шановні колеги.</p>
<p>Я радий, що ми розібралися в перипетіях Регламенту. Тому я ставлю скорочення термінів по законопроекту 5155. Прошу підтримати та проголосувати.</p>
<p></p>
<p>11:26:39</p>
<p>За-214</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:26:46</p>
<p>ГОЛОВУЮЧИЙ.</p>
<p>Наступне питання порядку денного, це проект Закону про внесення змін до Кодексу України про адміністративні правопорушення, Кримінального кодексу України та Кримінального процесуального кодексу України у зв'язку (не кричіть, будь ласка!) із внесенням змін до Податкового кодексу України щодо стимулювання детінізації доходів та підвищення податкової культури громадян шляхом запровадження добровільного декларування фізичними особами належних їм активів та сплати одноразового збору до бюджету (реєстраційний номер 5156). Це скорочення термінів.</p>
<p>Готові голосувати? Вибачте, це включення до порядку денного.</p>
<p>Готові голосувати? Прошу підтримати та проголосувати. Тримайте до кінця, будь ласка.</p>
<p></p>
<p>11:27:46</p>
<p>За-260</p>
<p>Рішення прийнято. Рішення прийнято. За – 260, рішення прийнято.</p>
<p>Ставлю на голосування пропозицію про скорочення наполовину строків внесення альтернативних законопроектів і надання висновків комітету щодо нього (реєстраційний номер 5156).</p>
<p>Готові голосувати? Будь ласка, якщо ви не тримаєте до кінця, то голос не зараховується, ще раз повторюю. Готові? Прошу підтримати та проголосувати.</p>
<p></p>
<p>11:28:32</p>
<p>За-217</p>
<p>Рішення не прийнято. Дякую.</p>
<p>Переходимо до наступного питання порядку денного. Вам запропонований до розгляду, тут декілька законопроектів…. вибачте, проектів постанов щодо призначення позачергових виборів. Скажіть, будь ласка, необхідне обговорення? По кожному з обговоренням? Добре.</p>
<p>Вам запропонований до розгляду проект Постанови про призначення позачергових виборів Коларівського сільського голови Бердянського району Запорізької області (реєстраційний номер 5168). Вибори на 31 жовтня 2021 року.</p>
<p>Пропонується розглянути це питання за скороченою процедурою. Готові голосувати? Процедура голосування така сама. Прошу підтримати та проголосувати.</p>
<p></p>
<p>11:29:59</p>
<p>За-262</p>
<p>Рішення прийнято.</p>
<p>До слова запрошується заступник голови Комітету з питань організації державної влади, місцевого самоврядування, регіонального розвитку та містобудування Загоруйко Аліна Леонідівна.</p>
<p></p>
<p>11:30:25</p>
<p>ЗАГОРУЙКО А.Л.</p>
<p>Доброго дня, шановні колеги, шановний головуючий! Комітет з питань організації державної влади, місцевого самоврядування, регіонального розвитку та містобудування на своєму засіданні 25 лютого цього року розглянув окремі клопотання окремих місцевих рад щодо призначення позачергових виборів Коларівського сільського голови Бердянського району Запорізької області у зв'язку з достроковим припиненням повноважень голови на підставі вимог частини першої статті 79 Закону України про місцеве самоврядування.</p>
<p>Колеги, я вам нагадую, що це наші виключні повноваження, повноваження Верховної Ради щодо призначення позачергових виборів сільських, селищних, міських голів саме у строк, 90-денний строк, і не пізніше ніж за 60 днів до дня виборів.</p>
<p>Я вам нагадаю, що пунктом 30 частини першої статті 85 Конституції України, а також вимогами частини першої статті 5, частини третьої статті 194, частини першої статті 195 Виборчого кодексу України позачергові місцеві вибори проводяться у нас двічі на рік: в останню неділю березня та останню неділю жовтня. Тому, керуючись вищезазначеними нормами законодавства, комітет рекомендує Верховній Раді України призначити позачергові вибори Коларівського сільського голови Бердянського району Запорізької області на неділю 31 жовтня 2021 року. Прошу підтримати рішення комітету.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:32:20</p>
<p>ГОЛОВУЮЧИЙ. Шановні колеги, будь ласка, хто хотів записатися на виступи: два – за, два – проти? Але краще просто, хто хотів. Прошу записатися. Все з сенсором, друзі.</p>
<p>Слово надається народному депутату України Гончаренку Олексію Олексійовичу, фракція політичної партії "Європейська солідарність".</p>
<p></p>
<p>11:33:10</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, нам дуже важливо обирати місцеву владу і, звичайно, треба провести вибори в Бердянському районі Запорізької області. Але давайте відповімо на одне питання: а що зараз відбувається в країні і де вибори потрібно провести насправді негайно, навіть по-хорошему, не очікуючи 31 жовтня?</p>
<p>Давайте подивимося, вакцинація. Зімбабве вакцинується, Україна не вакцинувалася ще декілька днів тому. Зараз темпи вакцинації такі, що піде десь біля 100 років на те, щоб провакцинувати українців. Ще раз, 100 років. У мене питання: де китайська вакцина, за яку ми заплатили майже мільярд гривень? Про неї тиша. Де вакцина Pfizer? Про неї тиша. Замість цього ми заплатили нові 1,5 мільярда гривень, отримали навіть не AstraZeneca, а якусь індійську копію AstraZeneca, якою зараз вакцинуємо громадян. Але, знову-таки скажу, такими темпами, що піде 100 років.</p>
<p>Друге питання. Сьогодні в нас, можливо, в Офісі Президента загубили календар. Володимир Олександрович, весна знову почалася, у нас сьогодні 2 березня: де посадки? Хто буде сидіти? Де депутати ваші, які ви розповідали, хабарники, будуть сидіти? Вони в сесійній залі сидять. Татаров сидить в Офісі Президента, Єрмак сидить на ваших засіданнях, праворуч від вас. Де посадки хоч одна за 2 роки? Де кінець епохи бідності, який ви нам обіцяли? Де все це? В таких умовах нам сьогодні треба ставити одне питання – вибори не в Бердянському районі Запорізької області, а нові вибори Президента України, який за 2 роки абсолютно не впорався, навішав локшину на вуха українцям і продовжує з них знущатися… Сьогодні ми за це платимо навіть життями наших людей під час пандемії. Ідіть вже геть. Проводимо перевибори.</p>
<p></p>
<p>ГОЛОВУЮЧИЙ. Шановні колеги, я попросив би наступних виступаючих все-таки спілкуватися про призначення позачергових виборів Коларівського сільського голови Бердянського району Запорізької області. Тому що так вимагає Регламент.</p>
<p>Слово надається народному депутату України Осадчуку Андрію Петровичу, фракція політичної партії "Голос".</p>
<p></p>
<p>11:35:29</p>
<p>ОСАДЧУК А.П.</p>
<p>Будь ласка, передайте слово Інні Совсун. Дякую.</p>
<p></p>
<p>ГОЛОВУЮЧИЙ. Совсун Інна Романівна, будь ласка.</p>
<p></p>
<p>11:35:36</p>
<p>СОВСУН І.Р.</p>
<p>Інна Совсун, фракція "Голос". Шановні колеги, безперечно, вибори необхідно призначати. Скрізь, де немає міських голів, нам необхідно, щоб вибори були призначені.</p>
<p>Разом з тим, мені не дуже зрозуміло, чому ми призначаємо вибори в маленьких населених пунктах, а у другому за величиною місті країни, у місті Харкові, ми вибори досі не призначили? Разом з тим, давайте скажемо чесно, у нас є багато питань по тому, хто зараз керує Харковом, в якому проживає більше як 2 мільйони українців.</p>
<p>І мені хотілось би, аби всі депутати зараз задумались про те, як і коли будуть проведені вибори в Харкові. Особливо зважаючи на те, що абсолютно всі депутати-мажоритарники від Харкова представляють партію більшості, мені хотілось би, аби всі харківські депутати об'єднались і все-таки зробили все можливе, щоб вибори у Харкові відбулися найближчим часом.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Задорожньому Миколі Миколайовичу, фракція політичної партії "Слуга народу".</p>
<p></p>
<p>11:36:33</p>
<p>ЗАДОРОЖНІЙ М.М.</p>
<p>Прошу передати слово Бакумову.</p>
<p></p>
<p>ГОЛОВУЮЧИЙ. Будь ласка, Бакумов Олександр.</p>
<p></p>
<p>11:36:46</p>
<p>БАКУМОВ О.С.</p>
<p>Шановний головуючий, шановні колеги! Я хотів би підтримати тільки що слова Інни Совсун з приводу ситуації в Харкові, і також звернути вашу увагу, що в Харкові необхідно обрати нового Харківського міського голову. І територіальна громада міста Харкова має право зробити свій вибір.</p>
<p>На сьогоднішній день відбувається переписка між профільним комітетом парламенту і між місцевою владою у місті Харкові. Однак, до сьогоднішнього дня в порядку денному пленарного засідання Ради не має проекту Постанови про призначення позачергових виборів Харківського міського голови. Я впевнений, що переважна більшість депутатів, які представляють місто Харків, розуміють і знають, що Харкову необхідно обрати нового міського голову. Я закликаю харківську місцеву владу, секретаря Харківської міської ради, депутатів Харківської міської ради підготувати повний перелік документів і спрямувати його до Верховної Ради України, щоб Верховна Рада України могла призначити позачергові вибори в місті Харкові.</p>
<p>А вказаний проект постанови ми, зрозуміло, будемо підтримувати і призначимо позачергові вибори відповідного сільського голови.</p>
<p>Дякую за увагу.</p>
<p></p>
<p>ГОЛОВУЮЧИЙ. Народний депутат Соболєв Сергій Владиславович, фракція "Батьківщина". Після цього ще 1 хвилина Колтунович. Все, я бачу. Королевська, а після цього переходимо до голосування.</p>
<p>Будь ласка, Сергію Владиславовичу.</p>
<p></p>
<p>11:38:17</p>
<p>СОБОЛЄВ С.В.</p>
<p>Соболєв, "Батьківщина". Без сумніву, фракція "Батьківщина" підтримає постанову в зв'язку із смертю Коларівського селищного голови. Але така сама ситуація по Любашівці, приводили приклади по Харкову. Тому давайте не вибірково це робити. Але питання трошки інше.</p>
<p>Шановні колеги, ви знаєте, за що ви проголосували 10 хвилин назад!? Тепер кожен громадянин України (і це буде нести відповідальність кожна фракція, яка за це голосувала) зобов'язаний здати декларацію, сплативши податок від 5 до 7 відсотків на все, що ви здаєте. Ви, значить, депутати задекларували все безоплатно, а громадяни України зобов'язані це будуть зробити за гроші!</p>
<p>Друге. Всі, хто тримають зараз збереження у валюті, зобов'язані будуть декларувати цю валюту і переводити її в національну одиницю, або класти ці гроші в банк України. Ви знову за це проголосували. Ви, значить, тримаєте все у валюті, подивіться декларації всіх депутатів, а громадян ви заставляєте це переводити в національну валюту або класти на рахунки в банк. Це ніяка не податкова амністія, це податкова деградація країни! Ви вводите поліцейський режим і таким чином будете далі давити всіх.</p>
<p>І останнє. Ви ще й далі давите ФОПи. Не змогли протягнути це в інших законах? Коли вони всі виходили на вулиці, ви були добрі. Подивіться, що ви проголосували по ФОПах за включення в порядок денний. Це фактично поліцейська держава. Хто хоче так жити, їдьте в Північну Корею і живіть там! Україна – це вільна держава, і вона не буде жити по законах Північної Кореї!</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:40:24</p>
<p>ГОЛОВУЮЧИЙ. Королевська Наталія Юріївна. Після цього… Є бажаючи з мотивів? Шахов, бачу. І після цього переходимо до голосування. Будь ласка, запросіть народних депутатів до зали.</p>
<p></p>
<p>11:40:33</p>
<p>КОРОЛЕВСЬКА Н.Ю.</p>
<p>Шановні колеги, це дуже добре, що ми призначаємо вибори. Але я хочу всім нагадати в цій залі, що в 18 об'єднаних територіальних громадах Донбасу вибори не відбувалися. І тому в першу чергу парламент повинен вирішити це питання та дати право людям, а це 500 тисяч громадян України, яких позбавили права голосу, дати право обрати себе в місцеву владу. Також у двох обласних радах Луганської та Донецької областей також вибори не відбувалися, і це наш сьогодні обов'язок дати людям можливість обрати собі голів обласних рад та обласні ради.</p>
<p>А також ми з вами дуже добре розуміємо, що, заборонивши канали, позбавляючи людей права чути правду, ви сьогодні також позбавляєте їх і права голосу. Тому "Опозиційна платформа – За життя" вам нагадує про те, що треба призначити вибори в першу чергу та поновити права мовлення на всіх каналах…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:41:46</p>
<p>ГОЛОВУЮЧИЙ. Дякую.</p>
<p>Будь ласка, народний депутат Шахов.</p>
<p></p>
<p>11:41:50</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Недовговічна та влада, яка працює на шкоду своєму народові. Шановні колеги, є два губернатори, голови військово-цивільних адміністрацій Луганської і Донецької областей, а в Луганській області вже дев'ятий голова військово-цивільної адміністрації, які просто грабують ці області за щитом війни, спалюючи область і живцем людей, – ніхто не покараний.</p>
<p>У місті Сєвєродонецьку та Лисичанську були вибори у 2014 році, коли починалася війна, і так далі, і так далі. Сьогодні мирне небо в тебе над головою, сьогодні треба, щоб люди могли відстояти свою позицію, а досі голова військово-цивільної адміністрації "Гайдуй" грабує Луганську область, Сєвєродонецьк на 465 мільйонів гривень, Лисичанськ на 267 мільйонів гривень. Ні води, ні світла, дитячі садочки та школи закривають!</p>
<p>Тому в даному випадку, ми не будемо підтримувати цю постанову, поки не…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:43:03</p>
<p>ГОЛОВУЮЧИЙ. Готові голосувати? Тестове голосування зробимо ще раз? Я розумію, що це проголосується, питання в іншому, щоб всі звикли до цього процесу. Голосуємо? Давайте одне тестове і потім голосуємо.</p>
<p>Готові голосувати? Тестове голосування одне. Ще раз нагадую, сенсорна кнопка, після цього, коли розпочалося голосування, натискається кнопка "за", "проти" або "утримався". Прошу голосувати.</p>
<p></p>
<p>11:44:08</p>
<p>За-273</p>
<p>Рішення прийнято. Не прийнято...</p>
<p>Ставлю на голосування пропозицію про прийняття в цілому проекту Постанови про призначення позачергових виборів Коларівського сільського голови Бердянського району Запорізької області (31 жовтня 2021 року) (реєстраційний номер 5168).</p>
<p>Готові голосувати? Прошу підтримати та проголосувати.</p>
<p></p>
<p>11:44:48</p>
<p>За-335</p>
<p>Рішення прийнято.</p>
<p>Наступне питання – це проект Постанови про призначення позачергових виборів Малолюбашанського сільського голови Рівненського району Рівненської області.</p>
<p>Необхідне обговорення? Без обговорення? З обговоренням? Це ж ваша фракція, колеги? Ні, або всі тоді говорять, або… Комітет хай виступить, і переходимо до голосування. Немає заперечень? З обговоренням? Добре.</p>
<p>Тоді ставлю на голосування пропозицію про розгляд питання за скороченою процедурою. Готові голосувати? Прошу підтримати та проголосувати.</p>
<p></p>
<p>11:45:56</p>
<p>За-260</p>
<p>Рішення прийнято.</p>
<p>Будь ласка, до слова запрошується заступник голови Комітету з питань організації державної влади, місцевого самоврядування, регіонального розвитку та містобудування Загоруйко Аліна Леонідівна.</p>
<p></p>
<p>11:46:10</p>
<p>ЗАГОРУЙКО А.Л.</p>
<p>Дякую. Шановний пане головуючий, шановні колег, вже за традицією Комітет з питань організації державної влади, місцевого самоврядування, регіонального розвитку та містобудування на своєму засіданні 25 лютого цього року розглянув клопотання місцевої ради щодо призначення позачергових виборів Малолюбашанського сільського голови Рівненського району Рівненської області у зв'язку з достроковим припиненням повноважень відповідного голови на підставі вимоги частини першої статті 79 Закону України "Про місцеве самоврядування в Україні".</p>
<p>Колеги, знову ж таки нагадую вам положення статті 85 Конституції України, положення статті 5, 194, 195 Виборчого кодексу України. Всі ці нормативні акти говорять про те, що вибори позачергові місцеві проводяться двічі на рік, в останню неділю березня та останню неділю жовтня і призначаються Верховною Радою України не пізніше, ніж у 90-денний строк з дня дострокового припинення повноважень місцевих голів, та не пізніше, ніж за 60 днів до дня виборів. Враховуючи це, комітет рекомендує Верховній Раді України призначити позачергові вибори Малолюбашанського сільського голови Рівненського району Рівненської області на неділю, 31 жовтня 2021 року.</p>
<p>Прошу колег підтримати рішення комітету. Дякую.</p>
<p></p>
<p>ГОЛОВУЮЧИЙ. Дякую. Будь ласка, сідайте.</p>
<p>Запишіться на виступи від депутатських фракцій та груп, якщо є бажаючі.</p>
<p>В'ятрович Володимир Михайлович.</p>
<p></p>
<p>11:48:08</p>
<p>В’ЯТРОВИЧ В.М.</p>
<p>Прошу передати слово Князевичу.</p>
<p></p>
<p>ГОЛОВУЮЧИЙ. Князевичу?</p>
<p>Князевич Руслан Петрович.</p>
<p></p>
<p>11:48:14</p>
<p>КНЯЗЕВИЧ Р.П.</p>
<p>Дякую. Шановний пане Голово, шановні колеги! Тут просили по суті питання в обговоренні брати участь, так я якраз хочу обговорити його по суті.</p>
<p>Друзі, сьогодні у нас 2 березня, ми призначаємо позачергові вибори на 31 жовтня. І треба визнати, що це була серйозна помилка, у Виборчому кодексі передбачено тільки дві дати для проведення позачергових виборів: одна – в кінці березня, друга – в кінці жовтня. І от зараз в кінці березня ще будуть вибори, можна було їх призначити за 60 днів. Але чомусь цього зроблено не було. Хоча всі документи були у Верховній Раді України. І тут треба розібратися, чия це вина. Вина Апарату, вина комітету чи хтось, можливо, не дійшло чомусь до Верховної Ради, до сесійної зали. Тому що це неподобство, вибачте, будь ласка. Ми позбавили людей можливості оперативно обирати собі голів і ради. Це їхня задача, і це їхні ТВК будуть організовувати і проводити вибори, їхні люди будуть голосувати, вони хочуть це робити, вони хочуть це робити в будь-який час.</p>
<p>Тому нам треба вирішити або якісь присічні строки для комітету і для Апарату встановити, або повернутися до старої норми, відповідно до якої вибори призначались парламентом за 60 днів на будь-яку неділю, яка випадала в 60-денний строк. І це було нормально, багато років жодної скарги з цього приводу не було. Ми пішли на якісь поступки, хоча опозиція виступала проти цього, чомусь Центральна виборча комісія внесла цю пропозицію, хоча Центральна виборча комісія не має жодного стосунку до реалізації проведення місцевих виборів.</p>
<p>Тому, друзі, давайте будемо не вважати цю історію прохідною, це є дуже важлива і відповідальна історія. Це ганьба для парламенту, коли призначаємо в березні, замість призначити в березні, вибори на жовтень. І на цьому ґрунті будуть серйозні маніпуляції на перспективу. Тому я вас дуже прошу, щоб це такого роду практика і сьогоднішній прецедент був останній.</p>
<p>Дякую.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p></p>
<p>11:50:18</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, ми сьогодні говоримо про вибори в окремих містах. Я ще раз хочу зазначити, на Донбасі в Луганській та Донецькій областях з 2014 року проводилися вибори, в 15-му році, в 17-му, 19-му році, і президентські, і парламентські, але там немає сьогодні депутатів обласної ради, які можуть стати запобіжником грабування Донбасу, запобіжником і надати по ратицях губернаторів, які сьогодні грабують ці області.</p>
<p>По-друге, Наталя Королевська зазначила, що не було сьогодні в 18 громадах виборів, а головне, у великих містах – Сєвєродонецьку та Лисичанську, які на 50 кілометрів від лінії зіткнення. Ми вимагаємо дати можливість людям обрати своїх депутатів нормальних, "свіжих", які будуть нормально контролювати голів та бюджети, щоб не було пограбування мільярдів гривень, як іде сьогодні.</p>
<p>Ми вимагаємо зробити тимчасову слідчу комісію по перевірці всіх державних коштів, які були пограбовані двома губернаторами Донецької та Луганської областей, головами військово-цивільної адміністрації. Також тимчасову слідчу комісію повністю зазначити, чому сьогодні закриваються шахтарські дитячі садочки саме там, де іде сьогодні депресивна зона, де сьогодні люди страждають, від кожної кульки сьогодні діти лізуть в святковий день під стіл, коли негайно щось там трапляється.</p>
<p>Ми вимагаємо негайно від кожної фракції дати по людині і зробити аудит всіх цих областей і призначити вибори у всіх громадах. Люди повинні мати своє конституційне право.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>11:52:34</p>
<p>КОЛТУНОВИЧ О.С.</p>
<p>Дякую. Вельмишановний пане Голово! Шановні народні депутати! В продовження того, що казав попередній виступаючий. Безумовно, ми підтримаємо і даний проект постанови, і усі ці п'ять, які стосуються даної теми, що ми зараз голосуємо. Однак дивіться, дійсно, правильно було сказано. Запорізька, Рівненська, Тернопільська, Львівська, Вінницька область, Львівська область – ми в цих регіонах зараз проводимо чи призначаємо вибори. Але в чому вибірковість? Що ми не проводимо вибори і те, про що казали мої колеги Королевська і Шахов, щодо 18 об'єднаних територіальних громад на території Донецької і Луганської областей: 10 ОТГ – це Донецька область, 8 – Луганська. 500 тисяч виборців не мають права і можливості обрати свої обласні ради.</p>
<p>Ми наполягаємо на тому, щоб, окрім цих п'яти, також ми розглянули найближчим часом ще проект Постанови щодо призначення виборів до Донецької та Луганської обласних рад, які не мінялися, як правильно вже сказали, фактично впродовж останніх 7 років. Це перше.</p>
<p>А друге. Я хотів би звернути увагу, якраз от глянув, Комітет з питань організації державної влади, місцевого самоврядування, регіонального розвитку. Так от у нас на сьогоднішній день є надзвичайно велика проблема якраз на місцях, і я просив би, щоб все-таки в профільному комітеті на неї звернули увагу, щодо посилення диференціації і нерівності в соціально-економічному розвитку окремих регіонів. Ми бачимо, коли в одних регіонах заробітна плата у півтора рази вища, ніж, наприклад, у місті Києві або, наприклад, менша у півтора рази, ніж у Києві і в ряді регіонів. А тарифи, навпаки, перевищують київські показники. Такого не має бути в національній економіці. Це перше.</p>
<p>А друге, на що я не можу не звернути увагу, щодо зменшення частки доходів місцевих бюджетів і міжбюджетних трансфертів. Також зверніть увагу, що це на сьогоднішній день доходи на місцях, вони також зменшуються у зведеному бюджеті, а цього не має бути в умовах заявленої вами децентралізації. Повторюсь, підтримаємо, але дайте ще проект постанови по Донбасу.</p>
<p>Дякую.</p>
<p></p>
<p>ГОЛОВУЮЧИЙ. Євтушок Сергій Миколайович. Після цього Батенко. Після цього переходимо до голосування. Запросіть народних депутаті до залу.</p>
<p></p>
<p>11:54:45</p>
<p>ЄВТУШОК С.М.</p>
<p>Сергій Євтушок, "Батьківщина", Рівненщина. Шановні колеги, для мене символічним є розгляд нинішнього питання і дуже чутливим з огляду на те, що ми розглядаємо Постанову про призначення виборів в Любашівській об'єднаній територіальній громаді, що на Рівненщині Костопільського району.</p>
<p>Керівник цієї ОТГ, який пішов засвіти, був дуже світлою і порядною людиною. Я скажу більше, це був великий управлінець з великої літери. Це дуже величезна втрата не тільки для рівненького місцевого самоврядування, це велика втрата взагалі для України. Тому що навіть балотуючись на цю посаду на недавніх виборах до місцевих органів влади, йому не було конкурентів, оскільки він був єдиний зареєстрований в цій громаді і виграв з результатом понад 80 відсотків.</p>
<p>Віктор Фролович Талащук – це величезний управлінець з величезним досвідом.</p>
<p>Я хочу сказати, що, на жаль, затягли вибори в комітеті. І можна було провести вибори у березні місяці, але в той же час дякую хоча би, що призначили на осінь. Бо люди вже, звертаючись, чекають, аби піти і отримати все ж таки керівника територіальної громади.</p>
<p>А також я хочу сказати, що сьогодні в порядку денному, який ми з вами проголосували, з'явились ганебні речі, які стосуються податку з першого декларування. Таких практик ні в світовій, ні в європейській управлінській діяльності ще не було. Оскільки це настільки ганебне явище, що коли падає промисловість, коли падають зайнятість і ринок праці, ви, влада, намагаєтесь саме в такий спосіб оподаткувати фізичні особи, кожного українця і доповнити дохідну частину бюджету. Не так повинні працювати механізми державного управління.</p>
<p></p>
<p>ГОЛОВУЮЧИЙ.</p>
<p>Батенко Тарас Іванович. Після цього з мотивів – Гетманцев. І переходимо до голосування.</p>
<p>Батенко. Включать, будь ласка, мікрофон.</p>
<p></p>
<p>11:57:05</p>
<p>БАТЕНКО Т.І.</p>
<p>Шановні колеги, я хочу звернути увагу на те, що це не є формальне питання, друзі. Я підтримую свого колегу народного депутата Руслана Князевича, який говорив про те, що ми все-таки маємо недоліки виборчого законодавства. І безумовно, нам треба буде повертатися до нього, щоб виправити цю помилку, тому що виборче законодавство має відповідати вимогам часу і мобільності. Безумовно, ми не можемо допускати, але так є по факту, коли громади по півроку і більше будуть чекати на вибори нових голів об'єднаних громад.</p>
<p>По цьому випадку ми, безумовно, голосуємо "за". Всі ці перевибори стосуються людей, які відійшли в засвіти. Я думаю також, що ми не один раз будемо повертатися до цього питання, тому що нас чекає багато перевиборів, недовір, які будуть оголошувати тим чи іншим головам громад.</p>
<p>Тому я думаю, шановні колеги, що на часі нам скорегувати виборче законодавство, щоб оперативно розв'язувати ці питання перевиборів голів об'єднаних територіальних громад. Дякую.</p>
<p></p>
<p>ГОЛОВУЮЧА. З мотивів – Гетманцев, хвилина, і переходимо до голосування. Будь ласка, запросіть народних депутатів до зали.</p>
<p></p>
<p>11:58:13</p>
<p>ГЕТМАНЦЕВ Д.О.</p>
<p>Шановні колеги, дякую. Безперечно, я буду підтримувати цю прекрасну постанову, яку ми зараз обговорюємо, як буду підтримувати і законодавчі ініціативи, які ми включили до порядку денного першими питаннями, і які викликають обурення сьогодні у наших колег.</p>
<p>Мова йде про податкову амністію, я наголошую, про добровільну податкову амністію. Не обов'язкову, а добровільну. Під 5 відсотків кожен громадянин України резидент може задекларувати свої статки і користуватися ними все життя, а не ухилятися 30 років від оподаткування, як це в країні відбувалося. Ми дозволяємо людям забути своє темне фінансове минуле, підвести риску і розпочати з чистого аркуша своє життя нове фінансове.</p>
<p>А тим, хто критикує це рішення: будь ласка, спробуйте відкрити рахунок у банку за кордоном або в Україні і доведіть, де ви взяли кошти. Вже сьогодні це проблема.</p>
<p></p>
<p>ГОЛОВУЮЧИЙ. Шановні колеги, я звертаюся до всіх. Те, про що ви зараз говорите, не має жодного відношення до призначення позачергових виборів. Був час на виступи, я зараз звертаюся до всіх колег, які займаються казна-чим.</p>
<p>Я зараз поставлю на голосування це питання. Є пропозиція, в нас чотири постанови, давайте проголосуємо їх до перерви і підемо на перерву. Ми можемо продовжити собі, якщо немає…</p>
<p>Ставлю на голосування пропозицію про прийняття в цілому проекту Постанови про призначення позачергових виборів Малолюбашанського сільського голови Рівненського району Рівненської області.</p>
<p>Готові голосувати? Готові? Прошу… Почекайте, почекайте. Готові? Прошу підтримати та проголосувати.</p>
<p></p>
<p>12:00:36</p>
<p>За-327</p>
<p>Рішення прийнято.</p>
<p>Шановні колеги, я поставлю ще три постанови на голосування. Немає заперечень? Ставлю.</p>
<p>Ставлю на голосування пропозицію про прийняття в цілому проекту Постанови про призначення позачергових виборів Теребовлянського міського голови Тернопільського району Тернопільської області (реєстраційний номер 5170).</p>
<p>Готові голосувати? Прошу підтримати та проголосувати.</p>
<p></p>
<p>12:01:16</p>
<p>За-319</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про призначення позачергових виборів Липовецького міського голови Вінницького району Вінницької області.</p>
<p>Готові голосувати? Прошу підтримати та проголосувати. Шановні колеги, тримайте кнопку до кінця, тому що видно, що ви раніше забираєте палець.</p>
<p></p>
<p>12:01:48</p>
<p>За-337</p>
<p>Рішення прийнято.</p>
<p>І крайня постанова – це проект постанови… Ставлю на голосування пропозицію про прийняття в цілому проекту Постанови про призначення позачергових виборів Комарнівського міського голови Львівського району Львівської області (реєстраційний номер 5172).</p>
<p>Готові голосувати? Прошу підтримати та проголосувати.</p>
<p></p>
<p>12:02:23</p>
<p>За-332</p>
<p>Рішення прийнято. Дякую.</p>
<p>Оголошується перерва до 12:30.</p>
<p></p>
<p align=center><i>(Після перерви)</i></p>
<p><i> </i></p>
<p>12:31:35</p>
<p>ГОЛОВУЮЧИЙ. Шановні колеги, запросіть, будь ласка, народних депутатів до зали. Шановні колеги, тут зараз буде друге читання, будь ласка, запросіть народних депутатів до зали. Переходимо до роботи.</p>
<p>Запросіть, будь ласка, народних депутатів до зали.</p>
<p>Шановні колеги, давайте повертатися до роботи. Вам запропонований до розгляду проект Закону про внесення змін до статті 259 Кримінального кодексу України щодо посилення відповідальності за завідомо неправдиве повідомлення про загрозу безпеці громадян. Це друге читання. Реєстраційний номер 3911.</p>
<p>До трибуни запрошується голова підкомітету Комітету з питань правоохоронної діяльності Бакумов Олександр Сергійович.</p>
<p>Шановні колеги, хтось буде наполягати на правках?</p>
<p>Стефанчук Руслан Олексійович, 2 правка. Не полягає.</p>
<p>Суркіс Григорій Михайлович, 10 правка. Не наполягає.</p>
<p>11 правка, Вельможний.</p>
<p>Суркіс.</p>
<p>Фролов. Не наполягає.</p>
<p>Дивіться, щоб проголосувати, треба, щоб була кількість голосів достатня в залі. Зараз пройдемось по правкам… Ви підтримуєте?</p>
<p>Шановні колеги, готові? Тестове не будемо проводити? Не будемо. Будемо? Один раз, да?</p>
<p>Шановні колеги, підготуйтесь, будь ласка, до тестового голосування. Це не сигнальне, це тестове, тому що ми не дивимось в закон. Одне прохання: проголосувати "за" для того, щоб було видно в кого працює, в кого не працює. Готові голосувати? Прошу голосувати.</p>
<p>Нагадую, сенсорна, після цього… Прошу голосувати.</p>
<p></p>
<p>12:38:53</p>
<p>За-218</p>
<p>Колеги. Ще раз? Ще раз тестове голосування. Не відпускайте до кінця, тут видно чітко, що ви залишаєте кнопку.</p>
<p>Готові голосувати? Прошу голосувати.</p>
<p></p>
<p>12:39:29</p>
<p>За-221</p>
<p>Голосуємо.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до статті 259 Кримінального кодексу України щодо посилення відповідальності за завідомо неправдиве повідомлення про загрозу безпеці громадян (реєстраційний номер 3911).</p>
<p>Готові голосувати? Ще раз нагадую, сенсорна кнопка, після цього кнопку, яку ви обираєте, "за", "проти", "утримався", але тримати до кінця.</p>
<p>Готові? Прошу підтримати та проголосувати.</p>
<p></p>
<p>12:40:30</p>
<p>За-286</p>
<p>Рішення прийнято.</p>
<p>Покажіть по фракціях, будь ласка.</p>
<p>Наступне питання порядку денного – це проект Закону про внесення змін до розділу ХХ "Перехідних положень" Податкового кодексу України щодо особливостей оподаткування суб'єктів господарювання, які реалізують інвестиційні проекти зі значними інвестиціями (друге читання) (реєстраційний номер 3761).</p>
<p>До трибуни запрошується голова Комітету з питань фінансів, податкової та митної політики Гетманцев Данило Олександрович.</p>
<p>Колеги, хтось буде наполягати на правках? Ніхто не наполягає на правках? Ставлю на голосування? Хто, Пузійчук? Які правки?</p>
<p>Включіть, будь ласка, мікрофон Пузійчука.</p>
<p></p>
<p>12:41:27</p>
<p>ПУЗІЙЧУК А.В.</p>
<p>Дмитро Олександрович, у мене вісім не врахованих поправок, прошу 3 хвилини для виступу.</p>
<p></p>
<p>ГОЛОВУЮЧИЙ. Дайте, будь ласка, 3 хвилини Пузійчуку.</p>
<p>Не розходьтесь, після цього починаємо голосувати. Ви ж тільки повернулися з перерви.</p>
<p></p>
<p>12:41:40</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Шановні колеги, шановні українці! Цей проект є похідним від Закону про так звані "інвестняні", закон спрямований на знищення українських підприємців. Замість того, щоб підтримати національного товаровиробника, український парламент надає преференції іноземцям. Висновки з цього напрошуються самі собою. Закон про "інвестняні" це був рамковий закон, а зараз ми вже розглядаємо зміни до Податкового кодексу. Цими змінами встановлюються конкретні податкові пільги для інвесторів зі значними інвестиціями. І, увага, пільги встановлюються на 15 років, до 2035 року іноземні інвестори не будуть сплачувати ввізне мито, ПДВ, податок на прибуток.</p>
<p>Чиї інтереси захищає влада, яка тисне на українських підприємців, обкладаючи їх драконівськими податками і одночасно на 15 років звільняє від податків іноземних інвесторів? Ви вдумайтесь, в якій країні світу ще приймаються такі законопроекти, якими знищується український малий бізнес і на 15 років дають преференції великому бізнесу, де таке буває, і іноземному бізнесу. Маленький підприємець для того, щоб ввезти в Україну швейну машинку, повинен сплатити мито, повинен сплатити ПДВ. А якщо будуть будувати якісь великі фабрики іноземці, то вони будуть від всього цього звільнені. І поясність, Данило, чому на 15 років? От чому немає ніякого обґрунтування, чому ви надаєте такі преференції на 15 років? Ви особисто знищували малий бізнес. Ми бачили, 10-тисячні, 100-тисячні акції, які більше року саме проходять по всій країні на захист малих підприємців. Поясніть, чому така лояльність? Чому така любов до великих іноземних інвесторів і знищення українських підприємців?</p>
<p>Колеги, я прошу поставити на голосування… Дмитро Олександрович, прошу поставити на голосування мої поправки: 8-у, 26-у та 56-у. Цими поправками я пропоную…</p>
<p></p>
<p>ГОЛОВУЮЧИЙ. Почекайте. Ще раз, 8-у?</p>
<p></p>
<p>ПУЗІЙЧУК А.В.. 8-у, 26-у і 56-у. Я цими поправками пропоную скоротити пільговий період до 2025 року, щоб можна було оцінити наслідки цих податкових пільг. Колеги, прошу підтримати мої поправки.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:44:46</p>
<p>ГЕТМАНЦЕВ Д.О.</p>
<p>Дякую за ваші поправки і за участь в роботі над цим законопроектом, і за зауваження щодо мене і моєї ролі у знищенні малого бізнесу, власне, який збільшився більше ніж на 20 тисяч підприємців протягом 20-го року. Тому вважаю, що моя роль у цьому також є, і дякую вам за її оцінку.</p>
<p>Щодо 15 років. Давайте будемо уважно читати текст закону. Мова йде не про пільгу на 15 років, а про пільги, які можуть бути надані протягом 15 років реалізації цього проекту, при цьому податку на прибутку не більше ніж на 5 років, а всі пільги разом у розмірі до 30-відсотків від суми інвестиції. У цьому й логіка законопроекту. Велика інвестиція від 20 мільйонів тягне за собою пільгу, яку дає держава в різних формах. Абсолютно нормальна пропозиція, позиція, проект Президента, який я пропоную підтримати.</p>
<p>Дякую. А поправки відхилити.</p>
<p></p>
<p>ГОЛОВУЮЧИЙ. Переходимо до голосування. Будь ласка, запросіть народних депутатів до зали, підготуйтесь до голосування.</p>
<p>Готові? Тестове треба проводити? А, поправки.</p>
<p>Правка номер 8 Пузійчука. Комітетом не підтримана. Готові голосувати? Прошу визначатися та голосувати.</p>
<p></p>
<p>12:47:06</p>
<p>За-90</p>
<p>Рішення не прийнято.</p>
<p>Шановні колеги, ну, було 94, хтось відпустив раніше, ну, я ж бачив.</p>
<p>Готові? Правка номер 26. Готові голосувати? Прошу визначатися та голосувати. Комітетом не підтримана.</p>
<p></p>
<p>12:47:38</p>
<p>За-96</p>
<p>Рішення не прийнято.</p>
<p>Правка номер 56. Комітетом також не підтримана. Готові голосувати? Прошу визначатися та голосувати. Пузійчука правка.</p>
<p></p>
<p>12:48:05</p>
<p>За-89</p>
<p>Рішення не прийнято.</p>
<p>Ставлю на голосування закон в цілому. Готові голосувати?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до розділу ХХ "Перехідних положень" Податкового кодексу України щодо особливостей оподаткування суб'єктів господарювання, які реалізують інвестиційні проекти із значними інвестиціями (реєстраційний номер 3761).</p>
<p>Готові голосувати? Ще раз нагадую, будь ласка, до кінця тримайте, інакше воно не спрацює. Готові? Прошу підтримати та проголосувати.</p>
<p></p>
<p>12:49:09</p>
<p>За-246</p>
<p>Рішення прийнято.</p>
<p>По фракціях покажіть, будь ласка. "Слуга народу" – 207, "Опозиційна платформа-За життя" – 0, "Європейська солідарність" – 0, "Батьківщина" – 0, "Партія "За майбутнє" – 15, "Голос" – 0, "Довіра" – 18, позафракційні – 6. Дякую.</p>
<p>Наступний проект закону – це проект Закону про внесення змін до розділу XXІ "Прикінцевих та перехідних положень" Митного кодексу України (реєстраційний номер 3762).</p>
<p>На трибуну запрошується голова Комітету з питань фінансів, податкової та митної політики Гетманцев Данило Олександрович.</p>
<p>Хтось буде наполягати на правках? Пузійчук? Включіть, будь ласка, мікрофон Пузійчуку. Скільки правок?</p>
<p></p>
<p>12:50:01</p>
<p>ПУЗІЙЧУК А.В.</p>
<p>Дмитро Олександрович, 2 хвилини.</p>
<p></p>
<p>ГОЛОВУЮЧИЙ. Скільки правок будете ставити на голосування?</p>
<p></p>
<p>ПУЗІЙЧУК А.В. Мені 2 хвилини виступ і все.</p>
<p></p>
<p>ГОЛОВУЮЧИЙ. А скільки у вас всього правок?</p>
<p></p>
<p>ПУЗІЙЧУК А.В. Три.</p>
<p></p>
<p>ГОЛОВУЮЧИЙ. Тоді хвилину. Давайте хвилину і поїхали.</p>
<p></p>
<p>12:50:25</p>
<p>ПУЗІЙЧУК А.В.</p>
<p>Перезапустіть час, будь ласка.</p>
<p>Андрій Пузійчук, фракція "Батьківщина", Житомирщина. Колеги, от я точно дуже уважно читаю законопроект, як і вся фракція "Батьківщина". І ще раз. Зараз відбувається звільнення іноземних інвесторів на 15 років від ввізного мита до 2035 року.</p>
<p>Данило Олександрович, 15 років українські підприємці будуть платити ввізне мито, а великі іноземні компанії будуть звільнені. Це нерівні умови, це порушення Конституції. Не можуть створюватися преференції для будь-кого в цій країні. Весь бізнес повинен працювати в рівних умовах.</p>
<p>Якщо наша промисловість буде планувати зробити реновації, реконструкції заводів, вони повинні уплатити ввізне мито. Якщо буде створювати іноземець новий завод, то він буде звільнений. Це абсолютно нерівні умови.</p>
<p>Тому я прошу не підтримувати цей законопроект.</p>
<p></p>
<p>ГОЛОВУЮЧИЙ. Голосуємо?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до розділу XXІ "Прикінцевих та перехідних положень" Митного кодексу України (реєстраційний номер 3762). Будь ласка, підготуйтесь до голосування.</p>
<p>Готові голосувати? Готові? Ще раз, ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до розділу XXІ "Прикінцевих та перехідних положень" Митного кодексу України (реєстраційний номер 3762).</p>
<p>Готові голосувати? Прошу підтримати та проголосувати.</p>
<p></p>
<p>12:53:05</p>
<p>За-256</p>
<p>Рішення прийнято. Закон прийнятий в цілому.</p>
<p>По фракціях покажіть, будь ласка.</p>
<p>Шановні колеги, у нас тут не закінчився ще карантин, будь ласка, одягніть маски.</p>
<p>Шановні колеги, вам запропонований до розгляду проект Закону про внесення змін до Сімейного кодексу України (щодо збільшення мінімального розміру аліментів, що стягуються на дитину з інших членів сім'ї та родичів) (реєстраційні номери 3881, 3881-1).</p>
<p>Пропонується розглянути це питання за скороченою процедурою. Готові голосувати? Прошу підтримати та проголосувати.</p>
<p></p>
<p>12:54:14</p>
<p>За-253</p>
<p>Рішення прийнято.</p>
<p>До слова запрошується народний депутат України Ватрас Володимир Антонович.</p>
<p></p>
<p>12:54:33</p>
<p>ВАТРАС В.А.</p>
<p>Народний депутат Володимир Ватрас, фракція "Слуга народу". Шановний Голово, шановні колеги, шановні співвітчизники! Пропонується до вашої уваги проект Закону про внесення змін до Сімейного кодексу України (щодо збільшення мінімального розміру аліментів, що стягуються на дитину з інших членів сім'ї та родичів).</p>
<p>Чинною на сьогоднішній день статтею 182 Сімейного кодексу передбачений мінімальний гарантований розмір аліментів на одну дитину, що стягується з її батька та матері, який не може бути меншим 50 відсотків прожиткового мінімуму для дитини відповідного віку. Але не варто забувати, що сімейне законодавство передбачає додаткові субсидіарні аліментні зобов'язання, які виникають у разі неможливості одержання аліментів від осіб, які зобов'язані їх сплачувати в першу чергу, тобто від батьків. Даний обов'язок їх отримання покладається на інших членів сім'ї та родичів: бабу, діда, прабабу, прадіда, братів, сестер, мачуху, вітчима тощо.</p>
<p>Слід зауважити, що мінімальний розмір аліментів на дитину впродовж 2002-2017 років був однаковий, як і в аліментних зобов'язаннях батьків щодо дітей, так і в аліментних зобов'язаннях щодо інших членів сім'ї та родичів. Спочатку це був один неоподаткований мінімум, згодом 30 відсотків прожиткового мінімуму, і лише в 2017 році Верховна Рада, збільшуючи мінімальний розмір аліментів для дітей, що стягуються з батьків, поза увагою залишила збільшення мінімального розміру аліментів, що стягуються з інших членів сім'ї та родичів. Таку ситуацію законодавець допустив або через неуважність, або в силу інших причин, чим, на нашу думку, допустив дискримінацію дітей у різних видах аліментних зобов'язань, оскільки при внесенні змін до статті 182 Сімейного кодексу слід було відповідно змінити і статтю 272 Сімейного кодексу, встановивши однаковий розмір мінімальних аліментів для всіх дітей незалежно від змісту аліментних зобов'язань.</p>
<p>Основним завданням закону є встановлення єдиного мінімального розміру аліментів і тим самим забезпечення стабільності сімейного законодавства.</p>
<p>Дякую за увагу, шановні колеги. Прошу підтримати дійсно необхідний закон.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>12:56:42</p>
<p>ГОЛОВУЮЧИЙ. Дякую, Володимир Антонович.</p>
<p>Слово надається народній депутатці України Королевській Наталії Юріївні – авторці альтернативного законопроекту. Будь ласка, Наталія Юріївна.</p>
<p></p>
<p>12:56:55</p>
<p>КОРОЛЕВСЬКА Н.Ю.</p>
<p>Шановні колеги, шановні присутні, тема соціальної підтримки дітей і сімей з дітьми для України є сьогодні дуже-дуже актуальною і дуже гострою, адже у нас демографічні тенденції просто страхітливі, особливо за останні кілька років. І якщо в 2014 році в нашій країни смертність перевищувала рождаемость в 1,3 рази, то за підсумками січня-листопада минулого 2020 року – вже більше ніж у 2 рази. Це просто катастрофічне становище.</p>
<p>Тому сьогодні особлива відповідальність держави полягає у тому, щоб забезпечити надійний дохід та рівень соціальної підтримки і захисту дитинства, материнства та сім'ї в нашій країні. У зв'язку з цим найпильнішу увагу ми повинні звернути на врегулювання питань, пов'язаних не тільки з виплатою аліментів, але і з розмірами тимчасової державної допомоги дітям, батьки яких ухиляються від виконання своїх обов'язків.</p>
<p>А також, шановні колеги, я хочу вам нагадати, що вже майже 7 років в нас в країні не переглядається та не індексується виплата при народженні дитини. Чого ми чекаємо? Вже зараз в два рази менше народжують дітей і які сьогодні є мотиви в молодих сімей брати на себе відповідальність, тому що дуже велика бідність в нашій країні.</p>
<p>Тому "Опозиційна платформа – За життя" підготувала цей альтернативний законопроект, де ми більш ширше підходимо до питання виплати як нарахування аліментів, так і виплат по догляду за дитиною, та виплати, які йдуть тим родинам, які не можуть утримувати свою дитину. А також ми наполягаємо на тому, щоб всі дитячі виплати в країні були проіндексовані. Просимо підтримати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається голові підкомітету Комітету з питань гуманітарної та інформаційної політики Тетяні Василівні Рябусі. Будь ласка.</p>
<p></p>
<p>12:59:12</p>
<p>РЯБУХА Т.В.</p>
<p>Шановні народні депутати, Комітет з питань гуманітарної та інформаційної політики розглянув законопроекти 3881 і 3881-1 на своєму засіданні 18 листопада минулого року. Як вже було зазначено, законопроектами пропонується уніфікувати розмір аліментів, що стягуються на дитину, незалежно від платника таких аліментів. Мова йде про аліменти, що стягуються з дідуся, бабусі, рідних братів, сестер і в разі, якщо у малолітніх та неповнолітніх дітей немає матері, батька, або якщо батьки не можуть з поважних причин надавати їм належного утримання. Розмір таких аліментів пропонується встановити на рівні не менше 50 відсотків прожиткового мінімуму для дитини відповідного віку.</p>
<p>Альтернативним законопроектом 3881-1 пропонується також визначити мінімальний рекомендований розмір таких аліментів на рівні 1 прожиткового мінімуму для дітей відповідного віку. Законодавчо закріпити розмір тимчасової державної допомоги дітям, батьки яких ухиляються від обов'язку утримувати дитину, на рівні 50 відсотків прожиткового мінімуму для дитини відповідного віку.</p>
<p>Міністерство фінансів, Міністерство соціальної політики, комітети з питань бюджету та з питань молоді та спорту, уповноважені Верховної Ради з прав людини та Президента України з прав дитини підтримали законопроект 3881 та висловили зауваження щодо законопроекту 3881-1.</p>
<p>Головне науково-експертне управління висловило щодо законопроектів низку зауважень, які можуть бути враховані до другого читання.</p>
<p>Комітет з питань гуманітарної та інформаційної політики підтримує ідею законопроектів щодо необхідності уніфікації та закріплення на законодавчому рівні мінімального розміру аліментів, що стягуються на користь дитини незалежно від платника таких аліментів, а також мінімального розміру тимчасової допомоги дітям. Прошу підтримати рішення комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати цей законопроект? Тоді я попрошу записатись: два – за, два – проти.</p>
<p>Слово надається народному депутату України Вельможному Сергію Анатолійовичу, депутатська група "Довіра", будь ласка.</p>
<p></p>
<p>13:01:44</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина. Передаю слово Сергію Шахову.</p>
<p></p>
<p>ГОЛОВУЮЧИЙ. Сергій Шахов, будь ласка.</p>
<p></p>
<p>13:01:52</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, треба думати, звідки беруться сироти, звідки беруться без батьків діти і робити висновки. Чому в Китаї є Міністерство щастя, а у нас всі міністерства "нещастя"? Скажіть, будь ласка, чому сьогодні з країни тікають люди, а як мінімум 1 мільйон 700 тисяч переселенців, яким немає робочих місць? Дітей сьогодні не можна поставити в дитячі садочки, в школи. Де сьогодні батькам взяти гроші? Коли поїхали за кордон… Чому сім'ї розводяться? Тому що батько поїхав до Москви, матір поїхала до Польщі чи навпаки. Треба шукати, де сьогодні брати гроші в державі для розбудови. А у нас руйнування повністю по всій країні.</p>
<p>Чому сьогодні не ставляться наші законопроекти, які група "Довіра" вимагає від вас поставити на голосування? Наприклад, законопроект 2070, який був написаний ще рік тому. Ви ставили ці голосування на місцевих виборах перед дільницями – чи повинна бути економічна вільна зона для Донбасу, щоб заходили інвестиції в Донбас. Так я вам скажу, потрібна, але треба взяти, знайти в себе "залізні Фаберже" і поставити на голосування, а потім розвивати Донбас. І ще раз: хоч одна копійка зайде трансатлантичних компаній в Донбас, повірте мені, що війна може закінчитися дуже швидко.</p>
<p>І ще головне, щоб голови військово-цивільних адміністрацій не грабували, а дбали про сім'ї. З Лисичанська мені пише в Фейсбуці жінка, що згоріла хата, четверо дітей, і бідкається також по квартирах, і військово-цивільна адміністрація, голова військово-цивільної адміністрації Лисичанська взагалі не допомагає, бо немає грошей. Де поділися 267 мільйонів гривень, хто їх вкрав, хто буде це розслідувати!?</p>
<p></p>
<p>ГОЛОВУЮЧИЙ. Слово надається народному депутату Кубіву Степану Івановичу, фракція політичної партії "Європейська солідарність".</p>
<p></p>
<p>13:04:05</p>
<p>КУБІВ С.І.</p>
<p>Шановний головуючий, слово прошу передати пану Князевичу Руслану Петровичу.</p>
<p></p>
<p>ГОЛОВУЮЧИЙ. Князевич Руслан Петрович.</p>
<p></p>
<p>13:04:13</p>
<p>КНЯЗЕВИЧ Р.П.</p>
<p>Дякую, Степане Івановичу. Дякую, Руслане Олексійовичу. Шановні колеги, безумовно, наша фракція буде підтримувати даний законопроект, принаймні в першому читанні. До другого читання будемо спільно готувати відповідні наші пропозиції.</p>
<p>Я єдине, що не хочу зараз вступати в перепалки, але не погоджуюся з автором одного із законопроектів, першого із законопроектів, про те, що, на його думку, міг бути якийсь умисел у тому, що під час змін 17-го року ми внесли відповідні зміни тільки в 182 статтю, а забули внести в 272-у. Це, справді, була помилка. Ми, я думаю, визнаємо зараз, що це була помилка. І тут немає ніякої потреби зараз дискутувати з цього приводу, треба просто її виправити. Тому що, справді, залишати на 30-відсотковому рівні від прожиткового мінімуму сплату аліментів для осіб, які не є батьками, в разі якщо батьки не здатні відповідно справляти аліменти, це неприпустима дискримінація по відношенню, по-перше, батьків, а по-друге, це несправедливо по відношенню до дитини, і це найголовніше. Зрештою держава від цього відповідно, яка мала би наглядати за такими речами, теж повинна нести якусь моральну відповідальність.</p>
<p>Зважаючи на ці обставини, ми дякуємо авторам за те, що вони помітили ці недоліки, які склалися в силу технічних, як на мене, причин. І, безумовно, готові долучитися до того, щоб їх виправити і вдосконалити.</p>
<p>Дякую. Будемо підтримувати його в першому читанні.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Євтушку, фракція "Батьківщина".</p>
<p></p>
<p>13:05:44</p>
<p>ЄВТУШОК С.М.</p>
<p>Дякую, шановний головуючий. Сергій Євтушок, фракція "Батьківщина", Рівненщина.</p>
<p>Шановні колеги в цьому залі дуже добре, що останніми роками лунають різні пропозиції з приводу того, що ми маємо здійснювати соціальний захист наших дітей.</p>
<p>Один із наших колег говорив наступні слова про те, що чужих дітей немає. Я хочу відверто сказати, що ми з вами разом, спільно посилювали відповідальність за тих злісних неплатників аліментів, які ухилялися від сплати, тим самим завдаючи соціальну шкоду нашим дітям. Те, що нинішні ініціатори даного законопроекту вносять таку хорошу ініціативу, це дуже добре. Адже ми маємо чітко розуміти, що гармонійний розвиток кожної дитини має відбуватися за рахунок тих людей, які так чи інакше повинні сплачувати і давати розвиток, цей же ж гармонійний розвиток дитині.</p>
<p>Я нагадаю, в цьому залі дуже багато говорили про те, що при народженні дитини завжди повинна виплачуватись допомога. Дійсно, я пригадаю уряд Юлії Тимошенко, яка, будучи Прем'єр-міністром України, ініціювала вперше в Україні виплату на першу дитину, на другу дитину і так далі. І це все призвело до того, що ми мали дуже позитивну динаміку. Але в той же час я хочу звернути увагу на те, що у нас в нинішніх умовах в освіті немає на постійній основі уроків християнської етики, адже саме там закладається фундамент нормальної християнської сім'ї, яка не буде мати в наслідку таких сумних статистик по розлученню відповідно до статистики про шлюб.</p>
<p>Тому, шановні колеги, фракція "Батьківщина" буде підтримувати даний законопроект і просить всю залу також долучитися. Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:07:58</p>
<p>ГОЛОВУЮЧИЙ. Поляков Антон Едуардович.</p>
<p>Є ще бажаючі виступити? Скороход, бачу. Хтось ще бажає виступити? Після цього переходимо до голосування. Запросіть народних депутатів до зали.</p>
<p>Скороход Анна Костянтинівна.</p>
<p></p>
<p>13:08:16</p>
<p>СКОРОХОД А.К.</p>
<p>Шановні колеги, всі ми знаємо, що діти – наше майбутнє, і, звичайно, ми маємо підвищувати соціальні гарантії для того, щоб наші діти повноцінно розвивалися в державі Україна. Але постає питання, і я як депутат-мажоритарник можу наголосити про шалену кількість звернень від батьків про те, що вони ніяким чином не можуть стягнути аліменти з другого з батьків. Це є на сьогоднішній день шаленою проблемою. І незалежно від того, будемо ми підвищувати від 30 відсотків до 50 відсотків, ця ситуація не зміниться. Адже на сьогоднішній день виконавча служба не може стягнути, наприклад, з батька аліменти, якщо він працює неофіційно або якщо він постійно мігрує по країні або поза країною. Те саме стосується іншої сторони. Тому нам потрібно розглядати не тільки підвищення цієї соціальної гарантії і кількості аліментів, а постає питання щодо вирішення того, як їх стягувати з батьків. Тому що на сьогоднішній день це шалена проблема, і дуже багато дітей не отримують аліментів взагалі, особливо хворих дітей, і це для нас має стати першочерговим завданням для вирішення.</p>
<p>Ми підтримуємо, і депутатська група "За майбутнє" підтримує даний законопроект в першому читанні. Але ми пропонуємо внести ряд правок для того, щоб вдосконалити його, і все-таки, щоб до другого читання він вирішував більше проблем, які на сьогоднішній день існують, з виплатою і отриманням аліментів на дітей.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, з мотивів – Шуфрич, після цього переходимо до голосування.</p>
<p></p>
<p>13:10:22</p>
<p>ШУФРИЧ Н.І.</p>
<p>Дякую, шановний Голово. Безумовно, ми підтримуємо цей законопроект, нема нічого більш світлішого ніж наші діти, і все, що сьогодні в умовах сьогоднішніх злиднів їм допоможе, буде підтримано.</p>
<p>Але, шановні колеги, я хочу довести до вашого відому, до відому наших журналістів, до відому громадськості, що дві фракції "Опозиційна платформа – За життя" і "Довіра" вимагаємо зараз провести реальну перерву, заяву про що ми передали. Ми хочемо обговорити, при яких обставинах сьогодні закриті українські незалежні телеканали, і навіть телеканал, який вже був створений самими журналістами. Ми будемо відстоювати демократію і свободу слова, нас цікавить думка лідерів фракцій на цей беспредел.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>А скажіть, будь ласка, це якось стосується законопроекту про аліменти? Напряму, я бачу.</p>
<p>Готові голосувати? Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання згідно зі статтею 116 Регламенту Верховної Ради України проект Закону про внесення змін до Сімейного кодексу України (щодо збільшення мінімального розміру аліментів, що стягуються на дитину з інших членів сім'ї та родичів) (реєстраційний номер 3881).</p>
<p>Готові голосувати? Ще раз нагадую, не забувайте використовувати сенсорну кнопку і тримайте до кінця, будь ласка. Готові? До завершення голосування, абсолютно правильно, Михайло Михайлович.</p>
<p>Готові голосувати? Прошу підтримати та проголосувати.</p>
<p></p>
<p>13:12:28</p>
<p>За-339</p>
<p>Рішення прийнято. Дякую.</p>
<p>Шановні колеги, надійшла заява про перерву, про реальну перерву, з проханням зібрати керівників депутатських фракцій та груп в кабінеті Голови Верховної Ради. Оголошується перерва до 13:45.</p>
<p></p>
<p align=center><i>(Після перерви)</i></p>
<p><i> </i></p>
<p>13:46:30</p>
<p>ГОЛОВУЮЧИЙ. Шановні колеги, повертаємося до роботи. Будь ласка, займіть свої місця.</p>
<p>Вам запропонований до розгляду проект Закону про внесення змін до деяких законів України щодо розвитку інституту старост (реєстраційний номер 4535).</p>
<p>Пропонується розглянути це питання за скороченою процедурою. Будь ласка, підготуйтесь до голосування.</p>
<p>Готові голосувати? Нагадую, що голосування відбувається за допомогою сенсорної кнопки, і важливо утримувати кнопку до результатів голосування.</p>
<p>Готові? Прошу підтримати та проголосувати.</p>
<p></p>
<p>13:47:40</p>
<p>За-233</p>
<p>Рішення прийнято.</p>
<p>До слова запрошується народний депутат України Безгін Віталій Юрійович.</p>
<p></p>
<p>13:47:58</p>
<p>БЕЗГІН В.Ю.</p>
<p>Шановна президія, шановні колеги! Питання, чи треба нам розвивати інститут старост, воно здебільшого риторичне не стільки для нас, скільки, власне, для місцевого самоврядування.</p>
<p>Даний законопроект – це не проект окремих депутатів, не проект комітету, це дійсно спільне напрацювання профільного комітету, профільного міністерства, Асоціації органів місцевого самоврядуванні і, власне, експертів. Він містить, по суті, в собі чотири ключові речі.</p>
<p>Перша річ полягає в тому, що все ж таки голови громад, безумовно, є представниками, що несуть найбільшу відповідальність, це політично-управлінську, тим не менш, вони все одно не мають зловживати таким терміном, як "парашутисти", і мають проводити попередні консультації з громадою щодо призначення того чи іншого старости.</p>
<p>Друга позиція стосується безпосередньо того, що ми прибираємо імператив щодо обов'язкової участі старост у виконкомі. Ми розуміємо, що наразі це велика проблема для великих громад, які через це і не хочуть призначати старост, щоб не перетворювати виконкоми безпосередньо на певну їх раду, де замість стратегічних питань будуть вирішуватися питання тієї чи іншої частини громади.</p>
<p>Третя річ – це наша спроба задати рамку безпосередньо розміру старостинського округу. Зараз ситуація виглядає так, що найменший старостинський округ у нас 67 осіб, а найбільший – 11 тисяч, що втричі більше, ніж середня по Україні громада. Тому ми задаємо рамку, як правило, 1,5 тисячі, розуміючи, що ми маємо мати винятки для гірських громад, для громад на території з низькою щільністю населення.</p>
<p>І остання норма – це неможливість суміщення безпосередньо посад, тому що ми розуміємо, що це все одно представницький мандат.</p>
<p>Даний законопроект, власне, я знаю, що підтримується майже всіма профільними асоціаціями, тому прошу підтримати його за основу з можливістю доопрацювати і врахувати ті зауваження, які вже були надані певними експертами та певними представниками громад.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:49:53</p>
<p>ГОЛОВУЮЧИЙ. Дякую.</p>
<p>Слово надається голові Комітету Верховної Ради України з питань організації державної влади і місцевого самоврядування, регіонального розвитку та містобудування Клочку Андрію Андрійовичу. Будь ласка, Андрій Андрійович.</p>
<p></p>
<p>13:50:07</p>
<p>КЛОЧКО А.А.</p>
<p>Доброго дня, шановний Голово! Доброго дня, шановні народні депутати! Проект Закону про внесення змін до деяких законів України щодо розвитку інституту старост (4535) було розглянуто на засіданні комітету 27 січня 2021 року. Свої висновки до законопроекту комітету надали Комітет з питань бюджету, який вважає, що він не матиме впливу на показники бюджетів, та Головне науково-експертне управління Апарату Верховної Ради, яке навело низку зауважень та пропозицій по суті предмету регулювання проекту.</p>
<p>За результатами всебічного обговорення комітет ухвалив висновок рекомендувати Верховній Раді України відповідно до пункту 1 частини першої статті 114 та частини другої статті 116 Регламенту Верховної Ради України проект Закону про внесення змін до деяких законів України щодо розвитку інституту старост за наслідками розгляду в першому читанні прийняти за основу, скоротивши наполовину строк подання пропозицій і поправок до нього при підготовці до другого читання.</p>
<p>Комітет також вирішив звернутися до Голови Верховної Ради України з пропозицією оголосити про необхідність внесення пропозицій і поправок щодо виправлення уточнень, усунення помилок та/або суперечностей у тексті законопроекту, інших структурних частин законопроекту, інших законодавчих актів, що не були предметом розгляду у першому читанні та відповідають предмету правового регулювання законопроекту.</p>
<p>Шановні колеги, я прошу підтримати даний законопроект, він є нагальним, і проголосувати зараз "за".</p>
<p>Дякую всім за увагу.</p>
<p></p>
<p>ГОЛОВУЮЧИЙ. Дякуємо, Андрій Андрійович.</p>
<p>Шановні колеги, є необхідність обговорювати цей законопроект? Якщо так, прошу записатися: два – за, два – проти.</p>
<p>Будь ласка, народний депутат Шахов Сергій Володимирович, депутатська група "Довіра".</p>
<p></p>
<p>13:52:11</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Прошу передати слово Ларисі Білозір.</p>
<p></p>
<p>ГОЛОВУЮЧИЙ. Будь ласка, Лариса Білозір.</p>
<p></p>
<p>13:52:25</p>
<p>БІЛОЗІР Л.М.</p>
<p>Шановний пане головуючий! Шановні колеги! Шановні українці! Лариса Білозір, депутатська група "Довіра", Вінниччина. Дійсно, це питання розвитку інституту старост потребує нарешті законодавчого врегулювання. Ми всі знаємо, що вже на цих виборах старости були невиборними особами, були внесені зміни до Виборчого кодексу. Фактично було би нічого, якби не трапилась така ситуація, що тут у Верховній Раді більшість партій фактично… я вважаю, це була така партійна, картельна змова: взяли й опустили партизацію до 10 тисяч населення. Тобто в населених пунктах від 10 тисяч були партійні списки. І що ми маємо сьогодні? Що більшість громад, маленьких громад, не представлені депутатами в радах. Відповідно вже цих старост, яких почали призначати, а не вибирати, назвали уже "парашутистами".</p>
<p>Тому цей закон важливий у тому плані, що хоча би будуть проведені громадські консультації, громадські обговорення кандидатур для того, щоб голова мав подати саме ту людину, яку хочуть люди.</p>
<p>Звичайно, цей закон повністю цю проблему не вирішує, тому що у будь-якому разі він може подати один раз, а рада може не проголосувати, чи домовитися з радою. Тому ця ситуація все одно буде відкритою. І ми повністю не нівелюємо ці конфлікти.</p>
<p>Далі. Тут є таке питання, що староста не може бути в виконкомі. Це питання треба обов'язково зняти і дати можливість хоча би радам приймати рішення, тому що на виконкомі дуже важливі питання вирішуються. І тут, я думаю, ми досягнемо консенсусу.</p>
<p>Група "Довіра" буде підтримувати цей законопроект, але буде подавати правки.</p>
<p>Тому, шановні колеги, закликаю підтримати законопроект, який чекає все місцеве самоврядування і жителі громад, які хочуть представництва в раді саме людей, які є з їхніх маленьких сіл і селищ.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:54:31</p>
<p>ГОЛОВУЮЧИЙ. Забродський Михайло Віталійович.</p>
<p></p>
<p>13:54:34</p>
<p>ЗАБРОДСЬКИЙ М.В.</p>
<p>Дякую, пане Голово.</p>
<p>Прошу передати слово Руслану Князевичу.</p>
<p></p>
<p>ГОЛОВУЮЧИЙ. Князевич Руслан Петрович.</p>
<p></p>
<p>13:54:41</p>
<p>КНЯЗЕВИЧ Р.П.</p>
<p>Дуже дякую за слово передане.</p>
<p>Шановний пане Голово, шановні колеги, я дуже добре пригадую дискусію, яка тривала в цій залі під час розгляду внесення змін до Виборчого кодексу. І тоді я особисто застерігав від того, що трапилось. Я попереджав, що скасування, ліквідація інституту обрання старост призведе до величезної фундаментальної проблеми, яку ми зараз маємо. А саме: проблеми представництва.</p>
<p>Таким чином, зараз нелегітимні фактично ви ставите під легітимність здійснення старостою представництво інтересів громади і здійснення ним будь-яких представницьких функцій, оскільки він не має представницького мандату. Це особа, інститут, який не наділений такими повноваженнями апріорі. Але вже і далі розширюєте величезну кількість повноважень, які він має здійснювати як представницькі повноваження. І, відверто кажучи, ви цим самим закладаєте міну неконституційності одразу цим законопроектом, і не знаю, чи свідомо, чи несвідомо.</p>
<p>Більш того, ви йдете далі. Ви розумієте, що акти, які він буде видавати, вони навіть, якщо не передбачені законом, але він буде якісь здійснюючі контрольні повноваження, про які ви пишете, змушений реагувати, в тому числі актами, вони не будуть виконуватись, тому що вони є неконституційні і нелегітимні.</p>
<p>І було би добре, якщо би ми відверто сказали, яка насправді причина всього цього. Причина криється в дуже простому пункті цього законопроекту. Ви передбачаєте можливість дискретних повноважень щодо дострокового припинення повноважень старост радами, без жодних причин, без жодних пояснень. Таким чином ви фактично ліквідовуєте цей інститут. І це треба визнати.</p>
<p>Мало того, що ви позбавляєте людей можливості обирати старосту, ви зараз позбавляєте можливості людей впливати на старосту. Він буде абсолютно залежний виключно від депутатів ради і жодним чином не дослухатиметься до інтересів громади. Для чого взагалі такий інститут? Ганьба!</p>
<p>Дякую.</p>
<p></p>
<p>ГОЛОВУЮЧИЙ. Немиря Григорій Михайлович.</p>
<p>Кириленко Іван Григорович.</p>
<p></p>
<p>13:56:39</p>
<p>КИРИЛЕНКО І.Г.</p>
<p>Шановні колеги, сталося так, як ми і попереджали, що в результаті адміністративно-територіальної реформи нищівних втрат зазнає українське село. Друзі, було 488 районів, залишилося 139, це сільські райони. Було 11 тисяч сільських і селищних рад, залишилося трошки більше тисячі 400. І от викручуємося, що тепер робити, де ж місцеве самоврядування на селі в 30 тисячах сіл?</p>
<p>Придумали старост. А що таке староста? Давай, які ж функції? А функції призначає цей староста, підзвітний вищестоящому голові, і не член виконкому. Друзі, так кого тоді представляють 30 тисяч сіл і оці старости, яких в оцих депресивних селах обираємо? Це місцеве самоврядування? Як за таке можна голосувати взагалі?</p>
<p>Друзі, 25 років тому в цьому залі приймався Закон, вдумайтесь, про пріоритетність соціального розвитку села. Прозвучали знакові слова, пророчі слова, вони звучали так: подивитесь, у майбутньому Русь будет прирастать Сибирью, а Україна приречена приростати селом. Пройшло чверть століття, і ми побачили: в результаті трагічних подій промисловість зазнала нищівних втрат. Хто підхопив експорт, валютну виручку, баланси, стабільність гривні, продовольчу безпеку? Село підхопило, агропромисловий комплекс. Зараз на цих речах ми ставимо жирний хрест.</p>
<p>Яке фермерство, коли в цих селах, які стали депресивними, знищується вся соціальна інфраструктура? Друзі, що ми робимо? Але сільське господарство не загине, будуть розвиватися латифундії і агрохолдинги. Там 4 працюючих на тисячу гектарів. Яке фермерство, друзі? Що ми робимо, який бумеранг запускаємо і як він повернеться? Давайте зупинимося!</p>
<p>Дякую.</p>
<p></p>
<p>ГОЛОВУЮЧИЙ. Мамка Григорій Миколайович.</p>
<p></p>
<p>13:58:49</p>
<p>МАМКА Г.М.</p>
<p>Прошу передати слово Шуфричу Нестору Івановичу.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>13:59:01</p>
<p>ШУФРИЧ Н.І.</p>
<p>Дякую, шановний Голово. Наша фракція не буде підтримувати цей законопроект, тому що він суперечить Конституції. В Конституції немає ніякого інституту старост, там все чітко відображено в розділі про місцеве самоврядування і, в принципі, староста-поліцай – це у нас для українців особливо, як і для білорусів, не найкращі згадки, враховуючи 1941-1945 роки історії нашої країни під час Великої Вітчизняної війни і фашистської навали на нас.</p>
<p>Шановні колеги, я хочу подякувати керівникам фракцій, подякувати особисто Голові Верховної Ради щодо наради, яка відбулася з приводу закриття телеканалу, припинення мовлення телеканалу "Перший незалежний". Прийнято рішення в двох комітетах розглянути питання законності дій Служби безпеки України і в разі, якщо рівнів комітету не буде достатньо для відповідного реагування, то це питання буде повернуто на розгляд і на розсуд голів фракцій Верховної Ради України. Дякую за розуміння загрози подібних рішень, тому що дійсно може так статися, що якщо такі дії продовжаться, буде відповідна динаміка і логіка і логістика дій, то в нас залишиться виключно, можливо, канал "Рада" і "Вісник Президента", іншого нічого вже в країні не буде, як і зникне свобода слова і права журналістів.</p>
<p>Я скористаюся ще однією нагодою, поверну борг Петру Порошенку, який нещодавно звинуватив мене в колабораціонізмі, тому що я посприяв відльоту Жириновського 28 лютого 14-го року. Так, це я зробив свідомо, погодив це питання з Пашинським, тому що нам і так вистачало. Але, Петя, после того, что ты сделал с Крымом, еще надо разобраться, кто коллаборационист!</p>
<p>Дякую за увагу.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>14:01:04</p>
<p>БАТЕНКО Т.І.</p>
<p>Шановні колеги, дивіться, за сьогоднішній робочий день це вже друге питання, яке так чи інакше стосується певних недоліків Виборчого кодексу. Ми проголосували постанови про призначення позачергових виборів сільських і міських голів, зараз ми голосуємо про старост. Ми, звичайно, будемо підтримувати цей законопроект, але ми розуміємо про ті недоліки, які містяться у виборчому законодавстві, особливо стосовно реального представництва інтересів громад, тому що ми в даному випадку опускаємося на абсолютний мікрорівень адмінтериторіального рівня, якими є старости і старостинські округи.</p>
<p>Тому я вважаю і звертаюся до Голови Верховної Ради України, щоб такі питання в майбутньому не виникали, а вони будуть виникати, можливо, створити робочу групу з числа всіх представників фракцій і груп і напрацювати зміни і корекції існуючого Виборчого кодексу, і проголосувати його з урахуванням, скажімо, тих реалій часу, які зараз нашарувалися в українському суспільстві.</p>
<p>Дякую.</p>
<p></p>
<p>ГОЛОВУЮЧИЙ. Крайній виступ з мотивів – Стріхарський Андрій Петрович, і переходимо до голосування. Запросіть народних депутатів до зали.</p>
<p></p>
<p>14:02:06</p>
<p>СТРІХАРСЬКИЙ А.П.</p>
<p>Андрій Стріхарський, 196 округ, Черкащина. Шановний пане Голово, шановні народні депутати, цією ініціативною ми разом з колегами пропонуємо удосконалити правове регулювання інституту старост задля подальшого його розвитку.</p>
<p>Я як співавтор даного законопроекту вважаю, в першу чергу актуальним є врегулювання питання статусу старост та їх виконуючих обов'язків. Окрему увагу в проекті приділено питанню створення старостинських округів та можливості затвердження положень про старост відповідними місцевими радами.</p>
<p>Окрім цього, я як депутат-мажоритарщик вважаю за необхідне, щоб старости були теж в містах неадміністративними центрами. Тому хочу наголосити, що прийняття даного законопроекту дозволить зробити ще один успішний крок в децентралізації нашої України. Тому, колеги, прошу підтримати даний законопроект, він, вважаю, є самий необхідний.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Будь ласка, займіть свої місця і підготуйтесь до голосування. Можемо одразу голосувати?</p>
<p>Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання, згідно із статтею 116 Регламенту Верховної Ради України, проект Закону про внесення змін до деяких законів України щодо розвитку інституту старост (реєстраційний номер 4535).</p>
<p>Готові голосувати? Всі пам'ятають про сенсорну кнопку? Готові? Прошу підтримати та проголосувати.</p>
<p></p>
<p>14:04:35</p>
<p>За-273</p>
<p>Рішення прийнято. Дякую.</p>
<p>Шановні колеги, комітет звертається з пропозицією скоротити строки.</p>
<p>Ставлю на голосування пропозицію про скорочення наполовину строків подачі правок та пропозицій та підготовки до другого читання проекту Закону (реєстраційний номер 4535).</p>
<p>Готові голосувати? Прошу підтримати та проголосувати.</p>
<p></p>
<p>14:05:17</p>
<p>За-233</p>
<p>Рішення прийнято. Дякую.</p>
<p>По фракціях покажіть.</p>
<p>Наступне питання порядку денного – це проект Закону про внесення змін до деяких законодавчих актів України щодо об'єктів підвищеної небезпеки (реєстраційний номер 4407).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>14:05:54</p>
<p>За-243</p>
<p>Рішення прийнято.</p>
<p>До слова запрошується заступник міністра внутрішніх справ Геращенко Антон Юрійович.</p>
<p></p>
<p>14:06:09</p>
<p>ГЕРАЩЕНКО А.Ю.</p>
<p>Шановні народні депутати, шановна президія, шановний український народе!</p>
<p>Україна має затверджений парламентом та українським народом шлях до Європейського Союзу. Тому ми гармонізуємо наше законодавство у напряму нагляду за безпекою на технологічно небезпечних об'єктах з європейським законодавством. Цей законопроект розроблений для того, щоб гармонізувати наше законодавство про нагляд за небезпечними об'єктами з європейським законодавством.</p>
<p>В цьому законі достатньо просто прописано, що ми робимо те, що буде в Європі по відношенню до нафтопереробних заводів, до заводів по виробництву різних небезпечних хімічних речовин або всього, що є небезпечним для людини. Закон дуже простий, зрозумілий, він нас наближає до Європейського Союзу. А європейські інвестори будуть знати, що регулюється робота об'єктів небезпечного виробництва в Україні так, як і в ЄС. Тому прошу його підтримати. Всіма міністерствами, всіма погоджений без зауважень, простий, формальний закон.</p>
<p>Дякую за увагу.</p>
<p></p>
<p>ГОЛОВУЮЧИЙ. До слова запрошується голова підкомітету Комітету з питань екологічної політики та природокористування Шахов Сергій Володимирович.</p>
<p></p>
<p>14:07:41</p>
<p>ШАХОВ С.В.</p>
<p>Шановні колеги, на ваш розгляд подається проект Закону України про внесення змін до деяких законодавчих актів України щодо об'єктів підвищеної небезпеки (4407), внесений Кабінетом Міністрів України.</p>
<p>Законопроектом пропонується з метою імплементації Директиви 2012/18/ЄС Європейського парламенту і Ради Європи від 4 липня 2012 року про контроль загроз виникнення значних аварій, пов'язаних із використанням небезпечних речовин, та про внесення змін і подальше скасування Директиви Ради 96/82/ЄС внести зміни до Кодексу цивільного захисту України та законів України про об'єкти підвищеної небезпеки, "Про основні засади державного нагляду (контролю) у сфері господарської діяльності" і "Про регулювання містобудівної діяльності" у частині: упорядкування процедури віднесення об'єктів до об'єктів підвищеної небезпеки (ідентифікації); зменшення адміністративного тиску на суб'єкти господарювання шляхом скасування погоджень плану локалізації та ліквідації аварій і передачі функцій, і забезпечення безпеки та захисту населення за межами об'єктів підвищеної небезпеки на місцеві органи виконавчої влади; визначення компетентного органу та його повноважень щодо надання інформації державам-членам ЄС, які можуть постраждати від аварій та транскордонними наслідками на підприємствах вищого рівня небезпеки, та одержання аварійного оповіщення в разі аварії на об'єктах підвищеної небезпеки в інших державах-членах ЄС; удосконалення механізму координації між відповідними органами нагляду з урахуванням повноважень компетентного органу.</p>
<p>Комітет з питань екологічної політики та природокористування прийняв рішення рекомендувати Верховній Раді України зазначений проект закону України за результатами розгляду в першому читанні прийняти за основу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти, на виступи від депутатських фракцій та груп.</p>
<p>Білозір Лариса Миколаївна.</p>
<p></p>
<p>14:10:01</p>
<p>БІЛОЗІР Л.М.</p>
<p>Прошу передати слово Павлу Бакунцю.</p>
<p></p>
<p>ГОЛОВУЮЧИЙ. Бакунець Павло Андрійович.</p>
<p></p>
<p>14:10:12</p>
<p>БАКУНЕЦЬ П.А.</p>
<p>Шановний пане Голово, шановні народні депутати! Павло Бакунець, Львівщина, депутатська група "Довіра". Однозначно, що цей законопроект приводить законодавство України у відповідність до законодавства Європейського Союзу. Але, зокрема, я хочу підкреслити, що він передбачає зміну з декларації безпеки на об'єкти підвищеної небезпеки на звіт про заходи, які були здійснені з безпеки. Також цей законопроект зобов'язує облаштовувати автоматичні системи раннього виявлення надзвичайних ситуацій на об'єктах підвищеної небезпеки першого і другого класів.</p>
<p>Також цей законопроект матиме позитивний вплив на здійснення господарської діяльності суб'єктами, в яких у власності або в користуванні, або в експлуатації знаходяться об'єкти підвищеної небезпеки.</p>
<p>Крім того, даний законопроект зменшує регуляторну роль держави і фінансове навантаження на суб'єкти господарювання. Тому пропонуємо прийняти даний законопроект в першому читанні з його доопрацюванням до другого читання.</p>
<p>Дякую.</p>
<p></p>
<p>ГОЛОВУЮЧИЙ. Зінкевич Яна Вадимівна.</p>
<p>Княжицький Микола Леонідович.</p>
<p></p>
<p>14:11:35</p>
<p>КНЯЖИЦЬКИЙ М.Л.</p>
<p>Шановні колеги, з точки зору "Європейської солідарності", в цілому даний проект закону не суперечить зобов'язанням України відповідно до Угоди про асоціацію та Директиви 2012/18/ЄС. Однак не в повній мірі враховує деякі її положення.</p>
<p>Ми вважаємо, що можна прийняти цей законопроект в першому читанні, але окремі положення потребують уточнення і доопрацювання. Які саме положення?</p>
<p>Положення абзац перший частини першої нової редакції статті 10 закону, відповідно до якого перед прийняттям в експлуатацію закінченого будівництвом об'єкту підвищеної небезпеки його оператор готує і надає територіальному органу, центральному органу виконавчої влади, що реалізує державну політику у сфері цивільного захисту, звіт про заходи безпеки на об'єкті підвищеної небезпеки, доцільно узгодити з відповідним Законом України "Про регулювання містобудівної діяльності", бо в цьому законі такого обов'язку оператора небезпеки не передбачено.</p>
<p>Законопроект не передбачає можливості переходу об'єктів з одного класу в інший у випадку, наприклад, якщо буде бажання модернізувати виробництво. Частиною шість статті 20 Директиви передбачено також позапланове інспектування, яке необхідно проводити у терміновому порядку для розслідування серйозних скарг, серйозних аварій і потенційних помилок, інцидентів і випадків порушень. Але зазначене положення в цьому проекті не враховано.</p>
<p>Головне науково-експертне управління висловлює інші зауваження до законопроекту.</p>
<p>Тому ще раз підкреслюю, що "Європейська солідарність" підтримуватиме законопроект за основу, але буде подавати правки і вимагатиме їх врахування до другого читання.</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>14:13:20</p>
<p>ШУФРИЧ Н.І.</p>
<p>Дякую. Шановний Голово, прошу передати слово Колтуновичу Олександру.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>14:13:31</p>
<p>КОЛТУНОВИЧ О.С.</p>
<p>Дякую. Вельмишановний пане Голово, я хотів би звернути увагу і відреагувати, в тому числі і до доповідача, що цей законопроект веде нашу країну до Європи, як Зеленський і його уряд ведуть наші доходи до європейських і приближають. Оце порівняння приблизно таке ж саме. Це перше.</p>
<p>Друге. Дивіться, що стосується по суті нашої порівняльної таблиці щодо змін до Кодексу цивільного захисту України. 29 пункт виключається взагалі, це об'єкти підвищеної небезпеки і їх класифікація. Також виключаються потенційно небезпечні об'єкти. Далі виключаються в статті 17 повноваження центрального органу щодо створення і ведення державного реєстру з потенційно небезпечних об'єктів.</p>
<p>Ми не проти імплементації природоохоронних директив Європейського Союзу та інших відповідних норм європейського законодавства у вітчизняну практику. Але як ви їх збираєтесь імплементувати і впроваджувати, в тому числі природоохоронні заходи, коли, наприклад, в 20-му році капітальні інвестиції в національній економіці зменшились на 38,2 відсотка, фактично наполовину? Ось де головний ресурс впровадження будь-яких технологій щодо модернізації та оновлення основних засобів.</p>
<p>Тому з цієї точки зору, ми наполягаємо і продовжуємо звертати вашу увагу на те, що будь-які заходи, пов'язані з екологізацією, з раціональним природокористуванням тощо, повинні мати ресурсну економічну базу, відповідне бюджетне співфінансування, стимулювання кредитне тощо. Тому з цієї точки зору, ми закликаємо вас впровадити спочатку економічні інструменти через відповідні профільні комітети, а тоді вже впроваджувати відповідні екологічні регламенти і стандарти.</p>
<p>І повторюсь, ми не будемо підтримувати даний проект закону, який виключає ряд норм, які, на наш погляд, є неоднозначними. Дякую.</p>
<p></p>
<p>ГОЛОВУЮЧИЙ. Дякую</p>
<p>Кабаченко Володимир Вікторович. Івченко Вадим Євгенович. Після цього переходимо до голосування. Будь ласка, запросіть народних депутатів до зали.</p>
<p></p>
<p>14:15:44</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, Україна в Радянському Союзі мала лише 3 відсотки території і формувала 22-24 відсотки валового внутрішнього продукту. Під час Радянського Союзу побудовано досить багато промислових об'єктів. І що відбулося за часи незалежності?</p>
<p>Ось дивіться, 2012 рік: Бортницька станція аерації під Києвом – провал глибиною 8-10 метрів. Вуглегірська ТЕС, колеги, це Центренерго: велика пожежа, яка фактично зупинила підприємство, 3 тисячі людей чекали, поки погасять цю пожежу, 8 людей загинуло, 4 енергоблоки виведено безпосередньо з експлуатації. Горлівський завод "Стірол", колеги, 13-й рік: витік рідкого аміаку (це в 2013 році) 26 людей загинуло. У Василькові Київська область пожежа на нафтобазі "БРСМ", 20-кілометрова зона забруднення. І багато інших є прикладів.</p>
<p>Важливий цей закон тим, що ми поділяємо об'єкти на перший, другий, третій клас. І ті об'єкти, які будуть мати перший клас, періодично раз в рік мають проходити перевірки.</p>
<p>Мало того, вводиться функціонування автоматичних систем раннього виявлення загроз виникнення надзвичайних ситуацій, і оператори на таких об'єктах підвищеної небезпеки зобов'язуються затверджувати внутрішні плани дій і перевірок.</p>
<p>Колеги, важливо прийняти в першому читанні. Давайте думати про екологію і давайте робити так, щоб ці дійсно підприємства повністю були з автоматизованими системами раннього оповіщення відповідних аварій. Важливо, "Батьківщина" підтримує.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування.</p>
<p>Будь ласка, займіть свої місця і підготуйтесь до голосування.</p>
<p>Ставлю на голосування пропозицію про прийняття за основу проекту Закону про внесення змін до деяких законодавчих актів України щодо об'єктів підвищеної небезпеки (реєстраційний номер 4407).</p>
<p>Сподіваюся, процедуру голосування, вже не треба повторювати, так?</p>
<p>Павло Віталійович, можна сидячи.</p>
<p>Готові голосувати? Прошу підтримати та проголосувати.</p>
<p></p>
<p>14:19:04</p>
<p>За-317</p>
<p>Рішення прийнято.</p>
<p>По фракціях покажіть. Дякую.</p>
<p>Наступне питання – це проект Закону про внесення змін до Закону України "Про дошкільну освіту" щодо забезпечення територіальної доступності дошкільної освіти (реєстраційний номер 4604).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>14:19:44</p>
<p>За-245</p>
<p>Рішення прийнято.</p>
<p>До слова запрошується народний депутат України Неклюдов Владлен Михайлович.</p>
<p></p>
<p>14:20:07</p>
<p>НЕКЛЮДОВ В.М.</p>
<p>Шановні колеги, шановна президія, дорогі українці! Владлен Неклюдов, фракція "Слуга народу". Я не буду стверджувати, що запропонований мною законопроект є найважливішим, але він важливий з точки зору заощадження часу задля використання його на потреби сім'ї, дітей, зниження корупційних ризиків, які наразі супроводжують процес зарахування дітей до закладів дошкільної освіти, просто задля комфорту дітей та батьків.</p>
<p>Головна мета цього законопроекту була створити сприятливі умови для першочергового зарахування до дитячих садочків діточок, які проживають в територіальних межах обслуговування такими закладами. Пропонується внести такі зміни до закону України "Про дошкільну освіту", які б забезпечили територіальну доступність дошкільної освіти, закріпили гарантоване право кожної дитини здобувати дошкільну освіту в закладі дошкільної освіти, що найбільш доступний та наближений до місця проживання дітей та батьків, визначити черговість зарахування дітей до закладів дошкільної освіти.</p>
<p>Важливим фактом, шановні колеги, є те, що після реєстрації мною у співавторстві з колегами цього законопроекту Міністерство освіти і науки затвердило нові правила та положення про заклади дошкільної освіти, зокрема уряд вніс зміни до процедури зарахування до дитячих садочків, переліку категорій дітей, які мають право на позачергове зарахування. Тобто це підтверджує, що ми знаходимося на правильному шляху, і цей законопроект є, дійсно, на часі.</p>
<p>Приємно є і те, що Міністерство освіти і науки, Міністерство розвитку громад та територій, Міністерство фінансів, Національна академія педагогічних наук України підтримують цей законопроект.</p>
<p>Тому, шановні колеги, я прошу підтримати цей законопроект у першому читанні за основу, а всі наші, сподіваюся, сумісні пропозиції розглянемо і врахуємо між першим і другим читанням.</p>
<p>Дякую вам за увагу.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова підкомітету Комітету з питань освіти, науки та інновацій Гришина Юлія Миколаївна.</p>
<p></p>
<p>14:22:13</p>
<p>ГРИШИНА Ю.М.</p>
<p>Шановні колеги, проблема зарахування дітей до дитячих садочків в Україні існує достатньо давно. Про її масштаби свідчить хоча б той факт, що ще у 2018 році уряд разом з місцевою владою обіцяв ліквідувати черги. Проте це питання досі не вирішено, і, наприклад, в місті Києві ті батьки, які зареєстрували дитину ще у вересні, до сих пір їх черга по зарахуванню дітей в дитячий садок ще не підійшла.</p>
<p>Друга проблема, яка у нас існує сьогодні в цій сфері, це відсутність територіальної прив'язки, місця проживання дитини безпосередньо до дитячого садочку. Ця проблема суттєво шкодить жителям мікрорайонів, які не мають можливості зарахувати свою дитину в дитячий садок із-за того, що там вже є зараховані ті діти, які проживають в інших районах. Погодьтесь, це ненормальна ситуація, коли вам потрібно зранку вставати з маленькою дитинкою і їхати з нею в дитячий садочок іноді, що стосується великих міст України, достатньо велику відстань.</p>
<p>Що пропонується зазначеним законопроектом? Пропонується закріпити гарантоване право кожної дитини здобувати дошкільну освіту в тому садочку, який є найбільш доступним для неї за місцем її проживання. І, звичайно, визначити черговість зарахування в такому випадку до дитячого садочку.</p>
<p>Колеги, враховуючи важливість даного і актуальність даного питання, Комітет освіти, науки та інновацій прийняв рішення рекомендувати Верховній Раді України прийняти за основу даний законопроект та доручити Комітету ВРУ з питань освіти, науки та інновацій підготувати його до другого читання.</p>
<p>Я дуже прошу кожного з вас, представників всіх фракцій, підтримати цей законопроект, оскільки він дійсно є дуже важливим для наших дітей дошкільного віку.</p>
<p>Дякую.</p>
<p></p>
<p>ГОЛОВУЮЧИЙ. Переходимо до обговорення питання.</p>
<p>Будь ласка, запишіться: два – за, два – проти, на виступи від депутатських фракцій та груп.</p>
<p>Совсун Інна Романівна.</p>
<p></p>
<p>14:24:42</p>
<p>СОВСУН І.Р.</p>
<p>Прошу передати слово Наталі Піпі.</p>
<p></p>
<p>ГОЛОВУЮЧИЙ. Піпа Наталія Романівна.</p>
<p></p>
<p>14:24:59</p>
<p>ПІПА Н.Р.</p>
<p>Доброго дня, шановні колеги! Доброго дня, українці! Питання, цей законопроект дещо стає зрозумілішим про зарахування дітей в садочок, і це фактично дає узгодження з ідеєю Нової української школи з прив'язкою до місця проживання.</p>
<p>Слабкі місця цього законопроекту, що він, в принципі, не вирішує питання черг в садочках, в принципі, бо це питання кількості садків, їх наповненості. Але також він не вирішує питання того, що, наприклад, коли працюють двоє батьків, то, мабуть, цій сім'ї є необхідніший садок, ніж коли в цій сім'ї працює тільки хтось один з батьків.</p>
<p>Тож ми будемо підтримувати в першому читанні, але до другого читання будемо визначатися і пропонувати варіанти як його покращити.</p>
<p>Дякую.</p>
<p></p>
<p>ГОЛОВУЮЧИЙ. Климпуш-Цинцадзе Іванна Орестівна.</p>
<p></p>
<p>14:25:52</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Ростиславу Павленку.</p>
<p></p>
<p>ГОЛОВУЮЧИЙ. Ростислав Миколайович Павленко.</p>
<p></p>
<p>14:25:59</p>
<p>ПАВЛЕНКО Р.М.</p>
<p>Дякую, Дмитро Олександрович. Фракція "Європейська солідарність" буде підтримувати цей проект в першому читанні. Але хочемо наголосити, що він потребуватиме доопрацювання до другого читання, особливо в частині тих категорій, які іншими законами визначені як першочергові, і, зокрема, щодо дітей з особливими потребами.</p>
<p>Тому закликаємо всіх підтримати зараз. І впевнений, що в комітеті ми знайдемо ту версію, яка об'єднає зал. Дякую.</p>
<p></p>
<p>ГОЛОВУЮЧИЙ. Дякую.</p>
<p>Кіт Андрій Богданович.</p>
<p></p>
<p>14:26:34</p>
<p>КІТ А.Б.</p>
<p>Прошу передати слово Оксані Савчук.</p>
<p></p>
<p>ГОЛОВУЮЧИЙ. Савчук Оксана Василівна.</p>
<p></p>
<p>14:26:41</p>
<p>САВЧУК О.В.</p>
<p>Оксана Савчук. Шановні колеги, я як ніхто людина-практик, яка дуже чудово знає саму систему дошкільної освіти, оскільки ще в 2008 році впровадила систему електронної реєстрації до дошкільних закладів міста. Я вам хочу сказати, що сьогодні, коли ми хочемо прив'язати місце перебування дитини згідно проживання, це є недобре і неправильно по відношенню до самих дітей.</p>
<p>В цій сесійній залі ми говоримо дуже багато про те, як ми стараємося зробити діткам і їхнім батькам краще. Сьогодні фактично в кожному місті, обласному центрі та інших громадах не вистачає кількості місць у дошкільних закладах. І місцеві ради намагаються максимально зробити цю чергу прозорою, створюють різного роду електронні прозорі реєстрації.</p>
<p>Цей закон, він більше, можливо, підходить Києву, але він не підходить усій Україні. Тому що ключове завдання – це те, що діти повинні відвідувати дошкільні заклади, а наше спільне завдання в тому, щоби цих дошкільних закладів ставало все більше. І сьогодні на місцеві ради покладені повноваження щодо мізерної зарплати технічним працівникам, вихователям, енергоносіям. Тому я би просила, щоб ми не створювали ще додаткових проблем для всіх батьків. Адже тепер, що коли дитина потрапляє у садочок, це є справжнім щастям для сім'ї, яка може цю дитину віддати і батьки можуть працювати.</p>
<p>Наше завдання, щоби діти в громадах мали більшу кількість місць в дитячих садочках, а не обмежувати їхнє право територіально і проживанням. Це більше до шкіл, можливо, але до дитячих садочків це є неправильно. Тому я би просила проблеми Києва не переносити на регіони, тому що кожен регіон це є окрема ситуація.</p>
<p>Закон потребує обов'язкового доопрацювання. Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p><b> </b></p>
<p>14:28:48</p>
<p>ГОЛОВУЮЧИЙ. Слово надається народному депутату Мамці Григорію Миколайовичу, фракція політичної партії "Опозиційна платформа - За життя".</p>
<p></p>
<p>14:28:51</p>
<p>МАМКА Г.М.</p>
<p>Шановні народні депутати, по суті цей законопроект нічого нового не придумує, він просто внормовує такі категорії як територіальної доступності дошкільної освіти для громадян. Нічого нового проектом не вигадується, а тільки робиться за аналогією, яка вже існує, це за здобуття повної загальної середньої освіти.</p>
<p>Цей підхід в отриманні і доступності освіти вже існує, але тільки чомусь частково. Цей законопроект і внормовує, і вирішує питання про здобуття дошкільної освіти. По суті, цим законопроектом приймається дві частини. Частина номер один – це отримання права батькам чи родичам, чи опікунам знати і мати гарантію про те, що за любим місцем проживання їм не буде відмовлено і поставлено в чергу в п'яту чи в шосту про те, що якщо звільниться місце, то дитина може бути оформлена до того чи іншого дитячого садка, до першої черги здобуття освіти. А з другого боку, це обов'язок і надання законодавчих підстав для директорів, вчителів виконати функцію і в першу чергу застосувати принцип щодо проживання на території і знаходження тієї чи іншої особи, яка має право і зобов'язана бути іншою стороною оформлена, і надати для освіти.</p>
<p>"Опозиційна платформа – За життя" буде підтримувати законопроект в першому читанні. Запрошує всі фракції долучитися до його обговорення і правками поставити питання, <a name=Temp></a>і вирішити проблему між першим і другим читанням, і по суті зробити якісний закон для дітей.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Кириленку Івану Григоровичу.</p>
<p>Будь ласка, хто ще бажає? Бачу, Констанкевич, і після цього, шановні колеги...</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:31:12</p>
<p>ГОЛОВУЮЧИЙ. Іван Григорович.</p>
<p></p>
<p>14:31:13</p>
<p>КИРИЛЕНКО І.Г.</p>
<p>Шановні колеги, я продовжую свій виступ, який був перед цим, за українське село. І хочу сказати, оце результат, давайте глибше дивитися, безсистемності в реформах, незбалансованості. І ще раз підкреслюю, ліквідовано 90 процентів сільських і селищних рад, три четверті сільських районів, разом з ними наказала довго жити і величезна соціальна інфраструктура, в тому числі і дитячі дошкільні заклади. А ще добавте холдинізацію всієї країни – це масове безробіття. Сотні тисяч сільських сімей поїхали в міста і тут їх чекає наступний удар, а ви в дитячий садочок в останню чергу. Двічі б'єм по селу, двічі.</p>
<p>Друзі, ми підтримаємо цей законопроект, але до другого читання дискримінацію треба прибирати. Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p><b> </b></p>
<p>14:32:08</p>
<p>ГОЛОВУЮЧИЙ. Дякую.</p>
<p>Будь ласка, народна депутатка Констанкевич Ірина Мирославівна. Після цього Колебошин, і після цього переходимо... Ви ще? А від вас вже виступають, по-моєму, чи ні? Не виступали? Добре.</p>
<p>Колебошин.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:32:38</p>
<p>ГОЛОВУЮЧИЙ. Як? "Довіра" виступала. У Кота була можливість виступити, він передав слово Совсун. Колеги, давайте не вводити в оману.</p>
<p>Констанкевич Ірина Мирославівна.</p>
<p></p>
<p>14:32:39</p>
<p>КОНСТАНКЕВИЧ І.М.</p>
<p>Ірина Констанкевич, група "За майбутнє". Шановне товариство, ми як народні депутати, що представляємо свої мажоритарні округи, хочемо сказати, що, на жаль, даний законопроект при усіх позитивних його ідеях не вирішить питання черг і будівництво нових дитячих садочків. З огляду на те, що ми маємо великі проблеми в сільській місцевості і місцеве самоврядування не має коштів, щоб реалізовувати цю проблему, фіксувати лише ці норми є проблематично. Тому ми підтримуємо ідею даного законопроекту, але до другого читання ми будемо вносити істотні зміни і правки.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Колебошин Сергій Валерійович.</p>
<p></p>
<p>14:33:24</p>
<p>КОЛЕБОШИН С.В.</p>
<p>Шановні колеги, у минулому році ми з вами прийняли Закон "Про повну загальну середню освіту", де закріплено територіальну доступність для початкової освіти, тобто для дітей 1-4 класів. Зрозуміло, що дошкільнята, діти, які ще молодше, не можуть лишатися осторонь територіальної доступності. Саме цей законопроект направлено на те, щоб врегулювати і це – для дітей маленького віку мати можливість, і батькам, і дітям, йти до школи або дитячого садочка, максимально наближених до території їхнього проживання.</p>
<p>При цьому зауважую, ми не закріплюємо дітей. Якщо є бажання йти до іншого дитячого садочка – будь ласка. Але ми надаємо гарантії, що найближчі дитячі садочки будуть відкриті для діточок. Тому прошу всіх підтримати цей законопроект у першому читанні.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до голосування. Будь ласка, займіть свої місця, підготуйтесь до голосування. Готові голосувати? Шановні колеги, всі готові голосувати?</p>
<p>Ставлю на голосування пропозицію про прийняття за основу проекту Закону про внесення змін до Закону України "Про дошкільну освіту" щодо забезпечення територіальної доступності дошкільної освіти (реєстраційний номер 4604).</p>
<p>Готові голосувати? Процедуру всі пам'ятають? Прошу підтримати та проголосувати.</p>
<p></p>
<p>14:36:09</p>
<p>За-345</p>
<p>Рішення прийнято.</p>
<p>Покажіть, будь ласка, по фракціям. "Слуга народу" – 221, "Опозиційна платформа – За життя" – 19, "Європейська солідарність" – 24, "Батьківщина" – 19, "Партія "За майбутнє" – 17, "Голос" – 17, "Довіра" – 17, позафракційні – 11. Ще раз дякую.</p>
<p>Наступне питання порядку денного – це проект Закону про внесення зміни до статті 10 Закону України "Про державні нагороди України" (реєстраційний номер 4017).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>14:37:00</p>
<p>За-241</p>
<p>Рішення прийнято.</p>
<p>До слова запрошується народний депутат... <i>(Шум у залі) </i>Без обговорення? <i>(Шум у залі) </i>З обговоренням.</p>
<p>До слова запрошується народний депутат України Федієнко Олександр Павлович.</p>
<p></p>
<p>14:37:33</p>
<p>ФЕДІЄНКО О.П.</p>
<p>Доброго дня, шановні колеги! Представлю до вашої уваги проект Закону про внесення зміни до статті 10 Закону України "Про державні нагороди України" (щодо запровадження почесного звання "Заслужений працівник сфери телекомунікацій України") (реєстраційний номер 4017).</p>
<p>Законом України "Про державні нагороди України" встановлена можливість присвоєння почесного звання України працівникам дуже багатьох галузей економіки та професій. Проте державою не надано можливість нагороджувати почесними званнями працівників однієї із важливіших галузей на сьогоднішній день економіки країни та сучасного життя суспільства – сфери телекомунікацій.</p>
<p>Важливе значення цієї галузі якнайбільше можемо спостерігати на прикладі цього або минулих років під часів встановленого карантину та обмежувальних заходів, пов'язаних з цим.</p>
<p>Ми навчились працювати дистанційно, ми перейшли в віртуальний простір. Але за цим всім стоїть великий труд забезпечити безперебійну і дистанційну роботу всіх наших гаджетів, роботу наших робочих груп, роботу взагалі нашого суспільства та нашої країни. Ці працівники працюють в режимі 24 години на 7 днів на тиждень. Це кропітка робота працівників телекомгалузі, вирішення складних технічних питань дуже часто в складних обставинах. Для цих людей немає поняття "погана погода", "сильні морози" чи "сніг". Українські працівники телекомунікаційної галузі мають безперечне право на визнання державою своєї галузі та право отримання галузевого почесного звання "Заслужений працівник сфери телекомунікацій України", яке вже сьогодні мають представники багатьох інших сфер вітчизняної економіки.</p>
<p>Це простий і невеликий законопроект, але вагомий для телекомунікаційної галузі. Тому прошу підтримати та прийняти закон за основу та в цілому з необхідними техніко-юридичними правками.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова підкомітету Комітету з питань організації державної влади, місцевого самоврядування, регіонального розвитку та містобудування Корнієнко Олександр Сергійович.</p>
<p></p>
<p>14:39:43</p>
<p>КОРНІЄНКО О.С.</p>
<p>Доброго дня, шановні колеги! Наш комітет… Шановний Голово, шановні народні депутати! Наш комітет розглянув 2 грудня проект Закону України "Про державні нагороди" (щодо запровадження почесного звання "Заслужений працівник сфери телекомунікацій України") (реєстраційний номер 4017) та ухвалив висновок рекомендувати Верховній Раді України даний проект закону відповідно до пункту 1 частини першої та частини другої статті 114 Регламенту Верховної Ради України за наслідками розгляду в першому читанні прийняти за основу та в цілому, здійснивши в подальшому його техніко-юридичне доопрацювання спільно з Головним юридичним управлінням Апарату Верховної Ради при підготовці відповідного тексту на підпис Голові Верховної Ради України.</p>
<p>В принципі, це ініціатива Комітету цифрової трансформації, вона важлива. Є люди, які займаються телекомунікаційною діяльністю, прокладають кабелі, ставлять вишки мобільного зв'язку, і ці всі люди заслуговують на те, щоб мати окреме своє звання "Заслужений працівник телекомунікацій", бо зараз їх називають заслуженими працівниками послуг. Вони ображаються, вони вважають, що вони не надають послуги прямо, а є як би телекомунікаторами.</p>
<p>З іншого боку, погоджуюся з критикою того, що ми ніби як збільшуємо кількість таких дещо архаїчних історій, як заслужені звання. Я думаю, що одна з місій нашого складу Верховної Ради – рано чи пізно прийти до того, щоб реформувати взагалі сферу державних нагород і символів. І коли ми впораємося з нагальними питаннями економіки, політики, судової реформи сьогодні, сподіваюся, почнемо впоратися, тоді можна перейти до державних нагород.</p>
<p>А цей закон прошу підтримати за основу і в цілому. Дамо нашій сфері діджиталізації, додаткової можливості для такого поступу і нагородження кращих працівників.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти на виступи від депутатських фракцій та груп.</p>
<p>М'ялик Віктор Ничипорович.</p>
<p></p>
<p>14:41:59</p>
<p>М’ЯЛИК В.Н.</p>
<p>Прошу передати Констанкевич.</p>
<p></p>
<p>ГОЛОВУЮЧИЙ. Констанкевич Ірина Мирославівна.</p>
<p></p>
<p>14:42:04</p>
<p>КОНСТАНКЕВИЧ І.М.</p>
<p>Група "За майбутнє", звичайно, підтримає даний законопроект, тому що ми розуміємо цінність кожної людської праці, а особливо в умовах такої нестабільної ринкової економіки, як є в Україні. Тому ми за те, щоб хоча б морально, психологічно підтримати працівників такої відповідальної галузі, і щоб вони отримали моральне заохочення, і на майбутнє, тому депутати-мажоритарники підтримають даний законопроект.</p>
<p>Дякую.</p>
<p></p>
<p>ГОЛОВУЮЧИЙ. Нестеренко Кирило Олександрович.</p>
<p></p>
<p>14:42:40</p>
<p>НЕСТЕРЕНКО К.О.</p>
<p>Шановні колеги, прошу підтримати даний законопроект. І прошу передати слово моєму колезі Сергію Штепі.</p>
<p></p>
<p>ГОЛОВУЮЧИЙ. Ні, шановні колеги, якщо розпочали виступ, то вже продовжуйте.</p>
<p></p>
<p>НЕСТЕРЕНКО К.О. Сергію Штепі можна слово передати?</p>
<p></p>
<p>ГОЛОВУЮЧИЙ. Ні.</p>
<p></p>
<p>НЕСТЕРЕНКО К.О. А, виступати, добре.</p>
<p>Підтримую цей законопроект, тому що зараз ера, епоха діджиталізації, тому ми повинні якомога скоріше переходити і підтримувати це.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, нагадую, по Регламенту, ви або передаєте одразу слово, якщо ви починаєте виступ, то ви вже його і продовжуєте далі.</p>
<p>Бурміч Анатолій Петрович.</p>
<p></p>
<p>14:43:25</p>
<p>БУРМІЧ А.П.</p>
<p>Прошу передати депутату Шуфричу слово.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>14:43:51</p>
<p>ШУФРИЧ Н.І.</p>
<p>Дякую, пане Голово, за зауваження щодо закону. Обіцяю, виключно по закону, цьому саме, щодо видатних нових звань.</p>
<p>Ви знаєте, все нове – це забуте старе, заслуженный деятель телекоммуникаций Советского Союза. Ура, товарищи! Приблизно це те, що ми зараз робимо, в принципі, я не проти. Але у нас же ж є таке звання, як заслужений журналіст. Невже у нас багато працівників телекомунікаційних послуг, які не були журналістами, які не підпадають під цю категорію? Тому я вважаю, що абсолютно зайвий закон, а зараз приймати його, і це теж по закону, це знущання над свободою слова.</p>
<p>В умовах, коли ви закриваєте телеканали, зараз комусь, хто причетний до їх закриття, таким як Ткаченко Олександр, Герасим'юк Ольга, лобіювати нові звання, я вважаю, це злочин проти України, проти демократії, проти принципів свободи слова, проти журналістської професії і проти самого права наших громадян отримувати інформацію.</p>
<p>Тому абсолютно цинічно, не по-державницьки, не по-людськи, в умовах, коли ви знищуєте журналістські колективи, коли півтори тисячі родин журналістів завдяки вашій владі, завдяки вашим незаконним санкціям і "листам щастя" від СБУ залишилися без роботи, комусь за це давати заслужених артистів, вибачте, діячів, то це не по-людськи і просто цинічно.</p>
<p>Дякую за увагу.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p></p>
<p>14:46:08</p>
<p>АР’ЄВ В.І.</p>
<p>Ну, я так бачу, нова "совєтська" влада – це є монобільшість плюс цифровізація всієї країни. Але я не розумію, давайте уже, можливо, не будемо напівзаходами, давайте доповнимо цей законопроект уже по повній програмі "совковими" і іншими званнями. От, наприклад, до "заслуженого діджиталізатора" країни можна ще додати "заслуженого вакцинатора" країни. Принаймні претендент у нас уже є один, а, можливо, два. А давайте ще зробимо звання "заслужений великобудівничий України" або "заслужений шляхопровідник". От скільки понапрокладали і напокрадали по цьому, так це ж заслужили, давайте і їм звання дамо. Або "заслужений посередник", "заслужений рішало України". Що ще? От у нас уже є навіть претенденти на "заслуженого коміка країни". Мало того, не один. Давайте, вже приймаємо, доведемо все до абсурду і зробимо новий Совєтський Союз. Головне, щоб цифровізація була.</p>
<p>А загалом, дорогі колеги, а чим ми займаємося? У нас зараз все в порядку в країні? У нас зараз з тарифами якось навели питання, у нас зараз навели порядок з вакцинацією, яку провалили? Ну, давайте ще одне звання, чого ж там.</p>
<p></p>
<p>ГОЛОВУЮЧИЙ. Крулько Іван Іванович. Після цього переходимо до голосування. "Голос", хто? Соломія Бобровська.</p>
<p>Крулько. Потім Бобровська, і переходимо до голосування, запросіть народних депутатів до зали.</p>
<p>Іван Іванович Крулько.</p>
<p></p>
<p>14:47:55</p>
<p>КРУЛЬКО І.І.</p>
<p>Іван Крулько, фракція "Батьківщина". Безумовно, дуже цікаво спостерігати, яке ми зараз серйозне питання маємо розв'язати в житті країни, – ввести "Заслуженого працівника телекомунікацій". Ви знаєте от не було б так смішно, якби не було так сумно. От я прочитав уважно Закон про почесні звання, 37 у нас є заслужених уже, 37. Зараз буде 38-й. А от скажіть мені, заслужений працівник телекомунікацій, є заслужений працівник культури, є заслужений працівник мистецтва, є два народні... народний і заслужений артист України – хіба це не покриває питання і цього заслуженого?</p>
<p>Це законопроект, який ні про що, який витрачає державні кошти і витрачає час роботи парламенту. Якщо вже на те пішло, давайте введемо "заслуженого працівника Інтернету" і з 3-річного віку всім його надамо для того, щоб зняти всі питання і всі були заслуженими. Ми будемо утримуватися від цього законопроекту, він ні про що.</p>
<p></p>
<p>ГОЛОВУЮЧИЙ. Бобровська Соломія Анатоліївна.</p>
<p></p>
<p>14:49:02</p>
<p>БОБРОВСЬКА С.А.</p>
<p>Соломія Бобровська, фракція "Голос". Безперечно, фракція "Голос" в першу чергу виступає за те, щоби залишили в спокої всіх працівників телекомунікацій, дали можливість працювати і не виїжджати за кордон, і нарешті дали свободу дій, які б могли приводити, зокрема, інвесторів, айтішних інвесторів в країну. Мені здається, що це було б найкращим визнанням і от замість грамот і мученням оцих от історій, про які ми сьогодні говоримо.</p>
<p>Але мені б хотілося, щоб в парламенті піднялося інше питання, зокрема, наприклад, про звання "Герой України", тому що дуже складна процедура позбавлення – через суд, а далі звернення на Президента. Так от хочу вам сказати, шановні колеги, що знаю як мінімум 7 людей, прізвища яких можу назвати, про те, хто є сьогодні Героєм України, але служать і працюють на території... на російського агресора і на території Криму і так званих окупаційних адміністрацій на три букви. Більше того, один з них колишній співробітник Служби безпеки України, до речі, це задача Служби безпеки була позбавити звання "Героя України", на сьогодні очолює так звану "ЛНР". От про це ми сьогодні мали тут дискутувати і піднімати питання, а не про те, якими грамотами нагородити ІТ-галузь.</p>
<p>Дякую.</p>
<p></p>
<p>ГОЛОВУЮЧИЙ. Всі бажаючі виступили?</p>
<p>Шахов – з мотивів, і переходимо до голосування.</p>
<p></p>
<p>14:50:21</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, безумовно, ми підтримаємо цей законопроект, можемо нагороджувати, дати ще і нагородити головнішого депутата парламенту.</p>
<p>Але є запитання від народу. Сергій Вельможний, Олександр Сухов щойно приїхали з Луганщини. Попередньо ми розглядали законопроект про освіту. Скажіть, будь ласка, хто-небудь ще… я запрошую всіх ще раз народних депутатів до міста Рубіжного, тільки одне залишилося велике місто в Луганській області. Закривається школа. Немає коштів, щоби утримати цю школу.</p>
<p>Ми зверталися до міністра Шкарлета, зверталися до Президента – ніхто не звертає увагу. А там ростуть також журналісти, там також ростуть люди, які будуть будувати нашу державу. А вона просто закривається. До кого людям вже звернутися, щоб вона не закривалася по цій реформі освітній, скажіть, будь ласка.</p>
<p></p>
<p>ГОЛОВУЮЧИЙ. Всі бажаючі виступили? Будь ласка, підготуйтесь до голосування. Поки збираються колеги, комітет рекомендує прийняти за основу і в цілому. <i>(Шум у залі) </i> Ні.</p>
<p>Готові голосувати? Ставлю на голосування пропозицію про прийняття за основу проекту Закону про внесення змін до статті 10 Закону України "Про державні нагороди України" (реєстраційний номер 4017).</p>
<p>Готові голосувати? Готові? Прошу підтримати та проголосувати.</p>
<p></p>
<p>14:52:43</p>
<p>За-222</p>
<p>Рішення не прийнято. 222, рішення не прийнято.</p>
<p>Ставлю на голосування пропозицію про направлення до комітету для підготовки на повторне перше читання проект Закону 4017.</p>
<p>Готові голосувати? Прошу підтримати та проголосувати.</p>
<p></p>
<p>14:53:21</p>
<p>За-223</p>
<p>Рішення не прийнято.</p>
<p>Покажіть по фракціях.</p>
<p>Ставлю на голосування пропозицію про повернення суб'єкту права законодавчої ініціативи на доопрацювання. Давайте на доопрацювання направимо законопроект. Повернення суб'єкту законодавчої ініціативи на доопрацювання законопроект реєстраційний номер 4017.</p>
<p>Готові голосувати? Прошу підтримати та проголосувати.</p>
<p></p>
<p>14:54:09</p>
<p>За-227</p>
<p>Рішення прийнято. Дякую.</p>
<p>Шановні колеги, немає сенсу заходити в питання розгляду. У нас є чотири ратифікації. Є пропозиція, я зараз не буду називати номери, якщо не буде заперечень, буду ставити без обговорення їх. Добре?</p>
<p>Реєстраційний номер 0078. Немає заперечень?</p>
<p>Ставлю на голосування пропозицію про прийняття в цілому проекту Закону про ратифікацію Поправки до статті 24 Статуту Організації Чорноморського Економічного Співробітництва (реєстраційний номер 0078).</p>
<p>Готові голосувати? Прошу підтримати та проголосувати.</p>
<p></p>
<p>14:55:17</p>
<p>За-323</p>
<p>Рішення прийнято.</p>
<p>Наступний законопроект – це проект Закону про приєднання України до Міжамериканської конвенції про підтвердження та інформацію стосовно іноземного законодавства (реєстраційний номер 0087). Немає заперечень? Ставлю на голосування?</p>
<p>Ставлю на голосування пропозицію про прийняття в цілому проекту Закону про приєднання України до Міжамериканської конвенції про підтвердження та інформацію стосовно іноземного законодавства (реєстраційний номер 0087).</p>
<p>Готові голосувати? Прошу підтримати та проголосувати.</p>
<p></p>
<p>14:56:16</p>
<p>За-298</p>
<p>Рішення прийнято.</p>
<p>По фракціях покажіть.</p>
<p>Наступне питання порядку денного – це проект Закону про ратифікацію Меморандуму про взаєморозуміння між Україною та Європейським поліцейським офісом. З обговоренням?</p>
<p>І проект Закону про ратифікацію Листа про зміни. Без обговорення?</p>
<p>Ставлю на голосування пропозицію про прийняття в цілому проекту Закону про ратифікацію Листа про зміни (реєстраційний номер 0076).</p>
<p>Готові голосувати? Готові? Прошу підтримати та проголосувати.</p>
<p></p>
<p>14:57:10</p>
<p>За-309</p>
<p>Рішення прийнято. Дякую, шановні колеги.</p>
<p>Пленарне засідання Верховної Ради України оголошую закритим. Дякую.</p>
