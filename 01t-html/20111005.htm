Стенограма пленарного засідання
05 жовтня 2011
<div>
<p>ЗАСІДАННЯ ТРИНАДЦЯТЕ&nbsp;&nbsp;&nbsp;</p>
<p>Сесійна зала Верховної Ради України</p>
<p>5 жовтня 2011 року, 10 година</p>
<p>Веде засідання Перший заступник Голови Верховної Ради України А.І.МАРТИНЮК &nbsp;</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати, гості, запрошені Верховної Ради! Прошу, шановні колеги, підготуватися до реєстрації. Увімкніть систему "Рада". Реєструємось.</p>
<p>В сесійній залі зареєстровано 389 народних депутатів. Ранкове засідання Верховної Ради оголошую відкритим.</p>
<p>Шановні колеги! Сьогодні відзначають разом з нами дні народження наші колеги: Дарда Олександр Панасович, Єресько Ігор Геннадійович, йому 55 років, і Ягоферов Анатолій Миколайович. Давайте привітаємо колег з днем народження. <i>(Оплески)</i></p>
<p>&nbsp;Дозвольте проінформувати щодо результатів роботи Верховної Ради на пленарних засіданнях 4 жовтня. Ми вчора з вами розглянули 30 питань порядку денного. За результатами їх розгляду прийнято 1 закон, 4 законопроекти прийнято за основу, 5 законопроектів повернуто на доопрацювання суб’єктам права законодавчої ініціативи, 21 законопроект та 1 проект постанови відхилено.</p>
<p>Шановні колеги, відповідно до статті 25 Регламенту, у середу ми маємо 30 хвилин для виступів народних депутатів з внесенням пропозицій, оголошенням заяв, повідомлень. Прошу народних депутатів записатися на виступ.</p>
<p>Так, будь ласка, покажіть список. Слово має Григорович Лілія, "Наша Україна". Підготуватися Каплієнку.</p>
<p>Ліля Степанівна, вам слово. Ясно.</p>
<p>Аржевітін.</p>
<p>&nbsp;</p>
<p>10:02:51</p>
<p>АРЖЕВІТІН С.М.</p>
<p>Шановні народні депутати! 110 років тому на Закарпатті трагічно загинув відомий урядовий діяч Едмунд Еган. Поспіль 110 років закарпатці шанують цю постать. В цьому році виповняється також 160 років з дня його народження. Едмунд Еган поплатився своїм життям за те, що наважився сказати правду щодо бід закарпатців. Він перший, який запропонував тодішньому уряду здійснити соціально-економічні реформи на Закарпатті на користь селян. Еган єдиний тогочасний урядовець, який наважився сказати публічно правду, хто ж є винен у таких бідах на Закарпатті, і особливо на Верховині. Саме він дав відповідь на запитання, чому 250 тисяч закарпатців на протязі 10-15 років в кінці ХІХ сторіччя виїхали в Америку і Канаду.</p>
<p>Свою програму реформування Еган виклав у меморандумі "Економічне становище селян". Найперше, що запропонував він, - це негайно вжити заходи стосовно захисту селян від місцевих шахраїв, корчмарів-євреїв, мадярських земельних спекулянтів; запровадити альтернативну державну систему кооперації та кредитування населення, земельні реформи, тощо. Це і стало причиною його вбивства поблизу Ужгороду від рук спекулянтів.</p>
<p>Окремою програмою Еган запропонував повернути селянам сіножаті,&nbsp;пасовища, землі, якими вони користувалися спільно сотнями років. Щоб уникнути лихварських грошових позик та лихварських товарних позик, запропонував створити альтернативні народні кредитні кооперативні спілки.</p>
<p>Великою підпорою для селян на Закарпатті стало завезення нової племінної худоби і розподіл її між селянами на прийнятних умовах повернення. Земельні реформи Едмунда Егана на Закарпатті можна порівняти як аналог столипінських реформ в Росії. Егану не вдалося стати свідком впровадження своєї соціально-економічної програми по спасінню закарпатців, і особливо верховинців, але на протязі всього ХІХ сторіччя, і особливо чеська влада на Закарпатті у 20-х, 30-х роках, а потім і комуністична влада в 50-х роках використовувала ті&nbsp; поради і ті проекти, які запропонував Едмон Еган.</p>
<p>Я думаю, шановні народні депутати, що народний закарпатський посланець Едмон Еган заслуговує на те, щоб сьогодні народні посланці брали з нього приклад, або принаймні вшановували його. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Каплієнко, група "Реформи заради майбутнього". Підготуватися Кожарі.</p>
<p>&nbsp;</p>
<p>10:05:52</p>
<p>КАПЛІЄНКО В.В.</p>
<p>Шановні народні депутати, шановні громадяни України! Депутатська група "Реформи заради майбутнього" звертає вашу увагу на те, що, нещодавно прийнявши законопроект про документи, що посвідчують особу та підтверджують громадянство України, не пішли на захист громадян своєї держави. Ми закликаємо Президента України вкотре, що робимо впродовж останнього тижня, накласти вето на прийнятий Закон про документи, що підтверджують особу та підтверджують громадянство України. Ті, хто лобіював проходження закону через сесійну залу в Верховній Раді, стверджували, що він увімкне зелене світло запровадженню безвізового режиму, з країнами членами європейської співдружності. Однак у регіональному управлінні верховного комісара ООН у справах біженців діаметрально протилежна думка: ключові положення прийнятого закону, на думку міжнародних експертів, не відповідають європейським і міжнародним стандартам. Прийнятий документ, стверджують у представництві верховного комісара ООН, не тільки&nbsp;не наближає Україну до ЄС, а, навпаки, підриває зусилля, спрямовані на відповідність вимогам плану дій і з лібералізацією візового режиму з Європейським Союзом. На нашу думку, кричущими у документі є щонайменше п'ять пунктів.</p>
<p>Перше, орієнтована вартість мінімальної кількості документів, необхідних для кожного громадянина України при&nbsp; підписанні і прийнятті цього законопроекту, а до переліку окрім закордонного та внутрішнього паспорту увійшли і соціальні посвідчення, і посвідчення застрахованої особи, і пенсійне посвідчення, і посвідчення водія, і посвідчення інваліда, становитиме щонайменше 1600 гривень. Тобто наші громадяни лише у 2012 році змушені будуть витратити на зазначені документи 60 мільярдів гривень.</p>
<p>По-друге, витрати на виготовлення документів та на технічне переоснащення з Державного бюджету становитимуть, за нашими підрахунками, близько 24 мільярдів гривень. Більша частина цих коштів, і державних, і з кишень українських громадян, буде освоєно всім відомою комерційною структурою.</p>
<p>По-третє, керівники цієї комерційної структури отримають своє розпорядження інформацію абсолютно про всіх громадян України, які оформлятимуть дані документи. Це і особливі прикмети людини, і інформація про соціальний статус, і маршрути їх пересування, і доходи, і витрати кожного. Що стосується біометричних даних, котрі будуть заноситися у документи, то ми переконані, що вони є складовою персональних даних, і тому їх обсяг має визначитися, як мінімум, відповідним Законом України.</p>
<p>По-четверте, ні Міністерство юстиції, ні Головне науково-експертне управління Верховної&nbsp; Ради, ні МВС не підтримало цей Закон і були категорично проти нього.</p>
<p>По-п'яте, прийнятий закон обмежує конституційні повноваження Президента.</p>
<p>Тому фракція "Реформи заради майбутнього" наголошує, прийнятий закон абсолютно не відповідає ні Конституції України, ні інтересам наших співвітчизників…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>КАПЛІЄНКО В.В.… ані здоровому глузду. Документ цей служить єдиній меті – збагаченню тих, хто стоїть за його прийняттям і тому потребує негайного вето Президента України. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Леонід Кожара, фракція Партії регіонів. За ним буде виступати Томенко.</p>
<p><b>&nbsp;</b></p>
<p>10:09:27</p>
<p>КОЖАРА Л.О.</p>
<p>Добрий ранок, шановні народні депутати! Минулі тижні були надзвичайно результативними у сфері зовнішньої політики. Особливо насиченим був міжнародний графік Президента України Віктора Федоровича Януковича. За якихось 10 днів Президент України зустрівся з керівництвом більшості великих держав світу. Достатньо лише згадати посади співрозмовників глави нашої держави. Це Президент Сполучених Штатів Америки, Президент&nbsp; та Прем'єр-міністр Росії, Федеральний канцлер Німеччини, Прем'єр-міністр Канади, Генеральний секретар НАТО, голова Єврокомісії та голова Ради Європейського Союзу. Не кажучи вже про десь два десятки робочих зустрічей із керівництвом важливих для нас країн – від Австрії, Польщі до Південної Кореї та Туркменістану.</p>
<p>Участь Президента України у 66 сесії Генеральної асамблеї ООН засвідчила: "Світова спільнота високо цінує внесок України у справу нерозповсюдження ядерних матеріалів". Матеріалізуються українсько-американські домовленості з обміну високих дослідних технологій на вивезення з української території високозбагаченого урану.</p>
<p>Під час останніх зустрічей Президент України та США домовилися про досягнення конкретного результату у цій важливій справі до другого саміту з питань ядерної безпеки у Сеулі навесні дванадцятого року. Президент України доклав особистих зусиль задля розблокування тимчасової паузи в українсько-російських відносинах. Важливий результат – є домовленість сторін про проведення вже найближчим часом чергового засідання міждержавної двосторонньої комісії.</p>
<p>Україна підтвердила також позицію лідера серед країн Східного партнерства на другому саміті цієї ініціативи у Варшаві. Конкретний результат саміту полягає у визнанні ролі України як своєрідного криголама для наших країн партнерства. По суті Східне партнерство полягає у провадженні Європейським Союзом із країнами-партнерами тих форм та засобів співпраці, які вже успішно діють або незабаром почнуть діяти у відносинах з Україною.</p>
<p>Останнім же часом відносини України з ЄС набули&nbsp;безпрецедентної глибини. Завершено переговори щодо політичної асоціації та поглибленої зони вільної торгівлі, затверджено першу оцінку виконання Україною плану дій щодо безвізового режиму, і ця оцінка є позитивною.</p>
<p>Не в останню чергу під впливом України змінюються підходи і самого ЄС до співробітництва в рамках "Східного партнерства". Так, у підсумковому документі йдеться про виділення Євросоюзом майже двох мільярдів євро на цілі партнерства на 2010-2013 роки, і ця сума є вагомою на тлі безпрецедентної кризи в Євросоюзі. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція "БЮТ", вірніше, "Позафракційні", вибачте, Микола Володимирович Томенко. Потім буде виступати…</p>
<p>&nbsp;</p>
<p>10:12:46</p>
<p>ТОМЕНКО М.В.</p>
<p>Шановні колеги! Хотів би вас привернути до одеських подій, які чомусь у нас непомітно пройшли і в оцінці органів державної влади, і в оцінці українського парламенту. Чесно кажучи, ми знали, що органи державної влади, які опікуються національною безпекою і обороною, і правоохоронні органи у нас в Україні працюють не дуже добре, але не знали, що настільки.</p>
<p>Я в деталях передивився одеські події, і коли почув висновки про те, що чотири з половиною години війни в центрі Одесі називається "професіоналізмом українських спецпідрозділів", то я, напевно, не розумію, як тоді повинні діяти правоохоронні органи в цивілізованій країні.</p>
<p>Ми хочемо закликати Президента зробити низку висновків із ситуації, яка склалась. Висновок перший: в Україні відсутня державна політика в міграційній сфері як така. Сьогодні Україну перетворили в санаторій для кілерів і злодіїв, які вільно приїжджають сюди відпочивати, бо з інших сусідських країн їх давно витурили.</p>
<p>Висновок другий – бюджетний чи фінансово-організаційний.&nbsp; Ми тут в сесійній залі чули від міністра, що він закупив найкращі бронежилети, найкраще спецспродяження, найкращу зброю, а виявилося, що вся країна збирала цю зброю для того, щоб провести цю так звану спецоперацію.</p>
<p>Третє питання: кадрове питання. Ми тут чули, що в міліції зібрані найкращі кадровики за всю історію української незалежності. У мене виникає питання: які найкращі кадровики послали хлопців без підготовки, без прикриття, без бронежилетів, послали на смерть - і за це не несуть відповідальності? Де ті професіонали, які, не знаючи елементарних азів вирішення спецоперацій, організовували цю ситуацію, і півміста дивилися, як ходять представники СБУ з рушницями і бронетранспортери їздять по Одесі? Сміється весь світ з цієї спецоперації, тільки в Україні вважається нормальним.</p>
<p>Моральний висновок. Невже після такої ситуації, яка склалася, нам треба вимагати від керівників спецпідрозділів покаятися, вибачитися перед людьми, які загинули, перед країною, яка чекає міжнародне змагання, а сьогодні спецпідрозділи не готові одного бандита взяти?!</p>
<p>Тому ми вимагаємо, щоб Президент провів невідкладне засідання Ради національної безпеки і оборони. На час розслідування міністр внутрішніх справ і голова Служби безпеки написали заяви про відставку. Якщо під час розслідування виявиться, що вони діяли адекватно, нема питань, нехай працюють. Але загальний попередній висновок говорить, в країні, де так працюють у міліції і в СБУ, немає шансів на захист життя і свободи громадянина. Навчилися розганяти бабусь і з-під тишка бити депутатів - навчіться захищати українських громадян.</p>
<p>&nbsp;</p>
<p>ГОЛОВУЮЧИЙ. Слово має Солтус, фракція Партії регіонів. Підготуватися&nbsp; Зарубінському.</p>
<p>&nbsp;</p>
<p>10:16:00</p>
<p>СОЛТУС П.С.</p>
<p>Прошу слово передати депутату Хомутинніку.</p>
<p>&nbsp;</p>
<p>ГОЛОВУЮЧИЙ. Да, будь ласка, Віталій Хомутиннік.</p>
<p>&nbsp;</p>
<p>10:16:12</p>
<p>ХОМУТИННІК В.Ю.</p>
<p>Шановні народні депутати, шановні громадяни України, останнім часом в нашій державі деякі експерти та окремі засоби масової інформації із завзятістю поширюють тривожні, на їх переконання, песимістичні прогнози щодо подальшого розвитку вітчизняної економіки. Складається ситуація, коли невеликі кон'юнктурні коливання курсів, що змінюються відповідно до співвідношення попиту та пропозиції, зумовлюють розмови про невідворотній крах національної валюти, коли певні технічні ускладнення в системі казначейських розрахунків викликають галас і технічний суверенний дефолт України по облігаціям. Ці та інші виклики зачастую висловлюються на суб'єктивних оцінках та на тривожних сигналах щодо перспектив світової економіки.</p>
<p>Але хотів би наголосити, що&nbsp; не дивлячись на&nbsp; боргову кризу в Євросоюзі, ми відчуваємо впевненість. Велике боргове навантаження в країнах-членах ЄС, що наразі є однією з основних причин кризових явищ в зоні євро, в порівнянні з Україною – значно вище. Державний борг країни з найгіршою економікою в Євросоюзі&nbsp;&nbsp; Греції&nbsp; складає&nbsp; 153&nbsp; відсотки, з найкращою&nbsp;&nbsp; Німеччини – 83 відсотків, в той же час державний борг України&nbsp; не перевищує&nbsp; 60 відсотків.</p>
<p>Після ініційованих Президентом України&nbsp; комплексних реформ повертається довіра іноземних інвесторів до України. За вісім місяців цього року в Україну вкладено прямих іноземних інвестицій на більше ніж 4,5 мільярди доларів. Самий потужний прилив інвестицій повністю перекрив поки що від'ємне значення торгівельного балансу та забезпечив значне позитивне сальдо. Це у свою чергу&nbsp; дозволило збільшити міжнародні валютні резерви до історичних максимум 38 мільярдів доларів, які б дозволили утримувати курс лише монетарним інструментами, навіть&nbsp; без макроекономічної підтримки, не один місяць.</p>
<p>Економіка України також демонструє істотні темпи приросту. За півроку ріст ВВП показав результат&nbsp; 4,5 відсотки, темпи&nbsp; промислового виробництва зросли на 9 відсотків, загальний обсяг депозитів спочатку року зріс майже на півтрильйона гривень. Ці та інші макроекономічні показники кажуть тільки про одне: ситуація стабільна, прогнозована та керована, і уряд, і Національний банк тримають руки на пульсі. І головне для нас самих не розгойдувати корабель, який&nbsp; називається Україна. Тому що програють всі: і&nbsp; пасажири, і безпосередньо команда.</p>
<p>Тому я закликаю не піддаватися на спекуляції, вірити в себе та в свою державу, і це допоможе нам пройти будь-які випробування. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Олег Зарубінський, фракція Народної Партії. За ним – Мартиненко.</p>
<p>&nbsp;</p>
<p>10:19:06</p>
<p>ЗАРУБІНСЬКИЙ О.О.</p>
<p>Олег Зарубінський, фракція Народної Партії. Шановні громадяни! Розбудовуючи вітчизняну економіку, ми набагато частіше переймаємося глобальними питаннями: зростанням ВВП, макроекономікою, виплатами внутрішніх чи зовнішніх запозичень. Безперечно, ці питання є важливими.</p>
<p>Водночас згадаймо кінець 80-х - початок 90-х років.&nbsp; Тоді всі обговорення, виступи, проекти, пропозиції щодо економічних змін стосувались реального надання кожній людині можливості бути співвласником того&nbsp; підприємства,&nbsp; на якому ця людина працює. Для цього задумувались і приватизаційні сертифікати, і кооперативи: дати&nbsp; можливість кожному відчути себе&nbsp; власником. Проте економічна несправедливість, а подекуди і незрозумілість самої економічної системи, забирає в людини не тільки бажання щось робити, а й розчаровує в житті, розчаровує в перспективах. Ми можемо довго говорити про залучення іноземних інвестицій, але якщо український громадянин не вірить в спроможність української економіки, то чому в неї мають повірити інші?</p>
<p>Візьмемо українських акціонерів, не топ-менеджерів&nbsp; і&nbsp; не членів&nbsp; правління, звичайних дрібних акціонерів. Хто захищає сьогодні і вчора їх права? Ось до мене надійшло звернення&nbsp; від миколаївського пенсіонера&nbsp; Василя Омеляновича Дерепапи, він ще у&nbsp; 1994 році став акціонером такого собі ВАТ "Астра-транс".&nbsp; Однак за акціями, що були викуплені ним, йому жодного разу не було сплачено дивідендів, ні копійки. Більше того, на його неодноразові звернення за адресою реєстрації підприємства в місті&nbsp; Миколаєві було повідомлено, що такого підприємства взагалі там не зареєстровано. Лише у 2006 році йому прийшло запрошення на збори цього ВАТ, які мали відбутись не в Миколаєві, за місцем реєстрації, а&nbsp; в Чернігові. Зрозуміло,&nbsp; що пенсіонер не мав можливості туди потрапити і коштів для поїздки в інше місто у нього просто-на-просто не було. Після цього про товариство ні слуху ні духу, так само як і про дивіденди, які за багато років це підприємство мало сплатити пенсіонерові.</p>
<p>Що ж це за власник? Це ж шахрайство! Шахрайство, яке стосується&nbsp; не сотень, а тисяч і мільйонів дрібних акціонерів, тих, хто хотів стати маленьким&nbsp; власником. Потурання фінансовим аферам, безкарні шахраї зневірили людей не лише в економіці, не лише в спроможності держави захистити їх майнові права, але й сприяти їх господарчій діяльності.</p>
<p>Тому сьогодні вже жодні маніпуляції громадською думкою не зможуть виправити таку ситуацію. Лише через відновлення довіри власних громадян до економіки відкривається один з найважливіших шляхів її трансформації і відновлення її дієвості. Дякую.</p>
<p>&nbsp;</p>
<p>Веде засідання Голова Верховної Ради України В.М.ЛИТВИН&nbsp;</p>
<p>&nbsp;</p>
<p>ГОЛОВУЮЧИЙ. Арсеній Яценюк, фракція "Наша Україна - Народна самооборона". Будь ласка. Наступним буде виступати Тарас Чорновіл.</p>
<p>&nbsp;</p>
<p>10:22:30</p>
<p>ЯЦЕНЮК А.П.</p>
<p>Шановний народ України, сьогодні в Україні дуже важливий день. Дозволю собі назвати: це судний день. Дозволю собі назвати: це день самовизначення України.</p>
<p>Чи правду каже Президент, коли він говорить про те, що Україна європейська держава, яка хоче рухатися до Європейського Союзу, підписати Угоду про політичну асоціацію та Угоду про зону вільної торгівлі і зупинити політичні переслідування своїх політичних опонентів?</p>
<p>Сьогодні в стінах парламенту будуть розглядатися чотири законопроекти з приводу, так званої, декриміналізації. Або іншими словами, деполітизації кримінальної юстиції. З політичними опонентами не можна боротися через суд, прокуратуру, тюрму. З політичними опонентами треба навчитися боротися тільки по-європейськи – у відкритих дебатах, на виборах, через боротьбу ідей, а не через застосування сили і Кримінального кодексу.</p>
<p>Ми хочемо, щоб сьогодні Президент показав свою волю до зупинки політичних переслідувань. І щоб сьогодні парламент зробив рішучий крок до знищення радянської кримінальної системи, яка в 30-х роках знищувала політичну еліту, а зараз знищує політичних опонентів.</p>
<p>Ми закликаємо партію влади проголосувати за закони, які декриміналізують політичні переслідування, і які дають можливість в політичній боротьбі боротися виключно на виборах, а не в слідчому ізоляторі.</p>
<p>Складається так, що вбивці, кримінальні авторитети, ті, хто вчинили реальні злочини і ті, хто повинні сьогодні переслідувати злочинців, переслідують мирних громадян,&nbsp; як нещодавно оприлюднене відео, коли хлопця-студента фактично забили органи Міністерства внутрішніх справ. І тут я можу тільки підтримати свого колегу Томенка про необхідність не тільки засідання РНБО, але й спеціального засідання парламенту з приводу того, що відбувається в країні сьогодні.</p>
<p>Вчора було оприлюднене ще одне відео, ще одне відео того, як автомобілі супроводження якоїсь вищої державної посадової особи не тільки відламали дзеркало у машин простих громадян, а ще б і декілька хвилин - і, я думаю, вони би почали стріляти, тому що когось не пропустили наші громадяни.</p>
<p>Ми внесли законопроект, який передбачає заборону супроводження, використання міліцейських мигалок і перекриття руху для Президента, Прем'єра і Голови Верховної Ради України. І той, чиї машини вчора били машини простих громадян, повинен це признати і подати заяву про відставку.</p>
<p>&nbsp;</p>
<p>ГОЛОВУЮЧИЙ. Тарас Чорновіл, депутатська група "Реформи заради майбутнього". Анатолій Матвієнко буде виступати наступним.</p>
<p>&nbsp;</p>
<p>10:25:47</p>
<p>ЧОРНОВІЛ Т.В.</p>
<p>Шановний Володимир Михайлович, шановні колеги, народні депутати, депутатська група "Реформи заради майбутнього" вважає за необхідне привернути увагу керівництва держави, уряду, парламенту, української та міжнародної громадськості до чергового наступу офіційної російської влади на громадські організації української діаспори у Російській Федерації, на об'єднання українців в Росії.</p>
<p>Нагадаємо трошки ретроспективу. На початку минулого року, 27 січня 2010 року, рішенням Верховного Суду Російської Федерації було остаточно ліквідовано федеральну національно-культурну автономію українців в Росії, яка існувала з 1998 року. У грудні 2010 року розпочалися репресії проти бібліотеки української літератури в Москві, а 23 грудня 2010 року в рамках кримінальної справи за фактом поширення нібито екстремістської літератури відділ боротьби з екстремізмом Міністерства внутрішніх справ Російської Федерації розпочав у бібліотеці обшуки і відбувся цілий ряд недружніх дій, в тому числі і побиття директора бібліотеки Наталію Ширіну. Давайте собі уявимо: якби в Україні перевірити і аналогічно звірити в наших бібліотеках, в наших книгарнях літературу - ту, яку визнали в Росії екстремістською, і так само підійти до російської літератури, яка продається в нас, то я так думаю, що за такими критеріями, які були там запропоновані, три чверті книг російською мовою були би визнані за російськими стандартами як екстремістські. Слава Богу, ні українська влада, ні українська громадськість ніколи не допускалася до подібного рівня!</p>
<p>Дальше. Рішенням Замоскворіцького суду Москви була підтримана позиція Міністерства юстиції Російської Федерації у справі про ліквідацію Об’єднання українців Росії, що свідченням є продовження відверто недружньої політики деяких владних кіл Російської Федерації щодо української національної меншини в Росії.</p>
<p>Очевидно стає, що на сьогоднішній день в Російській Федерації іде потужна політика, спрямована на повну асиміляцію українців, які проживають в тій країні. Для них створюється дискомфортна морально-психологічна атмосфера. Яка фактично веде до того, що після таких дій появляється заява, мовляв, ми не можемо знайти серед багатьох сот тисяч людей української національності, які живуть у великих російських містах, відповідної кількості людей, які би захотіли заснувати, скажімо, українську школу. Давайте уявимо собі знову. Якби подібні дії комусь прийшло в голову робити в Україні, - яка була би реакція з боку Російської Федерації?! І як би це виглядало, як би це сприймалося нашими громадянами?</p>
<p>В зв’язку з тим, що такі дії дійсно носять абсолютно недружній характер, вони не застосовуються щодо української діаспори в жодній країні світу, а Російська Федерація є нашим стратегічним партнером, ми звертаємося до Президента, до уряду, до Голови Верховної Ради звернути увагу на ті факти. І відстояти права наших як українських громадян, так і наших співвітчизників, які вже стали громадянами іншої держави – Російської Федерації! Це є наш обов’язок, наш святий обов’язок. А наші стратегічні партнери мають теж зобов’язання перед нами не допускати подібних дій.</p>
<p>&nbsp;</p>
<p>ГОЛОВУЮЧИЙ. Анатолій Матвієнко, фракція „Наша Україна". Наступним буде виступати Олена Шустік замість …..</p>
<p>&nbsp;</p>
<p>10:29:05</p>
<p>МАТВІЄНКО А.С.</p>
<p>Українська республіканська партія "Собор", блок „Наша Україна – Народна Самооборона”. Шановні колеги! Я хочу звернути вашу увагу на дві проблеми. Очевидно, виходять вони з того, що ці&nbsp;проблеми, які існують сьогодні в нашій державі, підтверджують правду, що бідне те суспільство і трагічна історія тієї держави, де влада, замість відкритої політики, політики діалогу з народом власним, веде іншу політику - політику кон'юнктури, політику цинізму, якщо хочете, політику такого дрібного злодійства. В результаті цього появляються відповідні рішення і відповідні закони, які збурюють суспільство і які це суспільство ведуть до того, що не варто цій владі вірити, а відтак ніякі реформи в цій державі не відбудуться.</p>
<p>Ті, хто були сьогодні чи на минулому тижні в округах, бачили, що тим часом, коли ми боремося із так званою цинічним проектом Закону 9127: про гарантії держави щодо виконання судових рішень - і говоримо про те, що не можна так себе вести з пільгами ветеранів війни, афганцями, чорнобильцями, хочу вас повідомити, той, хто був на округах знає, що вступила в дію Постанова, так звана, 745, яка сьогодні базується на законопроекті 3491-6. Відмінили всі пільги рішенням уряду і сьогодні ніхто нічого нікому не платить.</p>
<p>Володимир Михайлович, я звертаюсь до вас. Зареєстровано 3 відповідних законопроекти, які мають відмінити це рішення. 7 пункт, який був порушення Регламенту, внести до цього закону і привести все у відповідність. Я прошу, якомога терміново, щоб ми це розглянули на засіданні Верховної Ради.</p>
<p>І друге питання. Питання, яке стосується експерименту по чотирьох областях (Київ, Дніпропетровська, Вінницька і Донецька) стосовно так званої реформи медичної сфери. Я знаю, що вже зареєстрований законопроект, який вносить пропозицію виключити Донецьку область із такого експерименту. Хочу сказати, Володимир Михайлович і шановні колеги, я проаналізував дії Міністерства охорони здоров'я, я побував у восьми лікарнях – нічого ніде ніхто не робить. В результаті того, що ми маємо поліпшити, так зване, медичне обслуговування населення, ми оптимізуємо, так звану, систему охорони здоров'я, зводимо до мінімальних бюджетів, звільняємо людей і ніхто не знає ніякої перспективи.</p>
<p>Володимир Михайлович, цим експериментом ми підриваємо довіру до власної Верховної Ради.</p>
<p>Я прошу вашого доручення відповідного комітету, і я думаю, що ми маємо заслухати цю інформацію на Верховній Раді, інакше нічого не буде, крім погіршення стану охорон здоров'я в даних областях. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам також.</p>
<p>Олена Шустік, фракція "БЮТ" – "Батьківщина". Останній виступ.</p>
<p>&nbsp;</p>
<p>10:32:08</p>
<p>ШУСТІК О.Ю.</p>
<p>Олена Шустік, "БЮТ" – "Батьківщина".</p>
<p>Шановний Володимире Михайловичу, шановні українці! Сьогодні два місяці, як Юлія Тимошенко незаконно позбавлена волі і перебуває&nbsp; СІЗО. Мабуть, за любов до народу, до України і справді національну, державницьку позицію, оскільки кримінальна справа проти неї – виключно політична помста та побоювання влади за своє найближче майбутнє. Судові дебати остаточно перекреслили всі звинувачення, у 23-х томах кримінальної справи немає жодних доказів вини екс-прем'єра. Кожна сторінка справи – фальсифікат і суцільне грубе порушення закону слідчими, експертами, суддями. Робота над фальшуванням справи проти Тимошенко велася блискавичними темпами, слідчі і експерти працювали вдень і вночі, у будні і в вихідні, і навіть&nbsp; в неіснуючі в календарі дні. Давно заготовлені експертні висновки підписувалися під прицілом співробітників СБУ. У справі навіть немає оригіналів директив, підписання яких інкримінуються екс-прем'єру. Суд мав би припинити прокурорське свавілля, але він став оплотом беззаконня, інструментом для задоволення політичних інтересів і боротьби з політичними опонентами. З тридцяти заявлених захистом свідків допитали лише двох, тоді як на прохання прокурорів заслухали 39. Зі ста клопотань захисту частково задовольнили лише п'ять, до справи залучали лише нашвидкуруч сфальшовані матеріали, докази ж абсурдності обвинувачення зовсім не брали до уваги.</p>
<p>Кримінальне переслідування Тимошенко стало втіленням брутального порушення права на захист, права на свободу і повагу до особистості, цинічного нехтування принципами&nbsp; верховенства права, законності, змагальності, рівності, гласності і відкритості судового процесу. Навіть вирок збираються оголосити без громадськості і навіть без присутності народних депутатів.</p>
<p>Юлію Тимошенко позбавили можливості виступати із заключним словом. Так не чинять навіть з небезпечними злочинцями. Проти однієї тендітної жінки виступило злочинне угрупування із слідчих, прокурорів, експертів, суддів. І тому, розуміючи це і усвідомлюючи, що в діях Тимошенко злочину немає, світова спільнота активно стала на захист Юлії Володимирівни Тимошенко. Проте суд, який мав би бути совістю суспільства, став заручником влади і беззастережно виконує політичну волю. Це – ганьба на весь світ для демократичної правової держави. Але, мабуть, у влади жага до ліквідації сильного політичного опонента все ж таки сильніша. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, виступи народних депутатів завершено. Я прошу Секретаріат з приводу пропозиції, які прозвучали у виступах народних депутатів, підготувати відповідні звернення і доручення. Зокрема, привертаю вашу увагу до того, що говорив Анатолій Сергійович Матвієнко. Ну, і всі інші виступи також повинні бути проаналізовані на предмет відповідної реакції на них з боку Верховної&nbsp; Ради України.</p>
<p>Шановні народні депутати, переходимо до розгляду питання щодо ратифікації… проекту Закону про ратифікацію Протоколу між Кабінетом Міністрів України та Урядом Республіки Молдова про внесення змін до Угоди між Урядом України та Урядом Республіки Молдова про взаємне визнання прав та регулювання відносин власності від 11 серпня 1994 року, реєстраційний номер 0196. Є пропозиція, шановні колеги, розглянути це питання за скороченою процедурою. Прошу голосувати.</p>
<p>&nbsp;</p>
<p>10:36:20</p>
<p>За-221</p>
<p>Рішення прийнято. Доповідач – голова Фонду державного майна Рябченко Олександр Володимирович, співдоповідач – перший заступник голови комітету у … голова Комітету у закордонних справах Олег Григорович Білорус. Будь ласка, Олександр Володимирович.</p>
<p>&nbsp;</p>
<p>РЯБЧЕНКО О.В.</p>
<p>Шановний Володимир Михайлович, шановні народні депутати! Вашій увазі пропонується проект Закону України про ратифікацію Протоколу між Кабінетом Міністрів України та Урядом Республіки Молдова про внесення змін до Угоди між Урядом Республіки&nbsp; Україна та Урядом Республіки Молдова про взаємне визнання прав та регулювання відносин власності від 11 серпня 1994 року.</p>
<p>Між Урядом України та Урядом Республіки Молдова 11 серпня 1994 року укладено угоду. Угода набула чинності 19 жовтня 2001 року. У ході реалізації угоди з’ясувалося, що обидві сторони претендують на об’єкти виробничого призначення, які не підпадають під дію вказаної угоди, оскільки за станом на 1 грудня 1990 року вони перебували у віданні міністерств подвійного союзно-республіканського підпорядкування, а в угоді передбачалося тільки регулювати питання, якщо союзного підпорядкування міністерства або республіканського, подвійне не було враховано.</p>
<p>До таких об’єктів відноситься частина Дністровського буферного гідровузла, що розташований на території Республіки Молдова, на яку претендує українська сторона, та Первомайський гранітно-щебеневий і Чернівецький гравійно-піщаний кар’єри, на які претендує молдовська сторона.</p>
<p>З метою врегулювання права власності на зазначені об’єкти сторонам було розроблено проект протоколу. Протокол був підписаний 1 лютого 2010 року. Прийняття цього протоколу дасть законні підстави для врегулювання права власності України на частину Дністровського буферного гідровузла та згідно з досягнутими раніше українсько-молдовськими домовленостями це буде сприяти прискоренню укладанню угоди про забезпечення функціонування всього Дністровського комплексного гідровузла.</p>
<p>Додатково інформуємо, що 28 липня 2011 року Парламент Республіки Молдова ратифікував протокол, який ми сьогодні розглядаємо. І також додатково хочу вам сказати, що існувало раніше питання про визнання права власності України на…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте, будь ласка. Мікрофон, завершуйте.</p>
<p>&nbsp;</p>
<p>РЯБЧЕНКО О.В.&nbsp; …під автомобільною дорогою Одеса-Рені в районі населеного пункта Паланка. І в цьому році ці 18 гектарів визнано українською власністю, і відповідний акт переданий українській стороні. Спасибі. Прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Олег Григорович Білорус, голова Комітету у закордоннихсправах. Будь ласка, рішення комітету.</p>
<p>&nbsp;</p>
<p>10:39:16</p>
<p>БІЛОРУС О.Г.</p>
<p>Шановний пане Голово! Шановні народні депутати! Протягом останніх 12 років Верховна Рада активно працювала, співдіючи з урядом у вирішенні складних 12 проблем українсько-молдовського співробітництва. Слава Богу, вдалося зрушити з місця, і як доповідав нам голова Держфонду майна, є конкретні результати - і відкриті двері для остаточного і справедливого рівноправного рішення всіх проблем, що нагромадились.</p>
<p>Комітет у закордонних справах провів 12 зустрічей міжпарламентських: в Києві, в Одесі, в Кишиневі - і з повним моральним правом спочатку загальмував розгляд цього питання рік тому, а в цьому році 21 вересня повторно розглянув проект Закону про ратифікацію цього протоколу і рекомендує Верховній Раді ратифікувати його. Законопроектом, як вже говорилось, передбачається вирішення законних підстав для врегулювання прав власності України в частині водозливної греблі Дніпровського буферного гідровузла і цілого ряду проблем.</p>
<p>Ми отримали 18 гектарів під автомобільною дорогою у власність України, і це більше, ніж ми передали Молдові в Джурджулешти.</p>
<p>Якщо говорити про процедуру, то прийняття цього закону і подальша його реалізація не потребують додаткових бюджетних фінансувань. Головне науково-експертне управління і Комітет Верховної Ради&nbsp; з питань європейської …</p>
<p>&nbsp;</p>
<p>ГОЛОВУЮЧИЙ. Мікрофон, будь ласка.</p>
<p>&nbsp;</p>
<p>БІЛОРУС О.Г. Комітет з питань Регламенту рекомендують і підтримують ратифікацію. Прошу підтримати позитивну рекомендацію і ратифікувати цю угоду. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, є потреба обговорювати це питання? Будь ласка, запишіться.</p>
<p>Прошу прізвища народних депутатів вивести на табло. Андрій Шкіль фракція "БЮТ – "Батьківщина". Наступним буде виступати&nbsp; Григорій Смітюх.</p>
<p>&nbsp;</p>
<p>10:41:57</p>
<p>ШКІЛЬ А.В.</p>
<p>Дякую. Я хотів би наголосити на тому, що дана ратифікація є не такою простою, як воно виглядає на поверхні. Тому що насправді це відкриває двері, звичайно, для діалогу, і дуже добре, що цей діалог розпочався, я його вітаю. Тому що насправді відбулася зміна влади в Молдові, і&nbsp; треба підтримати діалог з новою владою в суверенній країні. Але що таке майнові стосунки між державами? Це означає, що Україна погоджується на всі майнові претензії, які були висловлені з 1994 року, щодо об’єктів, розташованих на території України. Зокрема, мова ведеться, наприклад, про санаторій у місті Трускавці "Молдова", який після ратифікації цієї угоди передається в односторонньому порядку державі Молдова. І ще 42 об'єкти, які розташовані на території України, що, звичайно, рівноправно Україна отримує взамін, Україна отримує взамін обіцянку провести перемовини, які б відкрили двері для того, щоб продовжити діалог щодо належності Дніпровського гідровузла. Тобто тієї зливної греблі, про яку мова велася раніше. А що ж сталося із Дністровською зливною греблею? Вона була в кінці 2002 року на початку 2003 року безпідставно і немотивовано захоплена молдовською стороною, і там утримується молдовський прикордонний пост. При всій повазі до країни треба про це пам’ятати.</p>
<p>І той, хто зараз так активно агітує за ратифікацію, має про це знати, тому що майнові стосунки між державами існують. І я втішений, що фракція "Блоку Юлії Тимошенко" визначилася не підтримувати цю ратифікацію. Дякую.</p>
<p>&nbsp;</p>
<p>ГОЛОВУЮЧИЙ. Григорій Смітюх, фракція Партії регіонів. Наступним буде виступати&nbsp; Юрій Литвин. Олег Зарубінський, да?</p>
<p>&nbsp;</p>
<p>10:44:11</p>
<p>СМІТЮХ Г.Є.</p>
<p>Шановний Володимире Михайловичу! Шановні народні депутати! Я не&nbsp; вважаю, що&nbsp; сьогодні Верховна Рада повинна ратифікувати&nbsp; цю угоду. І саме із слідуючої причини: по-перше, ми задаємо небезпечний прецедент для України, що ми признаємо сьогодні одні об’єкти власністю іншої держави, а завтра інші держави теж можуть посилатися на союзні, міністерські або інші угоди, які були при радянській владі. І в результаті цього ми задаємо прецедент, і послідовно будемо постоянно ратифікувати, тому що кожна країна буде висловлювати ті чи інші претензії.</p>
<p>А скажіть, будь ласка, а яка Україна, скільки Україна створила, наприклад, об’єктів в Російській Федерації і де вони у власності&nbsp; українського народу? А скажіть, будь ласка, як відноситься ця&nbsp; ратифікація з Конституцією, із статтею 13&nbsp; Конституції, де говориться, що надра і так далі.. належать українському народу? А мені говорять, що не треба додаткові фінансування. А який стан сьогодні, хто власником є&nbsp; сьогодні цих кар’єрів? І хто там хазяйнує? Чи вони сьогодні ведуть якусь діяльність чи не ведуть? І як&nbsp; це питання вирішуватися буде? І так далі, і так далі …питання.</p>
<p>Я вважаю, що якщо ми так легко, по скороченій проблемі, по скороченій процедурі віддаємо частину державної території, а об’єкти й надра-&nbsp; територія, це і є територія іншої держави, то я не розумію, чому так легко комітет відноситься до цього питання.</p>
<p>Я особисто кажу і говорив:&nbsp; ратифікація&nbsp; майнових прав, особливо при розділі майна Радянського Союзу, відбулася в 1991 році, є кордони. Якщо це супроводжується межами кордонів в тій чи іншій частині, що&nbsp; дорога попала посередині&nbsp; кордону, чи, там, річка попала чи русло змінилось – це ще можна зрозуміти. І це треба відслідковувати, і чітко говорити про це питання, якщо є необхідність. І тоді можна зі взаємною повагою відноситись однієї країни до другої, в тому числі по дорозі, яка є&nbsp; на молдовській стороні, в тому числі по гідровузлові, який забезпечує …</p>
<p>&nbsp;</p>
<p>ГОЛОВУЮЧИЙ. Завершуйте…</p>
<p>&nbsp;</p>
<p>СМІТЮХ Г.Є. … як можна відноситися і віддавати територію на Україні? Хто проголосує – той злочин зробить проти Конституції України.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Олег Зарубінський, будь ласка, фракція Народної Партії. Потім&nbsp; ви? Потім – Юрій Кармазін, одну хвилину.</p>
<p>&nbsp;</p>
<p>10:46:46</p>
<p>ЗАРУБІНСЬКИЙ О.О.</p>
<p>Олег Зарубінський, фракція Народної Партії&nbsp;</p>
<p>Шановний Володимире Михайловичу, шановні колеги! Я з цієї&nbsp; трибуни, здається три чи чотири рази виступав проти будь-яких договірних нових новел з Республікою Молдова, якраз посилаючись на те, що&nbsp; Республіка Молдова не виконує ключову&nbsp; свою обіцянку: взамін на територію, на якій вона біля Дунаю, на якій&nbsp; вона мала побудувати нафтотермінал (це район Джурджулешти), і тим самим фактично стати морською державою, Молдова обіцяла і брала на себе зобов'язання&nbsp;&nbsp;&nbsp; віддати Україні у формі власності 18 гектарів в районі&nbsp; Паланка, тобто значний відрізок на дорозі Одеса-Рені.&nbsp; Це був основний&nbsp; аргумент, і він залишається і сьогодні, але на нього ми маємо вже подивитися по-іншому. Бо справа в новій чи старій владі в Молдові - для нас… ми маємо співпрацювати зі своїм сусідом, яка б там не була, справа не в цьому. Але справа в тому, що на сьогоднішній день офіційно, легітимно власність на цю ділянку 18-гектарну визнана за Україною. Це був ключовий момент, це була основна перешкода, а не ті договірні зобов'язання, які стосувались того, що перебувало на території Молдови і України на&nbsp; 1990 рік. До речі, там є і цілий&nbsp; ряд об'єктів, які Україна буде мати&nbsp; у своїй власності&nbsp; на території Молдови, але самий головний момент - це гідровузол.&nbsp; І ви всі прекрасно&nbsp; розумієте, що це стратегічний об'єкт.</p>
<p>І якщо взяли&nbsp; на терези, на шальки терез поставити два ключових стратегічних об'єкти, на якому вже прийнята форма власності, формат власності, те, що я казав, дорога в районі Паланки, і другий момент, що є&nbsp; реальна можливість закріпити у форму власності цю частину зливну гідровузла дністровського, то зрозуміло, що таких перешкод, які&nbsp; б раніше давали підстави гальмувати процес укладання угод, міжнародних угод з Молдовою, вже немає.</p>
<p>І тому я думаю,&nbsp; що в даному випадку голова&nbsp; профільного …</p>
<p>&nbsp;</p>
<p>ГОЛОВУЮЧИЙ.&nbsp; Завершуйте, будь ласка.&nbsp;</p>
<p>&nbsp;</p>
<p>ЗАРУБІНСЬКИЙ О.О.&nbsp; …голова профільного комітету, де, наскільки мені відомо,&nbsp; достатньо детально і ґрунтовно розбиралася ця проблема,&nbsp; висловив оптимальну пропозицію, що в даному випадку це вигідно Україні, а не комусь іншому. Дякую.</p>
<p>&nbsp;</p>
<p>ГОЛОВУЮЧИЙ. Юрій Кармазін, будь ласка, фракція "Наша Україна - Народна самооборона".</p>
<p>&nbsp;</p>
<p>10:49:19</p>
<p>КАРМАЗІН Ю.А.</p>
<p>Юрій Кармазін. Шановний Володимир Михайлович, насамперед хотів би вам сказати, що таке важливе питання не можна розглядати по скороченій процедурі. Зокрема через те, що накопичилось дуже багато питань. Чому?</p>
<p>&nbsp;Сьогодні порівнюють ті 18 гектарів на участки дороги Одеса-Рені, яке нам кілька років в районі села Паланки не віддавалися. Але згадайте, будь ласка, історію. Спочатку Україна по добрій волі зробила Молдову морською державою, віддала їм порт, віддала територію, зробила морською державою. Натомість України не отримала ці 18 гектарів землі. Зараз нарешті ми їх отримали. Але, але є велике але.</p>
<p>Ось переді мною цей протокол. Я вважаю, що нам треба додаткові роз'яснення і МЗС, і додаткові гарантії до того, що відбувається. Через те, що ніде тут не написано про Дністровську ГЕС, абсолютно ніде. Тут тільки говориться про те, що право власності іншої сторони і громадян та юридичних осіб по відношенню до…</p>
<p>&nbsp;</p>
<p>ГОЛОВУЮЧИЙ. Мікрофон, будь ласка. Завершіть свій виступ.</p>
<p>&nbsp;</p>
<p>КАРМАЗІН Ю.А. Дякую, я завершу. Через те, шановний Володимир Михайлович, я хочу, щоб ми з Республікою Молдова мали дружні і теплі стосунки. І, щоб їх ніяк не засмучувати, я думаю, що нам треба відкласти це питання і розглядати його по повній процедурі. Можливо, ми свідомо всі підтримаємо ратифікацію, можливо, відкладемо до якихось інших переговорів.</p>
<p>Але я зараз пропоную відкласти для того, щоб детальніше розглянути і по повній процедурі. В тому числі через те, що сьогодні висловлена була позиція деяких фракцій. Дякую вам.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, немає більш бажаючих виступати від фракцій, що не скористалися правом виступу? Олег Григорович, будь ласка.</p>
<p>А всім кажу, шановні колеги, прочитайте документ і подивіться, коли він підписувався, тоді будемо говорити, Юрій Анатолійович, про опозицію. Це якраз підписано було нинішніми представниками опозиції. Да.</p>
<p>&nbsp;</p>
<p>10:51:32</p>
<p>БІЛОРУС О.Г.</p>
<p>Шановний Голово, шановні народні депутати, я взяв слово для того, щоб відкинути звинувачення колеги шановного Смітюха в тому, що комітет неуважно поспішно і так далі розглядав. Ваш виступ, шановний колега, цікавий тим, що він показує, що ви не маєте ні достатньої інформації, ні достатнього права для таких заяв. З боку колеги Шкіля було заявлено, що фракція "БЮТ" не буде голосувати. Це не відповідає, м'яко кажучи, дійсності. Фракція сьогодні прийняла рішення голосувати у вільному режимі. А вам, колега Шкіль, перш ніж виступати з такими багатослівними заявами, треба приймати участь в засіданні комітету і детально вивчати проблему, а не молоть язиком.</p>
<p>&nbsp;</p>
<p>ГОЛОВУЮЧИЙ. Шановні…є там? Андрій Шкіль, прізвище називали, репліка, будь ласка.</p>
<p>&nbsp;</p>
<p>10:52:43</p>
<p>ШКІЛЬ А.В.</p>
<p>Дякую, пане головуючий. Я хотів би наголосити про те, що вміння дискутувати і не переходити на особистості – це вміння великих людей. І я сподіваюся, що в цій залі більшість є людей великими. Тим паче вони очолюють відповідні комітети і структури і їхня велич має полягати не в тому, щоб топтатися по інших людях, а для того, щоб бути великими і не переходити на особистості. А щодо відсутності когось на комітеті, я був у відрядженні від Верховної Ради, можна взяти довідку і замінити пробіли в пам'яті.</p>
<p>Я ще раз наголошую, що цю резолюцію, цю ратифікацію ми не маємо права голосувати зараз, принаймні на цьому етапі. Тому що за даних обставин ми ідемо всупереч інтересів української держави. І я хотів би, щоб кожен свідомо зробив свій вибір. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, обговорення питання завершено. Цілком очевидно, що є право на будь-які постановки питання, але,&nbsp; я думаю, перед цим треба ж ознайомитися з усіма матеріалами і сказати, в чому зраджували і… Я ще раз хочу сказати, в чому зраджували інтересам Кабінет Міністрів, коли аналізував це питання і підписував його, попередній Кабінет Міністрів? А нинішній Кабінет Міністрів підтримав їх. Два склади урядів розглядали це питання. І, очевидно, там сидять люди, які не горять бажанням віддавати будь-яку власність на територію України. Але ми виходили з того, що нам потрібно вирішити питання, які стосуються національних інтересів України. А голослівно заявляти про якусь зраду національних інтересів, очевидно, підстав у нас немає.</p>
<p>Тому, шановні колеги, з урахуванням того, що висловлення були, виступи завершені. Виступили. Прізвища не називались. Шановні колеги! З урахуванням тієї обставини, що висловлені контраверсійні такі позиції, я просив би дуже уважно підходити народних депутатів до прийняття остаточного рішення.</p>
<p>Я ставлю на голосування пропозицію комітету про схвалення Закону України про ратифікацію Протоколу між Кабінетом Міністрів України та Урядом Республіки Молдова про внесення змін до Угоди між Урядом України та Урядом Республіки Молдова про взаємне визнання прав та регулювання відносин власності від 11 серпня 1994 року. Прошу голосувати.</p>
<p>&nbsp;</p>
<p>10:55:34</p>
<p>За-279</p>
<p>Закон прийнято.</p>
<p>По фракціях? Будь ласка. Партія регіонів – 174, "БЮТ – "Батьківщина" – 9, „Наша Україна – Народна самооборона” – 22, комуністів – 25, "Реформи заради майбутнього" – 20, Народна Партія – 20, "Позафракційні" – 9.</p>
<p>Оголошується до розгляду проект Закону про ратифікацію Угоди між Кабінетом Міністрів України та Урядом Йорданського Хашимітського Королівства про взаємну охорону інформації з обмеженим доступом (реєстраційний номер 0222).</p>
<p>Будь ласка, одну хвилинку. Перевірте в Секретаріаті, прізвище називалось Григорія Смітюха? Називалось, у нього буде право на репліку. Зараз перевірять і скажуть.</p>
<p>Шановні колеги! Тарас Вячеславович, ми можемо за скороченою процедурою розглядати це питання? Можна? Шановні колеги! Я ставлю на голосування пропозицію комітету про розгляд питання за скороченою процедурою.</p>
<p>&nbsp;</p>
<p>10:56:46</p>
<p>За-204</p>
<p>Рішення прийнято.</p>
<p>Шановні колеги, справді, голова комітету називав прізвище Григорія Смітюха, мені доповів секретаріат. Будь ласка, мікрофон, право на репліку.</p>
<p>&nbsp;</p>
<p>10:56:59</p>
<p>СМІТЮХ Г.Є.</p>
<p>Я хочу сказати пану голові комітету, який пішов з зали і я його не бачив, слідуючу репліку. Може, я щось не розумію у закордонних справ і не маю такого досвіду як пан Білорус, але піклуюся і за інтереси України, і за незалежність України. Це перше питання. І я не погоджуюся з тим, що голова комітету таке важливе питання, що стосується території України, розглядає за скороченою процедурою. Да, я не можу як депутат задати йому питання, на які отримати відповідь, для того щоб свідомо приймати те чи інше рішення. І це питання стосується не тільки мене, а це стосується більшості депутатів, які повинні хоч мати право задати питання, коли стоїть питання території України. І прошу на майбутнє не розглядати такі питання по скороченій процедурі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам також, зауваження приймається. Будь ласка, Олег Білорус, який не пішов із сесійної зали, голова комітету.</p>
<p>&nbsp;</p>
<p>10:58:05</p>
<p>БІЛОРУС О.Г.</p>
<p>Я не збирався йти із сесійної зали, я чекав, що шановний колега виступить. Але питання про скорочену процедуру – це не питання комітету, це питання, як рішення Верховної Ради. І єсть одне суттєве питання, коли ви говорите, що Україна втрачає територію, ну, вивчіть це питання, Україна нічого не втрачає. Резервна частина гідровузла на території Молдови була, є і буде, але Молдова передасть нам цю територію чи в оренду, чи у власність. Але може виникнути питання навіть зміни кордонів при демаркації. Вивчіть уважно, і не треба доводити до істерики.</p>
<p>&nbsp;</p>
<p>ГОЛОВУЮЧИЙ. Шановні колеги, обмінялися думками. Далі працюємо в дусі конструктивізму, як і перед цим.&nbsp;Доповідач – заступник Голови Служби безпеки України Породько Володимир Михайлович. Співдоповідач – перший заступник голови Комітету в закордонних справах Тарас В'ячеславович Чорновіл.</p>
<p>&nbsp;</p>
<p>ПОРОДЬКО В.М.</p>
<p>Шановний Володимире Михайловичу, шановні народні депутати! 14 березня поточного року в місті Аман підписано Угоду між Кабінетом Міністрів України та Урядом Йорданського Хашимітського Королівства про взаємну охорону інформації з обмеженим доступом. Відповідно до положень статей 2 і 32 Закону України "Про державну таємницю" та статті 9 Закону України "Про міжнародні договори України" для набрання чинності вона підлягає ратифікації Верховною Радою України. Службою безпеки України як спеціально уповноваженим державним органом у сфері забезпечення охорони державної таємниці підготовлено&nbsp; проект Закону України про ратифікацію зазначеного міжнародного договору, що пропонується&nbsp; вашому розгляду.</p>
<p>Законопроект погоджено з Міністерством закордонних справ, Міністерством економіки, Міністерством фінансів України, а за висновком Міністерства юстиції він відповідає Конституції та законодавству України. Розпорядженням Кабінету Міністрів України від 31серпня поточного року цей міжнародний договір подано на ратифікацію Верховною Радою України. В разі набрання чинності угода сприятиме підвищенню ефективності взаємовигідного співробітництва між Україною та Йорданським Хашимітським Королівством у сферах оборони, економіки, науки і техніки, зовнішніх відносин, державної безпеки та охорони правопорядку. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Сідайте, будь ласка.</p>
<p>Тарас В'ячеславович, прошу доповісти рішення комітету.</p>
<p>&nbsp;</p>
<p>11:01:14</p>
<p>ЧОРНОВІЛ Т.В.</p>
<p>Шановний Володимире Михайловичу, шановні колеги народні депутати! Комітет у закордонних справах розглянув на своєму засіданні даний проект Закону про ратифікацію. Ми одностайно його підтримали. В даному випадку ми маємо стандартний документ, який ми вже не вперше голосуємо в нашому залі Верховної Ради, який, дійсно, ми приймаємо в міру того, як&nbsp; зростає рівень відносин між Україною і відповідною державою. Як тільки починається проходження між нами документів, які становлять, конфіденційну інформацію містять або секретну інформацію, відразу виникає потреба чітко зафіксувати права і зобов'язання осіб при обміні такою інформацією.</p>
<p>Такі документи не створюють нові секретні документи, нову секретну інформацію, не сприяють якомусь засекреченню і передачі, вони спрямовані на те, щоб виробити механізми, як, скажімо, одна та юридична, фізична особа, яка володіє секретною інформацією і має її передавати в іншу державу, має консультуватися, має визначати, чи ті, хто приймають інформацію, виконали відповідні процедури щодо секретності, збереження інформації і тому подібне. Тому у даному випадку в цьому законі і в цій угоді абсолютно всі пункти виписані відповідно до міжнародних умов, він не відрізняється, практично, від інших документів, хіба що за винятком того, що в Йорданському Хашемітському Королівстві функціонують певні окремі грифи, які ми тут пристосували. Зокрема, крім "Цілком таємно", "Таємно", "Для службового користування" використовуються ще також і документи у варіанті особливої важливості.</p>
<p>Повністю документ відповідає нашим міжнародним зобов'язанням і нашим інтересам. Зараз на сьогоднішній день, коли Україна посилює контакти з Йорданією, коли в нас достатньо великий товарообіг, і коли у нас сьогодні існує контакти серйозні людські, є прямі рейси "Київ-Оман", за таких умов, безумовно, що потрібно вводити і відповідні… відповідну договірну базу.</p>
<p>Депутати нашого парламенту свого часу відвідували Йорданію з дуже важливим візитом, ми готували, я, Юрій Каракай, представники Міністерства закордонних справ, готували можливість візиту до України йорданського короля, і після цього візиту у нас, дійсно…</p>
<p>&nbsp;</p>
<p>ГОЛОВУЮЧИЙ. Мікрофон, будь ласка.</p>
<p>&nbsp;</p>
<p>ЧОРНОВІЛ Т.В …піднявся до того стану, коли ми повинні обмінюватися інформацією і її&nbsp; зберігати.</p>
<p>Комітет просить підтримати даний проект Закону.</p>
<p>&nbsp;</p>
<p>ГОЛОВУЮЧИЙ. Шановні народні депутати, хто наполягає на обговоренні цього питання, прошу записатися.</p>
<p>Олег Зарубінський, фракція Народної партії. Потім – Юрій Кармазін.</p>
<p>&nbsp;</p>
<p>11:03:53</p>
<p>ЗАРУБІНСЬКИЙ О.О.</p>
<p>Дякую, Володимир Михайлович. Олег Зарубінський, фракція Народної партії. Шановні колеги, підписання цієї угоди носило закономірний абсолютно характер, бо останніми роками, особливо в останні півтора року, стосунки, взаємини між Україною і Йорданією значно поглибилися і інтенсифікувалися.</p>
<p>Крім того, хотів би сказати, що, якщо дивитися на карту Близького Сходу, то Йорданія відіграє там роль певного стабілізатора ситуації, не завжди це їй вдається, і авторитет Йорданії і керівництво цієї держави, цього королівства, є надзвичайно великий, в тому числі і серед опонентів, дехто навіть називає, антагоністів на Близькому Сході. Тому треба всіляко підтримувати поглиблення стосунків України з Йорданією. І правильно сказав Тарас Чорновіл, що по мірі того, як ці стосунки стають більшими, більш обсяжними, більш багатопрофільними, тим більше є потреба в певних процедурах захисту інформації у взаєминах між двома суверенними державами.</p>
<p>Крім того, хочу відзначити, що цей документ є абсолютно рамковий, ця угода є абсолютно рамкова. І ми приймали не одну таку угоду. Я сподіваюся, що поглиблюючи співробітництво з іншими країнами, будемо приймати ще багато таких рамкових угод щодо інформації з обмеженим доступом, щодо взаємної… щодо співпраці в цій сфері також.</p>
<p>Наша фракція буде одноголосно голосувати за ратифікацію даного документу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Юрій Кармазін, фракція "Наша Україна – Народна Самооборона".</p>
<p>&nbsp;</p>
<p>11:05:43</p>
<p>КАРМАЗІН Ю.А.</p>
<p>Юрій Кармазін. Шановні народні депутати! Безумовно, угоду треба ратифікувати. Але про яку охорону інформації йде мова? Чи може будемо охороняти інформацію про те, що оборона в Україні&nbsp; розвалена, що 8 тисяч солдат зараз скорочують? Чи може будемо охороняти інформацію про те, що у нас банда 3 роки звірствувала спочатку в Криму, потім в Одесі, наїжджала на бізнесменів, чи потім розстріляли людину з піднятою рукою, щоб вона нічого не зболтнула? Чи цю інформацію також будемо приховувати?</p>
<p>Чи будемо приховувати те, що у нас сьогодні всі угоди про продаж зерна з Йорданією під загрозою, не просто під загрозою, а виконується на користь Російської Федерації, яка за ці місяці в п’ять разів перевищила обсяги відвантаження зернових&nbsp; від тих, що з України? Вони продали 4,5 мільйони тонн зерна, а ми 0,9 мільйони тонн і чекаємо далі, а що ж буде, чи доб’ємо зовсім цю Україну. Оце ми хочемо приховувати. Шановні, мабуть, давайте знімати всі грифи з усього, я вже бачу, що таємниці у нас ні в чому немає. Це треба ратифікувати, безумовно, але таємницю, мабуть, не треба тримати зараз з того, що відбувається в державі. В державі, і треба чітко говорити, відбуваються антинародні дії і антинародно захоплена влада.</p>
<p>Через це, що 31 квітня з'явилося в державі, - це для нас таємниця чи для Ємену буде таємниця? 31 квітня документи Генеральною прокуратурою затверджені. Сьогодні серйозно суспільство розглядає, а чи можна по цій статті притягувати Тимошенко, чи ні?</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>КАРМАЗІН Ю.А. Я завершую. Шановний Володимир Михайлович! Безумовно, я зйорнічав, безумовно, але життя заставляє до цього, вся країна знає, що 31 квітня не існує, і барон Мюнхаузен сьогодні все…</p>
<p>&nbsp;</p>
<p>ГОЛОВУЮЧИЙ. Дякую, Юрій Анатолійович.</p>
<p>Шановні колеги! Шановні народні депутати! Ми завершили обговорення проекту Закону про ратифікацію угоди між Кабінетом Міністрів України та Урядом Йорданського Хашимітського Королівства про взаємну охорону інформації з обмеженим доступом. Реєстраційний номер 0222. Ставиться на голосування пропозиція про схвалення Закону України про ратифікацію Угоди між Кабінетом Міністрів України та Урядом Йорданського Хашимітського Королівства про взаємну охорону інформації з обмеженим доступом. Прошу голосувати.</p>
<p>&nbsp;</p>
<p>11:09:22</p>
<p>За-332</p>
<p>Рішення прийнято.</p>
<p>Дякую. Тобто закон схвалено.</p>
<p>Шановні народні депутати, нам потрібно зараз розглянути питання про включення до порядку денного низки законопроектів. Давайте поступимо таким чином: я буду називати номер законопроекту, якщо є потреба його обговорювати, тоді в режимі скороченого розгляду ми його обговорюємо. Якщо ні - я просто ставлю на голосування про включення до порядку денного, а коли потрібно, будемо тоді обговорювати відповідно до Регламенту.</p>
<p>Шановні колеги, Президент України вніс до Верховної Ради України проект Закону про внесення змін до деяких законодавчих актів України (щодо гуманізації відповідальності за правопорушення у сфері господарської діяльності) (реєстраційний номер 9221).</p>
<p>Я ставлю на голосування пропозицію про включення цього законопроекту до порядку денного. Прошу голосувати.</p>
<p>&nbsp;</p>
<p>11:10:35</p>
<p>За-263</p>
<p>Рішення прийнято.</p>
<p>Шановні народні депутати, тепер нам потрібно розглянути питання про включення до порядку денного проекту Закону про внесення змін до статті 364 Кримінального кодексу України (щодо декриміналізації відповідальності окремих службових осіб) (реєстраційний номер 9157). Автори - В'ячеслав Кириленко і Володимир Мойсик.</p>
<p>Будемо обговорювати? Тоді, шановні колеги, згідно Регламенту скорочена процедура. Доповідач – В'ячеслав Кириленко. Будь ласка.</p>
<p>&nbsp;</p>
<p>11:11:24</p>
<p>КИРИЛЕНКО В.А.</p>
<p>В'ячеслав Кириленко партія "За Україну!". Шановні колеги, шановні виборці, я&nbsp;із колегою – народним&nbsp; депутатом Володимиром Мойсиком вношу&nbsp; на ваш розгляд законопроект щодо декриміналізації відповідальності окремих службових осіб. Не секрет, що цей законопроект прямо пов'язаний із політичними&nbsp; репресіями, які мають місце в країні тепер, і безпосередньо щодо лідерів опозиції: Юлії Тимошенко і Юрія Луценка. Разом з тим, окрім політичної складової, яка пов’язана із неправомірним переслідуванням політичних діячів, він має чітку юридичну складову, яка наближає наше законодавство до законодавства Європейського Союзу. І передбачає за політичні рішення політичну відповідальність, якщо тільки в діях політичної особи немає особистих мотивів, – це практика, яка застосовується в інших цивілізованих країнах і&nbsp; цілком придатна для застосування в Україні.</p>
<p>Разом з тим, треба констатувати факт, що у випадку непідтримки мого законопроекту і зовнішня, і внутрішня напруга в країні буде зростати. Питання політичних переслідувань давно перестало бути питанням Президента Януковича – це&nbsp; питання Української держави. Посадовці приїздять у будь-яку країну світу, перше питання – щодо Тимошенко і Луценка. Це вже б'є по національним інтересам України. Я вже не кажу про те, що самі судові процеси зайшли в тупик, звинувачення щодо Тимошенко розвалюються на очах, вона, по суті, позбавлена останнього слова в судовому засіданні. Свідки по справі Луценка один за одним відмовляються від свідчень, які вони дали в досудовому слідстві. І це означає, що білі нитки, якими шиті ці справи, виходять назовні. І для того, щоб ситуацію цю розрядити, необхідно декриміналізувати&nbsp; ті статті, по яких нібито звинувачуються лідери опозиції Юлія Тимошенко і Юрій Луценко.</p>
<p>Прошу і більшість підтримати мій законопроект. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую вам також. Шановні колеги! Я прошу записатися на обговорення цього питання. Немає потреби виступати від комітету, бо комітет не розглядав це питання. А ми&nbsp; домовились, враховуючи чутливість цієї проблеми, винести на ваш розсуд цей законопроект.</p>
<p>Прошу записатися, шановні колеги.</p>
<p>Так, запис уже в нас відбувся. Ірина Геращенко, фракція&nbsp; "Наша Україна - Народна самооборона".</p>
<p>&nbsp;</p>
<p>11:14:03</p>
<p>ГЕРАЩЕНКО І.В.</p>
<p>Шановні колеги, я хочу&nbsp; сказати, що влада, безумовно, себе просто загнала в глухий кут цими ганебними процесами, які не мають нічого спільного з правосуддям. І сьогодні&nbsp; опозиція, по суті, протягує руку допомоги владі для того, щоб врятувати Україну від того ганебного становища, в якому вона опинилася через політичні репресії лідерів опозиції.</p>
<p>Сьогодні світ&nbsp; говорить&nbsp; про вибіркове правосуддя, сьогодні українські громадяни взагалі не вірять в те, що в цих процесах проти Тимошенко і Луценко є хоча&nbsp; б якесь здраве зерно, про начебто боротьбу з корупцією. Тому що на волі гуляють ті, хто розікрав Київ, на волі гуляють ті, хто&nbsp; сьогодні в нинішній владі,грабують цю країну просто тоннами, мільйонами і таке інше.</p>
<p>А мова йде абсолютно про політичні репресії, влада говорить, що вона сильна як ніколи. Так ось, сильна влада, вона ніколи не боїться опонентів, вона&nbsp; перемагає з ними в чесному&nbsp; бою, а не ховає їх по&nbsp; тюрмам і лагерям. Тому, звичайно, ми просто протягуємо сьогодні руку допомоги владі для того, щоб врятувати країну, щоб країна підписала політичну угоду про асоціацію, щоб ми&nbsp; разом наблизилися до&nbsp; Європейського Союзу. І давайте разом за це проголосуємо.</p>
<p>Більше того,&nbsp; я особливо хочу звернутися і до Володимира Михайловича Литвина, і до всієї Народної Партії України, і до тих&nbsp; шановних колег, які ще вчора&nbsp; належали до&nbsp; фракції БЮТ та до фракції "Наша Україна - Народна самооборона". От&nbsp; не може бути так: "что место сидения определяет точку&nbsp; зрения".&nbsp;&nbsp; В 2009 році ви не мали нічого проти тих газових угод і говорили про те, що це рятує країну. Сьогодні ви&nbsp; абсолютно спокійно дивитеся&nbsp; на те, як ганебно порушуються права людини в цих двох судах.</p>
<p>І також особливо хочеться звернутися до видатних юристів, які знаходяться в цьому залі. Щоб ви хоч раз сходили на ті судові процеси і побачили, що там відбувається, що це абсолютна ганьба для судової системи України. Це абсолютний позор, коли люди, які&nbsp; ведуть там начебто правосуддя, називаються суддями, це сьогодні все псує імідж України. Дякую за увагу.&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Іван Кириленко.</p>
<p>&nbsp;</p>
<p>11:16:25</p>
<p>КИРИЛЕНКО І.Г.</p>
<p>Шановні друзі, шановні колеги, шановна президія, шановні виборці! Абсолютно очевидно: ситуацію треба рятувати. Справа і по Луценку, і по Тимошенко розсипалася в пух і прах. Нема ні складу, ні події. Шановні друзі, рятувати треба репутацію країни, імідж влади і судову систему, реноме судової системи.</p>
<p>Один із варіантів порятунку запропонував мій колега В'ячеслав Кириленко. Друзі, він назвав уже аргументи. Можу іще додати, і таких аргументів стільки, що у будь-якій цивілізованій країні світу з такими матеріалами&nbsp; на поріг суду б не пустили! Я вже не буду говорити за 31 квітня, за грудень місяць поточного року. За те, що експертиза документів на 500 і більше сторінок робилося за дві доби. Шановні друзі, що це?! Як це називається?! В кінцевому підсумку звинувачення звучить дослівно так: "Тимошенко формувала собі позитивний імідж ефективного менеджера". Скажіть, будь ласка, хто приходить у владу, в політику формувати собі імідж придурка?!</p>
<p>Шановні друзі, цей законопроект&nbsp; допомагає врятувати ситуацію, відвести підозри від буцімто замовлення, від політичного мотиву. Він дає можливість дійсно судовій системі показати, що вона незалежна.</p>
<p>І, друзі, треба обов'язково цей законопроект&nbsp; проголосувати. Політики повинні з'ясовувати свої стосунки на виборах. Це не наші слова, це слова провідних політичних діячів Європи, включаючи, і мабуть, в першу чергу Ангелу Меркель, яка так і сказала: "З'ясовуйте за свої політичне політичні рішення на виборах у відкритій дискусії".</p>
<p>Сьогодні рішення уряд прийняв – заблокувати ринок зерна, не вивозити…, щойно мій колега за це говорив. Друзі, 50 мільйонів зерна в країні залишається, обвал ціни. Не отримують прибутки мільйони селян. Це яке рішення?...</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Володимир Олійник, фракція Партії регіонів.</p>
<p>&nbsp;</p>
<p>11:18:42</p>
<p>ОЛІЙНИК В.М.</p>
<p>Шановні колеги, ми зараз закладаємо дуже погану традицію, коли з політичної доцільності починаємо змінювати Кримінальний кодекс під конкретну подію або конкретну особу.</p>
<p>Другу традицію ми започаткували тим, що ще сьогодні немає вироку суду, але уже і з парламентської трибуни чиниться тиск на суд. Тоді який приклад ми повинні показувати своїм громадянам?</p>
<p>Що в цьому законопроекті прописано? Розписано про те, що політичні особи не можуть бути посадовими і вони в такий спосіб уникають відповідальності. Тоді виникає питання, а як бути із статтею 19 Конституції України, яка встановлює правовий порядок в державі, і там чітко прописано, що органи державної влади, місцевого самоврядування, їх посадові особи діють лише на підставі закону, в межах повноважень і в спосіб, визначений законами і Конституцією України. Тоді ми з вами породжуємо прошарок політичних діячів, які можуть уникнути відповідальності за скоєні правопорушення.</p>
<p>Безперечно, виникає питання, чому сьогодні до цього додивилися? Ця стаття була і перед цим. На відміну від проекту президентського він ставить питання щодо декриміналізації відносно бізнесу, відносно підприємців, відносно ситуації, яка склалася ненормальна в державі, коли за дрібні незначні правопорушення людей в тюрми саджають, руйнують їх бізнес. А сьогодні ми бачимо, що тільки з політичної доцільності є бажання змінити Конституцію. Тоді ми започатковуємо традицію, за якою має право кожен громадянин звернутися до парламенту, бо за Конституцією…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Шановні колеги, ну, ми ж толерантно, всім же даємо можливість. Все у вас, да?</p>
<p>Шановні народні депутати, ми завершили обговорення пропозицій щодо включення до порядку денного проекту закону. Я ставлю на голосування питання про включення до порядку денного проекту Закону про внесення змін до статті 364 Кримінального кодексу України&nbsp;(щодо декриміналізації відповідальності окремих службових осіб), (реєстраційний номер 9157). Прошу голосувати.</p>
<p>&nbsp;</p>
<p>11:21:44</p>
<p>За-154</p>
<p>Рішення не прийнято.</p>
<p>По фракціях. Будь ласка, фракції? Партія регіонів – 0, "БЮТ - "Батьківщина" – 98, „Наша Україна – Народна самооборона” – 48, комуністів – 0, "Реформи заради майбутнього" – 2, Народна Партія – 0, "Позафракційні" – 6.</p>
<p>Тепер, шановні колеги, переходимо до розгляду питання, пропозиції про включення до порядку денного проекту Закону про внесення змін до деяких законів України (щодо запровадження європейських стандартів у кримінальній юстиції), (реєстраційний номер 9165). Автори – Яценюк, Зварич, Князевич. Арсеній Яценюк, будь ласка.</p>
<p>&nbsp;</p>
<p>11:22:35</p>
<p>ЯЦЕНЮК А.П.</p>
<p>Шановний народ України! Розпочну з юридичних підстав внесення цього законопроекту. Хочу чітко зазначити, що стаття Кримінального кодексу, за якою сьогодні переслідуються сотні українців і в тому числі представники опозиції, а саме колишній Прем’єр-міністр Тимошенко і колишній міністр внутрішніх справ Луценко, народилася в Кримінальному кодексі Української Радянської Соціалістичної Республіки у 1927 році! Це стаття номер 98 під редакцією товариша Сталіна. За цією статтею зараз переслідуються українські громадяни і лідери опозиції.</p>
<p>Ні в англо-саксонській, ні в континентальній системі права немає аналогічних статей. А саме статті 365 Кримінального кодексу України, яка визначає незрозумілий статус переміщення влади і службових повноважень. Пропозиція, яка вноситься нами, наступна. Ліквідувати радянську сталінську статтю. Дати можливість зупинити політичні переслідування. Але при цьому внести зміни у статтю 364 Кримінального кодексу України, а саме "зловживання владою і службовим становищем". Це те, що робить сьогоднішня влада.</p>
<p>І внести зміни у статтю 191 Кримінального кодексу України, яка передбачає те, що, наприклад, представники сьогоднішньої влади або отримують майно, або розтрачають народне і державне майно, і будуть нести за це кримінальну відповідальність. Тому ми наполягаємо на тому, щоби були внесені комплексні зміни у даний кримінальний закон.</p>
<p>Тепер щодо політичної складової. Дивно якось сталося: зараз політики стали злочинцями, а злочинці перейшли у політику. Тому хотілося б… (<i>Оплески</i>) …щоби сьогоднішня провладна більшість проголосувала за цей закон, зупинила політичні переслідування, привела кримінальне законодавство України до європейських стандартів і знала, що за цим законом…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ЯЦЕНЮК А.П. І знала, що за нашим законом кожне діяння сьогоднішньої влади буде кримінально переслідуване. (<i>Оплески</i>)</p>
<p>&nbsp;</p>
<p>ГОЛОВУЮЧИЙ. Шановні колеги, прошу, запишіться, будь ласка, на обговорення цього законопроекту.</p>
<p>Так, прізвища, будь ласка, народних депутатів покажіть.</p>
<p>Ірина Геращенко.</p>
<p>&nbsp;</p>
<p>11:25:09</p>
<p>ГЕРАЩЕНКО І.В.</p>
<p>Колеги, я прошу зараз передати слово Олегу Ляшку, він там хоче комусь щось подарувати. Але одна фраза. Я ще раз звертаюся, хотіла бути коректною, але буду некоректною, до "тушок", які прийшли до парламенту під знаменами Луценка і Тимошенко. Майте совість, будь ласка! Ті люди, хто завів вас у парламент, сьогодні знаходяться у в'язниці. І просто, якщо ви взагалі маєте хоч краплину совісті, ви маєте проголосувати за цей законопроект.</p>
<p>&nbsp;</p>
<p>ГОЛОВУЮЧИЙ. Так, будь ласка, продовжуйте.</p>
<p>&nbsp;</p>
<p>11:25:47</p>
<p>ЛЯШКО О.В.</p>
<p>Шановна Іра Геращенко, героїня, яка завжди стоїть на сторожі свободи слова, дякую, що ви дали можливість мені зробити цей подарунок! Українська громада, українські люди просять мене, з якими я проводжу зустрічі щодня, передати оцього гарбуза нашим урядовцям. Знаєте, за українською традицією, коли дівчата відваджують нелюбих женихів, вони їм дарують гарбуза. От, люди оцю владу, яка в нас є сьогодні, вони її не просто не люблять, вони її ненавидять цю владу. І сьогодні українські люди передають уряду Азарова гарбуза, а завтра прийдуть з вилами. Тому я&nbsp;після закінчення виступу, я передам, і сподіваюсь, що представник уряду Іван Іванович внесе цього гарбуза до прем'єрського кабінету, щоб ви знали, як люблять вас люди. Гляньте, який гнилий цей гарбуз, як ваша влада, отакий і гарбуз.</p>
<p>А тепер з приводу цього законопроекту. Я теж за декриміналізацію і запровадження європейських стандартів в кримінальне судочинство, бо сотні тисяч українських людей сидить нізащо в тюрмах, сидять роками без судів, без слідства. Але, шановні колеги, ви, будь ласка, подумайте, а коли прийде час, бо ця влада не є вічною, по якій статті ви будете судити Азарова, який сьогодні в мільйонів пенсіонерів, ветеранів, інвалідів, чорнобильців незаконно, протокольними рішеннями Кабміну забирає пільги? По якій статті ви будете судити інших посадовців, які сьогодні принижують, обкрадають громадян України? Тому справа Тимошенко, ви правильно кажете, розвалилася давно, від самого початку, але не треба робити ведмежої послуги Тимошенко. Тому що ви, декриміналізуючи цю статтю, фактично припиняєте по нереабілітуючих обставинах. Вона доведе, що вона є невинно, а ця стаття має бути використовуватися проти тих посадовців, які є винними – проти нинішніх посадовців. За "харківські газові угоди", за московські….</p>
<p>&nbsp;</p>
<p>ГОЛОВУЮЧИЙ. Дякую. Дякую, дякую.</p>
<p>Так, Шишкіна, фракція партії… Фракція "БЮТ" – "Батьківщина", Володимир Яворівський, будь ласка.</p>
<p>&nbsp;</p>
<p>11:28:26</p>
<p>ЯВОРІВСЬКИЙ В.О.</p>
<p>Олег, звичайно, треба було дівчину, щоб дівчина вручила, а не хлопець. Трошки нетрадиційно. <i>(Шум у залі)</i> Я…</p>
<p>&nbsp;</p>
<p>ГОЛОВУЮЧИЙ. Прошу уваги, шановні колеги! Ну, прошу уваги! Прошу уваги!</p>
<p>&nbsp;</p>
<p>11:28:48</p>
<p>ЯВОРІВСЬКИЙ В.О. Шановні політичні самогубці! Інакше вас назвати не можу Ніколи не було ще за 20-річну історію України, ніколи так ще Європа не подавала нам руку сьогодні, хай для асоційованого членства, але подає. Такий шанс Україна втратить сьогодні через озлоблену і тупу владу, яку ми сьогодні маємо.</p>
<p>Ну, хіба так можна? Сьогодні всі говорять, весь світ піднявся. Северінсен же он сказала про те, що Януковича треба судити за "харківські угоди", які справді були абсолютно закритими і під чаркою підписувалися, і здавалася українська територія на півстоліття вперед. А ви судите Юлію&nbsp; Тимошенко!</p>
<p>Я всі дні був на суді. Я завів Богдана Футтея, видатного суддю, члена Верховного суду Америки, який побув 20 хвилин на суді, взявся за голову, і сказав: "Я не можу тут сидіти, пане Володимире, я деградую! Це не суд, це – посміховище". Все абсолютно на очах розсипається, а ви не хочете проголосувати за цей законопроект! Це&nbsp; ваш порятунок, хлопці, бо ми вас будемо судити колись за цим законом, якщо ви його зараз не поміняєте!</p>
<p>Проголосуйте, будь ласка! Є дивовижний шанс допомогти Януковичу. Я не знаю, хто йому радить ці катастрофічні дурниці, які його давно вже перетворили не на Президента. Проголосуйте за цей законопроект, не беріть гріха на душу! Я думаю, що це порятунок для вас і вихід. Спробуйте зробити це, якщо у вас залишилося хоч трішечки совісті і гуманності! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Володимир Олійник.</p>
<p>&nbsp;</p>
<p>11:30:30</p>
<p>ОЛІЙНИК В.М.</p>
<p>Шановні колеги, попередній виступаючий, отримавши гарбуза від виборців, носиться з ним, як і з ступою і не знає, куди його діти. Це іменний гарбуз і не перехідний, тому треба його нести додому. <i>(Оплески)</i></p>
<p>По суті, справа у тому, що знову ці&nbsp; ж законопроекти обертаються навколо однієї орбіти. Прийміть унікальне рішення. Якщо ми закладемо таку традицію, я ще раз кажу, ми з неї ніколи не вийдемо.</p>
<p>Що робиться у світі? Чи є подібні приклади? Так, прем'єр-міністра Ісландії притягують до відповідальності за неналежне виконання ним службових обов'язків, яке було пов'язано з елементарним. Він так само там нічого не вкрав, не мав вигоди, але він як посадова особа не попередив парламент, уряд в цілому про те, що насувається криза, не зачитав листа Національного банку про ризики, які виникають в країні. І сьогодні його справедливо притягають до відповідальності.</p>
<p>Наша ситуація абсолютно нічим не відрізняється. Посадові особи, які хочуть сьогодні покращити свій імідж, мають якісь певні особисті стосунки і проблеми із іншою державою, не повинні вирішувати їх за рахунок українського народу. Але тут пропонується взагалі безпрєдєл. Щоб люди знали, якщо людям по Конституції дозволено все, що не заборонено законом, то зараз пропонують чиновникам дати волю, свавілля. Він не має вигоди від того, що вам в чомусь відмовив, але він вас буде мордувати довідками, прийняттям якихось, знаєте, нерозумних рішень, і все це хоче благословити парламент, дати волю чиновнику. Але ми не повинні забувати, що країна висококорумпована, повинна навпаки більше питати з тих, хто при посаді.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, не наполягають інші фракції? Я просив би вас, шановні колеги, одне, зараз поставлю на голосування, щоб ми зрозуміли, що нам потрібно буде шукати компроміс і діалог у процесі розгляду того чи іншого закону. А я виходжу з того, що перш ніш звинувачувати, ми повинні залишити відчиненими двері для діалогу.</p>
<p>От прозвучала одна така фраза. Ми прийдемо до влади і будемо вас судити. Це біда наша, шановні колеги, коли приходять до влади, замість того, щоб організовувати роботу, починають судити. Згадаймо… Я прошу вас!</p>
<p>Шановні колеги! Я закликаю вас до одного: давайте збережемо можливість для знаходження компромісу. От і все. <i>(Шум у залі)&nbsp; </i></p>
<p>Я ставлю… Шановні колеги, я прошу вас! Ви ж розумні,&nbsp; я прошу вас. Я ставлю на голосування пропозицію про включення до порядку денного проекту Закону про внесення змін до деяких законів України (щодо запровадження європейських стандартів у кримінальній юстиції). Реєстраційний номер 9165.</p>
<p>&nbsp;</p>
<p>11:33:59</p>
<p>За-160</p>
<p>Рішення не прийнято.</p>
<p>По фракціях, будь ласка. Партія регіонів – 0, "БЮТ – "Батьківщина" – 100, "Наша Україна – Народна самооборона" – 50, комуністів – 0, "Реформи заради майбутнього" – 2, Народна Партія – 0, "Позафракційні" – 8.</p>
<p>Шановні колеги! Тепер вноситься на розгляд пропозиція щодо включення до порядку денного проекту Закону про внесення зміни до статті 6 Кримінально-процесуального кодексу України (щодо обставин, які виключають провадження у кримінальній справі). Доповідач – Геннадій Геннадійович Москаль. Будь ласка, Геннадій Геннадійович.</p>
<p>&nbsp;</p>
<p>11:34:39</p>
<p>МОСКАЛЬ Г.Г.</p>
<p>Шановні народні депутати! Весь світ говорить, що у нас Кримінально-процесуальний кодекс з 1962 року, він вже устарів, бувши при Радянському Союзі, а не то що за 20 років незалежності України. Ніде у світі за прийняття політичних рішень політичні фігури не несуть кримінальну відповідальність, а несуть тільки політичну, якщо немає особистої вигоди.</p>
<p>Я пропоную доповнити статтю шосту: "Обставини, які виключають провадження по справі", тобто справа не може бути порушена, а кримінальна справа підлягає закриттю у випадку, якщо особа займала політичну посаду. А їх не так багато - це міністри, три віце-прем'єри і Прем’єр-міністр України. І хай на виборах їм дасть оцінку народ, хай дасть оцінку парламент і хай дасть&nbsp; оцінку Президент України за прийняття таких політичних рішень.</p>
<p>Шановні! Ми ж не несемо відповідальність. Ви кажете тут, що всі рівні, і пан Олійник нам розказує, начебто більше юристів у Партії регіонів немає. А депутати Верховної Ради несуть відповідальність за прийняття рішень? Вони несуть відповідальність за прийняття антикорупційного, проплаченого Закону "Про біометричні паспорти"? Так тоді давайте тоді будемо&nbsp;говорити, що всі рівні перед законом. Тому давайте виправимо цю помилку у кодексі 1962 року. І не прийняв те рішення - звільнили з посади, і нехай іде, і партія, і народ дає йому оцінку.</p>
<p>Тому, шановні, щоб не було так, скільки ми тут кричали і більшість за справу педофілів, я вас поздоровляю: учора вона закрита з нульовим результатом.</p>
<p>&nbsp;</p>
<p>ГОЛОВУЮЧИЙ. Шановні колеги, прошу записатися на обговорення цього питання. Андрій Шкіль.</p>
<p>&nbsp;</p>
<p>11:37:07</p>
<p>ШКІЛЬ А.В.</p>
<p>Сергій Пашинський.</p>
<p>&nbsp;</p>
<p>ГОЛОВУЮЧИЙ. Народний депутат Пашинський. Будь ласка, ваш виступ. Наступним буде виступати – Кирило Куликов.</p>
<p>&nbsp;</p>
<p>11:37:14</p>
<p>ПАШИНСЬКИЙ С.В.</p>
<p>Шановні друзі, я абсолютно переконаний, що сьогодні для розвитку Української держави дуже важливий день. Сьогодні ще у нас є спроба повернути вектор розвитку нашої держави в цивілізаційне русло. Сьогодні ще в нас є можливість розвернутися з того шляху криміналу і безчинств, на які нас поставив Янукович і його команда, в сторону цивілізації і Європи. І я хочу звернутися до всього депутатського корпусу, щоб ми це чітко розуміли. Якщо представники більшості не розуміють того, що, кинувши Тимошенко за грати абсолютно безпідставно, абсолютно підкреслено цинічно, не маючи складу злочину, вони думають що ця ситуація, як вагітність, мине сама по собі. Ні, ви зжимаєте пружину, і я вас застерігаю, і ми всі вас застерігаємо: не зжимайте цю пружину до кінця, тому що, якщо буде соціальний вибух, до якого ви такими семимильними кроками йдете, то місця буде мало всім, в цьому залі в тому числі. Тимошенко і Луценко кинуті за грати абсолютно з мотивів політичної розправи і політичного страху. Але ще ніколи в історії ні одна диктатура не вигравала таким способом. І якщо приклади Лівії, Єгипту або більш давні&nbsp; приклади Румунії вас нічого не вчать, ну, тоді вибачте мене.</p>
<p>Я ще раз вкотре, як і свої колеги, звертаюся до представників більшості: не грайтесь з вогнем, не паліть цю хату, яка називається Україна. Проголосуйте! Це ваш останній шанс, для того, щоб остаться в цій державі. Дякую.</p>
<p>&nbsp;</p>
<p>ГОЛОВУЮЧИЙ. Кирило Куликов, фракція "Наша Україна – Народна&nbsp; самооборона" .</p>
<p>&nbsp;</p>
<p>11:39:18</p>
<p>КУЛИКОВ К.Б.</p>
<p>Дуже дякую. Шановні колеги! Сьогодні дійсно у нас є історичний шанс вирішити питання миром. Це питання, яке надає владі можливість вийти з цієї ситуації, це питання, яке буде знімати градус накалу в суспільстві. Сьогодні ми не декриміналізуємо окремо Тимошенко чи Луценка – сьогодні&nbsp; ми декриміналізуємо політичні позиції. Тому що, дійсно, те, що сказав пан Москал, що за політичні рішення, які приймаються в цьому залі, ми повинні судити кожного народного депутата, давайте тоді ми звернемося й подивимося, які рішення приймаються у нас на рівні, наприклад, міста Києва, коли Київрада ділить землю в місті Києві. Давайте ми будемо примати рішення по кожному окремому депутату, який приймає неконституційне рішення щодо скорочення пільг афганцями і чорнобильцям. За що вони йдуть на Верховну Раду?&nbsp; Це дійсно вихід із склавшоїся ситуації. Це, дійсно, рішення, яке дає владі можливість отримати обличчя, яке дає можливість нам почати діалог.</p>
<p>Інше питання, яке є сьогодні, – це питання того, що дуже важко в світі пояснювати, що&nbsp; сьогодні відбувається в Україні. Я прошу вас прислухатись до&nbsp; мене тому, що я працював, і я знаю яким чином, і як важко налагоджувати відносини. Ніхто не буде розбиратися в ситуації, ніхто не буде розбиратися в процесі. Є вже кліше, що в Україні є політичне переслідування. Мені не важливо, яка влада буде, але,яка б&nbsp; влада не була, вона повинна доводити в світі, що Україна - нормальна,&nbsp; цивілізована, демократична країна. Якщо ми сьогодні це не зробимо, а я, на жаль, впевнений, що&nbsp; сигнал буде поданий &nbsp;такий - не голосувати, - ми втратимо шанс.&nbsp; Я закликаю вас до розуму, я закликаю вас до державної позиції. Дуже дякую.</p>
<p>&nbsp;</p>
<p>ГОЛОВУЮЧИЙ.&nbsp; Ярослав Сухий, фракція Партії регіонів.</p>
<p>&nbsp;</p>
<p>11:41:28</p>
<p>СУХИЙ Я.М.</p>
<p>Шановні колеги, я не юрист, в мене нема юридичної освіти, в мене є певний досвід політичної роботи&nbsp; в стінах парламенту, і я, напевно, скажу те, що не всім сподобається.</p>
<p>Ми розглядаємо зараз пропозиції в сесійній залі&nbsp; щодо законопроектів, які дійсно мають важливе значення і повинні, я впевнений, і можуть сприяти пошуку так потрібного сьогодні нам суспільного, суспільно-політичного компромісу. Але, шановні колеги, та ж не методами дешевої, позорної клоунади, і тим більше не методами&nbsp;&nbsp; шантажу, тиску&nbsp; і образ. Взагалі якусь слизьку і незрозумілу роль відіграє в залі Верхової Ради оцей крикливий ноша з гарбузом. То він з мужиками в палатках ночує&nbsp; під Верховною Радою,&nbsp; то, як капризна наречена, гарбуза сюди приніс.&nbsp;&nbsp; Це не методи пошуку компромісу, і це на нас ніяк&nbsp; не вплинуло, крім&nbsp; сміху.&nbsp;</p>
<p>Колеги, компроміс - це не шантаж і не ультиматум. Глибоко помиляється той, хто намагається&nbsp;розповісти, які в майбутньому можуть бути процеси: Лівія, Єгипет… Що ж ви радієте, що ж ви тішитеся? І не приймуть в Європу… Ну, та невже ж все може крутитися навколо якихось осіб?</p>
<p>Я скажу щиро,&nbsp; я хотів би бачити&nbsp; тут, в сесійній залі, серед народних депутатів України&nbsp; і Луценка, і Тимошенко. І не наша вина, що сталося так, як воно зараз&nbsp; сталося. В мене зараз складається таке враження, що комусь цікаво, щоб вони там були, і навколо&nbsp; цього піаритися.&nbsp; І є закон Президента, чим він не влаштовує нас? Чим він не влаштовує, чим він не "розрулює"&nbsp; ситуацію?</p>
<p>Ще раз: компроміс - це тоді… Не кричи, бо гланди видно!&nbsp; Компроміс - це тоді, коли одна і інша сторона залишаються незадоволеними. Такий компроміс поки що в цьому&nbsp; залі ми не знайшли, бо не хотіли шукати.</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, обговорення питання завершено. Я ставлю на голосування пропозицію про включення до порядку денного&nbsp; проекту Закону (реєстраційний номер 9230)про внесення зміни до статті 6 Кримінально-процесуального кодексу України (щодо обставин, які виключають провадження у кримінальній справі) (реєстраційний номер 9230).</p>
<p>&nbsp;</p>
<p>11:44:13</p>
<p>За-162</p>
<p>Шановні колеги, зараз, одну хвилинку. За-162. Рішення не підтримано. По фракціях, будь ласка. Партія регіонів&nbsp; – 0, "БЮТ - "Батьківщина"&nbsp; – 100, "Наша Україна - Народна самооборона" – 53, комуністів – 0, "Реформи заради майбутнього" – 2, Народна Партія – 0, "Позафракційні" – 7.</p>
<p>Шановні колеги, я просив би, шановні колеги, я ще раз прошу, коли ми з вами розмовляємо про щось, намагаємося домовитися, у нас немає цих взаємних звинувачень. Давайте таким чином домовимося: якщо комітет підготував до, розглянув питання про розгляд законопроекту 9221, давайте, якщо немає заперечень, ми його в четвер винесемо на розгляд. А далі, при підготовці до другого читання, я думаю, треба нам шукати і знаходити компроміс щодо цього законопроекту. Я просив би до остаточних рішень утриматися від цих взаємних звинувачень. Коли нема&nbsp; заперечень, давайте підемо таким шляхом. Дякую.</p>
<p>Шановні колеги, тепер ми переходимо до розгляду уже включеного до порядку денного проекту Закону про внесення змін до Кримінального та Кримінально-процесуального кодексів України (щодо удосконалення окремих положень) (реєстраційний номер 9075). Доповідач – голова Комітету з питань законодавчого забезпечення правоохоронної діяльності Швець Віктор Дмитрович. Будь ласка, Віктор Дмитрович.</p>
<p>Справа в тім, що на превеликий жаль, автор і комітет категорично заперечує проти скороченої процедури. Хай іде за повною тоді.</p>
<p>Шановні колеги, давайте таким чином: зараз доповідь і відповіді на запитання, потім – перерва, після перерви продовжимо розгляд цього питання. Будь ласка.</p>
<p>&nbsp;</p>
<p>11:46:14</p>
<p>ШВЕЦЬ В.Д.</p>
<p>Шановний Володимир Михайлович, шановні народні депутати! Мені дуже приємно було чути, що Голова Верховної Ради і представники більшості, Партії регіонів почали говорити про необхідність знаходження в цьому залі компромісу. Це абсолютно правильний і необхідний підхід. Рано чи пізно нам все рівно прийдеться знайти такий компроміс. Законопроект, який ще в серпні місяці ми з…, я і народний депутат Іван Григорович Кириленко внесли до парламенту, якраз і є тим політичним компромісом, який, мені здається, міг би абсолютно найти позитивне вирішення в цьому залі Верховної Ради.</p>
<p>Шановні колеги, попередні виступи народних депутатів, які стосувалися включення до порядку денного аналогічних законопроектів, багато в чому пояснили необхідність прийняття цього закону. Тому я дозволю зупинитися лише на самих головних моментах.</p>
<p>Перше. Сьогодні, шановні друзі, на 21 році життя незалежної України, наша держава як ніколи близько підійшла до того моменту, коли вона може повернутися в лоно європейських цивілізованих країн. Буквально залишилися один-два кроки, і ми можемо стати і асоційованими членами Євросоюзу, і вступити в Зону вільної торгівлі, і отримати безвізовий режим, все це можливо. Як сказав прем'єр-міністр Польщі Дональд Туск: "Україна зараз перебуває на відстані витягнутої руки". Тобто саме сьогодні, шановні колеги, ми можемо оцю відстань подолати. Ми можемо сьогодні ухвалити таке рішення, яке зніме останню перешкоду на шляху до європейської інтеграції України.</p>
<p>І прикро про це говорити, але перешкодою, дорогі друзі, в європейській інтеграції України є саме недолуга дефініція статті 365 Кримінального кодексу.&nbsp;І цей законопроект, який ми сьогодні розглядаємо, він якраз і передбачає вилучення цієї статті із Кримінального кодексу України. Правильно тут було сказано, що це сталінські дефініції, що це норма закону, яка носить не конкретний характер, вона може бути застосована до будь-якої посадової особи.</p>
<p>Ви вдумайтесь, шановні колеги, про що йдеться в цій статті, особливо в другій частині. Ви ж, ті, хто не юристи і хто юристи, повинні розуміти, що кримінальна відповідальність по статті 365 наступає лише в тому разі, якщо перевищення влади або службових повноважень спричинило шкоду державним, особистим інтересам окремих громадян або юридичним особам. Що це означає на практиці? Це означає наступне. Що будь-який громадянин України або група громадян України, в залежності від політичної кон’юнктури, яка є в країні, може звернутися до Генерального прокурора України з заявою про те, що Прем’єр-міністр, віце-прем’єр-міністр, Президент, міністр і будь-яка інша посадова особа, яка відноситься до службових осіб, перевищила свої повноваження. І цим перевищенням йому спричинили шкоду!</p>
<p>У нас, як ви знаєте, в країні можна знайти дуже легко експертів, які підпишуть відповідний висновок. І будують юридичні підстави для того, щоб цю особу запроторити на роки до в’язниці. От в чому суть статті 365 Кримінального кодексу України. Ми пропонуємо цю статтю вилучити.</p>
<p>Шановні колеги! На останньому засіданні Погоджувальної ради один із наших колег сказав, що із членів Погоджувальної ради, а ви знаєте, що це 25 керівників комітетів, 3 заступники Голови Верховної Ради, Голова і заступники Голови Верховної Ради, і керівники фракцій, – 22 особи, колеги, 22 особи ще недавно проходили по матеріалам кримінальної справи по статті 365. Ми пропонуємо завершити цей ганебний період, коли кожна наступна влада гнобить своїх попередників, застосовуючи Кримінальний кодекс як засіб політичних розправ.</p>
<p>Шановні колеги, тут дуже багато вже було всього сказано. Я думаю, що ми всі є свідомі того, що нам необхідно прийняти важливе і необхідне для всіх нас рішення. Мільйони українських громадян ніколи не вибачать нам, якщо ми не зробимо цей крок останній, якщо ми не знайдемо тут компромісу, якщо із-за цієї недолугої, неправильної дефініції статті 365 Кримінального кодексу український народ, українська держава втратить європейську перспективу. Цей закон, який ми з Іваном Григоровичем Кириленком внесли, він не персоніфікований, він не відноситься ні до кого, він виправляє ту помилку, яка була допущена з політичних мотивів. На той час, коли вводилась ця норма закону, вона відіграла виключно політичні мотиви. Ми пропонуємо припинити використовувати норми кримінального права як механізми політичної розправи над опонентами. Будь ласка, є вибори, є українські виборці, які на виборах повинні давати політичну оцінку діям політичних лідерів.</p>
<p>Шановні колеги, Комітет з питань законодавчого забезпечення правоохоронної діяльності дуже уважно проаналізував цей законопроект. Ми вислухали позиції відомих правників, вчених, юристів, які були всі, стояли всі на тому, що вилучення цієї статті буде безболісним для Кримінального кодексу України. Застосування статті 365 майже не відбувається окремо без сукупності з іншими статтями, це лишня стаття, вона не потрібна стаття. Чиновники, шановні колеги, повинні нести кримінальну відповідальність лише в тому випадку, якщо в його&nbsp; діях при прийнятті управлінського рішення були вчинені корупційні дії, тобто якщо він особисто мав вигоду до цього, мав особистий інтерес. В будь-якому іншому випадку політичне рішення чиновника не підлягає кримінальній відповідальності, це політичне рішення, крапка.</p>
<p>Шановні колеги, рішенням комітету, переважної більшості членів комітету було ухвалено таке: Комітет з питань законодавчого забезпечення правоохоронної діяльності рекомендує Верховній Раді України ухвалити в першому читанні за основу законопроект про удосконалення окремих норм&nbsp; кримінально, кримінально-процесуального законодавства, який передбачає вилучення із Кримінального кодексу статті 365, вилучення із Кримінально-процесуального кодексу з відповідних положень теж статті 365 і внесення змін &nbsp;до статті 365 зі значком 1 і статті 365 зі значком 2 положень, які&nbsp; регламентують правове становище службової особи.</p>
<p>Крім того, комітет ухвалив рішення: рекомендувати Верховні Раді у разі ухвалення у першому читанні за основу прийняти цей закон і в цілому як закон. Я думаю, шановні друзі, це буде наша відповідь і нашим друзям у Європі, і в усьому світі. Уже мені, вибачте, незручно якось бачити і чути всіх поважних осіб із Європейського Союзу, керівників іноземних держав, які вмовляють Українську державу, українську владу, український парламент. Да знайдіть ви вже цей компроміс, щоб ми вас уже прийняли в лоно європейських цивілізованих країн! Давайте зробимо цей крок, шановні друзі! Дякую за увагу.</p>
<p>&nbsp;</p>
<p>Веде засідання Заступник Голови Верховної Ради України М.В.ТОМЕНКО&nbsp;</p>
<p>&nbsp;</p>
<p>ГОЛОВУЮЧИЙ. Доповідь завершена.</p>
<p>Шановні колеги, прошу записатися на запитання до доповідача і співавтора законопроекту.</p>
<p>Будь ласка, покажіть. Ярослав Сухий, будь ласка.</p>
<p>&nbsp;</p>
<p>11:56:10</p>
<p>СУХИЙ Я.М.</p>
<p>Дякую. Шановний Віктор Дмитрович, скажіть, будь ласка, у мене питання до вас як до юриста, а я консультувався з колегою Міщенком, чи можливо до другого читання до президентського закону внести ваші зміни та доповнення, навіть якби ми пішли на порушення 116 статті Регламенту? Це перше питання.</p>
<p>Друге питання, конкретне питання. У 2008 році уряд Юлії Володимирівни встановив для Запорізького алюмінієвого комбінату фантастичну ціну на електроенергію: замість 2-4 центів, як у всьому світі, майже 10. Запорізький алюмінієвий комбінат припинив свою роботу. Нагадую вам, що Запорізький алюмінієвий комбінат – це серцевина кольорової металургії України. Шість тисяч пенсіонерів соціальними платежами забезпечував тільки цей Запорізький металургійний комбінат відрахуванням до соціальних фондів. Втрати – величезні, шалені! Ми не відтворимо ніколи Запорізького алюмінієвого комбінату.</p>
<p>В такій самій ситуації, через високу ціну на електроенергію, опинився феросплавний, титаномагнієвий, інші комбінати України. Скажіть, будь ласка, за це якось потрібно відповідати? Перше питання і друге.</p>
<p>&nbsp;</p>
<p>ШВЕЦЬ В.Д. Шановні колеги, я по першому вашому питанню відповім таким чином: якщо ви пам'ятаєте, один наш відомий депутат сказав, що Верховна Рада може все. Якщо Верховна Рада зробить вигляд, що не було порушення статті 116 Закону "Про Регламент", то, безумовно, це можливо.</p>
<p>Що стосується другого вашого питання, шановні колеги, я б сказав так. Знаєте, Верховна Рада декілька місяців тому назад ухвалила безпрецедентне рішення, коли списала 24 мільярди боргів відомим олігархам. Так що давайте будемо дивитися на всі ці питання так, як на них і треба дивитися.</p>
<p>Тоді це було колегіальне рішення уряду, сьогодні уряд теж кожний день приймає масу таких рішень. Якщо б ми з вами спільно сіли почитали, то ми найдемо там 20 складів злочинів, передбачених статтею 365.</p>
<p>&nbsp;</p>
<p>ГОЛОВУЮЧИЙ. Володимир Яворівський, будь ласка, запитання.</p>
<p>&nbsp;</p>
<p>11:58:13</p>
<p>ЯВОРІВСЬКИЙ В.О.</p>
<p>Шановні колеги, я хочу вам передусім подякувати за цей законопроект, який сьогодні… я думаю, що вся Україна сьогодні вслухається і чує про те, що ми, фактично, Блок Юлії Тимошенко і НУНС, пропонуємо сьогодні колосальний вихід із цієї ситуації, у яку так бездарно нас завели деякі владці.</p>
<p>А питання моє конкретне. Якось прав рука ідеологічна нашого&nbsp; Президента &nbsp;пані Герман заявила: "Якби я знала, хто підставив так Президента, я би його своїми власними руками" – це цитата – "власними руками я б його задушила".</p>
<p>Скажіть, будь ласка, ви – досвідчена людина, прокурор, депутат багатьох сликань, ви, бува часом, не знаєте цього прізвища?</p>
<p>&nbsp;</p>
<p>ШВЕЦЬ В.Д.&nbsp; Шановний Володимире Олександровичу, я думаю, що це прізвище знає вся Україна.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Михайло Косів, запитання до доповідача.</p>
<p>&nbsp;</p>
<p>11:59:07</p>
<p>КОСІВ М.В.</p>
<p>Михайло Косів, "Блок Юлії Тимошенко". Шановний Вікторе Дмитровичу, ви цілком слушно сказали, що немає такого його рішення посадової особи – чи то міністр, чи то Прем'єр-міністр і так далі – який би не викликав заперечення у якоїсь частини там суспільства.</p>
<p>Отже, стаття 365 Кримінального кодексу України, я над нею дуже роздумував багато, вона допускає таке явище, яке є недопустимими в юриспруденції. Тобто оціночний підхід, оціночний: отак мені здається. А я, якби був Прем’єр-міністром, то я би зробив зовсім по-інакшому. Тому, без сумніву, що її треба виключати.</p>
<p>Але скажіть, будь ласка, чи аналогічні правові норми десь ще в світі існують? Бо ж весь світ кричить, що це недопустима норма до політичних діячів. Дякую.</p>
<p>&nbsp;</p>
<p>ШВЕЦЬ В.Д.&nbsp;&nbsp; Дякую за запитання. Ви знаєте, декілька неділь тому назад я зустрічався з представниками Державного департаменту США юстиції. І вони не могли зрозуміти, в чому вина Тимошенко. Вони мене питають: а яка там корупційна складова цього процесу, що вона собі присвоїла, який вона мала інтерес. Я кажу, да немає там інтересу особистого. Мова йде про якісь міфічні інтереси чиїсь, невідомо чиї. Вони кажуть, ну тоді це просто не може бути, це не злочин, за це не можна судити. Людина за такі злочини, шановні колеги, не може захищатися. Ви зрозумійте це.&nbsp; Від цього не можна захищатися. Те, що зараз відбувається.</p>
<p>Я хотів би ще привернути всіх вашу увагу до одної простої деталі. Тимошенко особисто не підписала ні одного документу, розумієте? За що ви її судите?&nbsp;Вона не зробила ніяких дій, для того щоб вони підпадали під норми Кримінального кодексу. Ви уявіть собі, особи, які підписували газові угоди ,вони на волі. Тимошенко як Прем'єр-міністр, яка забезпечила українських громадян і мільйони європейців теплом…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>Володимир Олійник, останнє запитання.</p>
<p>&nbsp;</p>
<p>12:01:36</p>
<p>ОЛІЙНИК В.М.</p>
<p>Віктор Дмитрович! Безперечно, питання стоїть в такій площині. Перш за все, якщо мала посадова особа повноваження давати вказівки в такий спосіб суб’єкту господарювання, то проблем немає. Якщо є перевищення, потрібно давати оцінку.</p>
<p>А мене питання трошки інше. Зараз закликали до консенсусу, компромісу, злагоди і так далі. Скажіть, будь ласка, я читаю заяву голови фракції БЮТ, це "П’ятий канал", третє жовтня, дві тези: "Юлія Тимошенко проти декриміналізації статті 365-ї, сподівається на виправдальний вирок". Це перше. Друге: "Депутати БЮТ не будуть голосувати за зміни до законодавства".</p>
<p>Оскільки президентський не передбачав подібної декриміналізації&nbsp; в 365-й, в контексті того, що ви доповідаєте, тоді&nbsp; у мене запитання: що змінилося, що сталося з фракцією, яку позицію ви займаєте, чому ви кидаєте докір іншим, а самі не можете ніяк в одній голові визначитись, що робити?</p>
<p>&nbsp;</p>
<p>ГОЛОВУЮЧИЙ. Віктор Дмитрович, якщо не заперечуєте. Коректно…Оскільки закид Івану Григоровичу Кириленку, вам подякувати.</p>
<p>Іван Григорович, будь ласка, вам хвилину.</p>
<p>&nbsp;</p>
<p>12:02:52</p>
<p>КИРИЛЕНКО І.Г.</p>
<p>Шановні друзі! Щоб розставити крапки навіть в цьому питанні, де нас звинувачують, що ми не збираємося ні за що голосувати, а тільки сподіваємося на те, що сказав попередній колега, офіційно заявляю: третього жовтня голова фракції БЮТ не був на "5 каналі", це перше.</p>
<p>Друге. Наша заява була, але з приводу виступу представника Партії регіонів, який заявив дослівно наступне: "Ми підемо назустріч, якщо внесе в касу півтора мільярда". Друзі! Оце з цього приводу ми заявили, що за такі норми ми голосувати не будемо.&nbsp; Нічим і ніким не доказано в суді, що нанесла матеріальні збитки або перевищила повноваження. Абсолютно&nbsp; справа розсипалася. Це був такий смисл заяви, з якою я, дійсно, виступив у засобах масової інформації у відповідь на закид Партії регіонів, один з представників якої сказав те, що я щойно озвучив. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу записатися на обговорення. І проведемо обговорення після перерви.</p>
<p>Будь ласка, іде запис на обговорення даного законопроекту. Від фракцій і від депутатів.&nbsp; Шановні колеги, після перерви відбудеться обговорення даного закону. Оголошую перерву до 12.34.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>Веде засідання Заступник Голови Верховної Ради України М.В.ТОМЕНКО&nbsp;</p>
<p align=center><b>&nbsp;</b></p>
<p>ГОЛОВУЮЧИЙ. Шановні колеги! Продовжуємо засідання Верховної Ради України.</p>
<p>Нагадаю, ми розглядаємо проект Закону про внесення змін до Кримінального та&nbsp; Кримінально-процесуальних кодексів України (щодо вдосконалення окремих положень). Зараз приступаємо до&nbsp; обговорення від фракцій, а потім – від депутатів.</p>
<p>Від фракції "БЮТ – "Батьківщина" буде виступати Михайло Косів. За ним – Юрій Кармазін. Прошу, пане Михайле!</p>
<p>&nbsp;</p>
<p>12:35:08</p>
<p>КОСІВ М.В.</p>
<p>Шановні колеги! Шановні співвітчизники! Все літо я провів у Києві і був присутній на всіх судових засіданнях у Печерському суді.</p>
<p>6 липня суддя Кирєєв видалив мене&nbsp; із зали, хоч я нічого не порушував, я тільки сказав йому одну істину, що я як представник покоління "дисидентів- шістдесятників" дуже добре був знайомий, бо стикався з слідчими&nbsp; органами із судом в ті комуністичні радянські часи, які ми тепер називаємо "тоталітарними". Так от, ті суди були набагато професійнішими і свого часу набагато навіть чеснішими, бо вони абсолютно точно знали, що&nbsp; підпільний журнал "Український вісник", правозахисний, видає В'ячеслав Чорновіл. Що після того, як В'ячеслава Чорновола заарештували 12 січня 1971 року, випуск журналу продовжив Михайло Косів, але в них не було доказів. У них не було речових&nbsp; "корпус делікта" І тому вони&nbsp; це&nbsp; обвинувачення з В'ячеслава зняли, а мене змушені були відпустити.</p>
<p>&nbsp;Тепер же в Печерському суді абсолютно жодного конкретного звинувачення за статтею 365 Кримінального кодексу проти Юлії Тимошенко немає. Але ця стаття є чисто, як я вже казав, оціночна, бо їм здається, що от вона допустила зловживання. У журналістиці є&nbsp; такий&nbsp; <a name=Temp></a>жанр, який називається "якби я&nbsp; був директором". &nbsp;Так от, якби я був директором, чи прем'єр-міністром, я, звичайно, робив би все набагато&nbsp;&nbsp; краще. Я змусив би Росію віддавати нам взагалі газ безкоштовно, адже вони через "Дашава-Москва", газопровід донині існує, викачали з України газ перед війною і після війни.&nbsp; Але справа в тому, що це, ще раз кажу, оціночні підходи.</p>
<p>У мене&nbsp;&nbsp; є така пропозиція. Оця стаття, про яку говорив депутат Швець, є ганебною для України. Отже, її треба вилучити із Кримінального кодексу, бо&nbsp; є за корупцію і за хабарництво інші статті для посадових осіб. Ми проголосували в першому читанні і проект закону 9221. Я пропоную, давайте ми в першому читанні проголосуємо і Закон 9075. А тоді, не порушуючи статті 116, об'єднаємо ці закони і видамо один, нормальний, спільний. Дякую.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую. До слова запрошую Юрія Кармазіна. За ним&nbsp; буде виступати&nbsp; народний депутат Заблодський. І я просив би висвітлити на табло всіх виступаючих, якщо ви цього не зробили. Прошу, Юрій Анатолійович.</p>
<p>&nbsp;</p>
<p>12:38:29</p>
<p>КАРМАЗІН Ю.А.</p>
<p>Юрій Кармазін. Шановні народні депутати, я хочу висловити позицію фракції про те,&nbsp; що ми будемо підтримувати цю законодавчу пропозицію. Через те, що статтею 365 передбачена кримінальна відповідальність за перевищення влади або службових повноважень, тобто&nbsp; за умисне вчинення &nbsp;службовою собою дій, які явно виходять за межі наданих їй прав чи повноважень, якщо вони заподіяли істотну шкоду охоронюваним&nbsp; законом правам і інтересам окремих громадян, або державним, чи громадським інтересам, або інтересам юридичних осіб.</p>
<p>Але, з огляду на те, що ця ситуація політично оціночна, то під ці дії підпадають і дії Прем'єр-міністра Азарова, який не приймає народних депутатів України - представників українського народу. І дії Прем'єр-міністра Азарова, який дає вказівки про невиконання рішень судів,&nbsp;&nbsp; &nbsp;і дії керівників судової гілки влади, які дають вказівки мурижити і не виконувати судові рішення по дітям війни, і не розглядати, і не приймати, і по чорнобильцям. І дії Прем'єр-міністра колишнього Януковича, нинішнього Президента, де підраховано, що 38,6 мільярдів доларів тратив "Нафтогаз" внаслідок тих угод по підвищенню вартості газу.</p>
<p>І через це, через те, що і Верховний Суд, Пленум Верховного Суду наголошував, що має ставитись питання і враховувати мають суди, чи очевидно було, чи ні, протиправність свої поведінки.</p>
<p>Я хочу сказати, що ми не приймаємо рішення для однієї справи. Ніхто не дорікне, що я діяв несправедливо, коли стояло питання загрози життю нинішнього Президента Януковича в 2004 році. Я вийшов на цю трибуну і сказав про це, Віктор Федорович. Ніхто не дорікне мене, коли притягали до відповідальності Колесникова. Я вийшов і на цю трибуну, і на телебачення і сказав: "Ви незаконно притягуєте людину до кримінальної відповідальності".</p>
<p>Але я хочу вам сказати і звернутися до вас, Вікторе Федоровичу, з цієї високої трибуни. Коли в справі лежать постанови від 31 квітня 2011 року в справі Тимошенко – це постанова про приєднання до кримінальної справи документів, які вносив старший прокурор-криміналіст Псюк. Це і інші документи, наприклад, 31 квітня про огляд і так далі, які є сьогодні в справі. То найкращий вихід для вас сьогодні, для влади, – це піти на прийняття цього законопроекту. Трошки гірший вихід – це відкликати цю справу. А ще варто замислитися, ви ж справу по педофілам, яку ви кругом піарили, припинили, вчора припинили, а хто відповідати буде?!..</p>
<p>&nbsp;</p>
<p>ГОЛОВУЮЧИЙ. Завершуйте, Юрій Анатолійович.</p>
<p>&nbsp;</p>
<p>КАРМАЗІН Ю. Я завершую. Шановний пане головуючий, я хотів би, щоб ви поставили питання про відповідальність всіх, хто ганьбив парламент.&nbsp; &nbsp;І коли показували, що тут сидять педофіли, оголосіть, що справа припинена цією владою. А, безперечно, педофіли продовжують керувати, тільки, очевидно, за межами цього приміщення.</p>
<p>&nbsp;</p>
<p>ГОЛОВУЮЧИЙ. Дякую, Юрій Анатолійович. Дякую. Як тільки буде рішення прокуратури, я думаю, буде можливість його оголосити. Поки ми його не бачили.</p>
<p>Від фракції Партії регіонів запрошую Володимира Олійника на виступ. За ним буде виступати Юрій Прокопчук, фракція "БЮТ – "Батьківщина".</p>
<p>&nbsp;</p>
<p>12:42:25</p>
<p>ОЛІЙНИК В.М.</p>
<p>Шановні колеги, що пропонується цим зробити законопроектом? Практично зводиться до одного – чиновникам свободу, а простим людям закон. І буде ж та ситуація повторюватися. Той, хто вкрав, там, мішок картоплі до суду і до тюрми, а той, хто, зловживаючи своїм становищем службовим, і чинив значні збитки державі, інтересам людей до мільярда і більше – на волі. Іди на вибори, хай люди дадуть оцінку. І ми виходимо за рамки 19 статті.</p>
<p>Я звертаюся до демократів, до тих, хто ще недавно поділяв дуже цікаву позицію, так ви скажіть людям правду, що угода від 19 січня 2009 року відповідає національним інтересам України. Відповідає. Тоді станьте на позицію російських чиновників і скажіть, що ми сьогодні тут є людьми, які мають найнижчу ціну і не маємо права на перегляд цієї ціни. Станьте на позицію і захищайте Росію, що до 2019 року абсолютно ми не маємо права цю угоду змінити. Тоді скажіть громадянам чесно, що вони повинні подякувати Юлії Тимошенко за те, що тарифи підняті, ціни на товари підняті, тому що, коли говорять про те…, ваша реакція це гарне підтвердження, що у вас там все кипить…</p>
<p>&nbsp;</p>
<p>ГОЛОВУЮЧИЙ. Шановні колеги, дайте можливість…</p>
<p>&nbsp;</p>
<p>ОЛІЙНИК В.М. І коли ви говорите про те, що ціна, яка зайшла для бізнесменів і олігархів, то, вибачте, вона закладена в ціну товару і люди її оплачують. Але коли олігарх отримує і певні власники ціну високу на газ, то вони для того, щоб бути конкурентоспроможними що роблять? Тормозять заробітну плату. То хай виборці вам подякують. Зарплати не зростають, а ціни й тарифи завдяки такій угоді зростають.</p>
<p>І на завершення. Ви знаєте, якщо ви вже так до європейських стандартів підходите, ну, врешті-решт припиніть говорити речі, які не відповідають європейським традиціям! Єврокомісар Фюле заявив категорично: "Євросоюз не вважає Тимошенко і Луценко політв’язнями!" Чому ви продовжуєте торпедувати цю тему? А тому що нема аргументів.</p>
<p>І ще одне. Чому сьогодні Юля Тимошенко&nbsp; проти 365-ї - декриміналізації? А тому що така позиція - це буде свідченням винуватості. І треба уникнути відповідальності в такий спосіб. Люди це все бачать. І вони дадуть вам і політичну оцінку.</p>
<p>&nbsp;</p>
<p>ГОЛОВУЮЧИЙ. До слова запрошую Юрія Прокопчука, фракція "БЮТ - "Батьківщина". За ним буде виступати Андрій Сенченко. Будь ласка.</p>
<p>&nbsp;</p>
<p>12:45:20</p>
<p>ПРОКОПЧУК Ю.В.</p>
<p>Юрій Прокопчу, "БЮТ - "Батьківщина", Рівненщина. Шановні громадяни України! Шановні колеги! Про що сьогодні в цій залі йдеться? Йдеться про статтю 365 Кримінального кодексу, яка за дію кодексу, 10 років, всі 10 років пролежала на полиці цього Кримінального кодексу. І тільки за останній рік з приходом до влади Януковича почала інтенсивно застосовуватися. Застосовуватися до кого? До лідера опозиції Юлії Тимошенко, до Юрія Луценка, до всіх міністрів Кабінету Міністрів Тимошенко і таке інше. Ось це ця статистика.</p>
<p>І що таке сьогодні стаття 365 Кримінального кодексу? Колега Яценюк допустив неточність. Це стаття 27 року за номером 58 про ворогів народу! Це тоді, коли 30 мільйонів людей в Радянському Союзі були незаконно розстріляні, виселені, коли був втрачений найкращий генофонд політиків, вчених! Коли були розстріляні напередодні війни всі воєначальники – Блюхер, Тухачевський, Якір, Єгоров, - що потім призвело до наслідків тих, які ми мали у Великій Вітчизняній війні.</p>
<p>Що таке стаття 365 Кримінального кодексу? Це стаття, яка сьогоднішній владі дозволяє здійснювати політичні репресії. Це та стаття, яка сьогодні вигідна цій владі, тому що ще недавно, коли притягували до відповідальності по іншій, 364 статті, вони кричали, що такого не може бути. Так от, шановні, для того, щоб ми дійсно, заявляючи про Європу, були європейською державою, ми маємо припинити дію цієї, з Радянського Союзу ще, статті. Для того, щоб не тільки, як ви кажете, звільнити когось від політичних репресій чи витягнути з тюрми, для того, щоб ця стаття взагалі зникла і з нашого соціуму, і з нашої юридичної практики.</p>
<p>І ще. Я хотів би звернутися до всіх, насамперед тих, хто на всі свята іде з свічками до храму, і під камери показують, які вони віруючі люди. Так от, пам'ятайте: окрім того, що є кримінальні закони, які використовуються неправильно, є ще Закон Божий: не судіть даремно - і самі судимі не будете. Дякую.</p>
<p>&nbsp;</p>
<p>ГОЛОВУЮЧИЙ. До слова запрошую Сергія Міщенка, якому передав слово Андрій Сенченко. За ним буде виступати Андрій Павловський, фракція "БЮТ - "Батьківщина".</p>
<p>&nbsp;</p>
<p>12:48:08</p>
<p>МІЩЕНКО С.Г.</p>
<p>Шановні колеги! Шановні громадяни України! Я хочу задати запитання тим народним депутатам, які знаходяться зараз у владному таборі, які були суддями, прокурорами, адвокатами, слідчими і ті, які не один судовий процес пройшли, як кажуть, своїми руками. Я теж пройшов не одну сотню судових процесів, так я хочу вам задати питання оцій стороні.</p>
<p>Перше. Чи ви мали в своїй практиці такі випадки: чи мали в практиці, коли на 15 томів справи дається 3 дні для ознайомлення? Ніхто із вас не скаже, що таке було. Я можу сказати, що зараз Юлії Володимирівні Тимошенко і її адвокатам дали декілька днів, щоб 15 томів, 5 тисяч аркушів справи ознайомитися.</p>
<p>Я хочу задати запитання. Чи були у вашій практиці хоч один випадок, коли підсудна просила адвоката, захисника, а їй не давали, не давали можливості на захисника? А Юлії Володимирівні не давали. А чи не допускали свідків захисту до суду, а тільки обвинувачення, у вашій практиці? А в цьому процесі ні захисникам, ні обвинуваченим не дали можливості захищатися. А у вашій практиці були випадки, коли із зали суду видаляли народних депутатів і учасників процесу? Та ви не назвете такого, тому що заборонено законом це робити!</p>
<p>А чи застосовувався арешт до підсудного, який не ухилявся від слідства, який не впливав на хід розслідування справи? А до Юлії Володимирівни, як до жінки, був застосований такий запобіжний захід, як арешт. А недопущення журналістів до залу? А останнє рішення суду, щобне допускати&nbsp; на вирок депутатів і інших громадян України?</p>
<p>Так от, я можу сказати, що ті обвинувачення, які там існують, які є листи Генеральної прокуратури і Міністерства юстиції, які спростовують, прямо кажуть про те, що немає злочину. Але ж Міністерство юстиції – це ж у ваш час, це зараз ті люди знаходяться, підписували цього листа зараз, це не Міністерство юстиції, коли були при уряді Тимошенко, повністю спростовують обвинувачення.</p>
<p>Тому я можу сказати, дорогі мої колеги, які там працювали, поясніть своїм колегам-депутатам з провладного лагеря, що, не дай Бог, це повернеться колись, коли зміниться влада, по аналогії можна любого посадити по цій статті. Не дай Бог, щоб ми на це наражалися. Дякую.</p>
<p>&nbsp;</p>
<p>Веде засідання Голова Верховної Ради України В.М.ЛИТВИН&nbsp;</p>
<p>&nbsp;</p>
<p>ГОЛОВУЮЧИЙ. Шановні народні депутати, слово має Андрій Павловський, фракція "БЮТ" – "Батьківщина".</p>
<p>Наступним буде виступати Сергій Шевчук.</p>
<p>&nbsp;</p>
<p>12:51:25</p>
<p>ПАВЛОВСЬКИЙ А.М.</p>
<p>Андрій Павловський, "Блок&nbsp; Юлії Тимошенко" – "Батьківщина".</p>
<p>Шановні співвітчизники, вже навіть нинішня влада сама, я так розумію, зрозуміла, що з ув'язненням Юлії Тимошенко зроблено грубу помилку, яка підриває міжнародну репутацію не тільки особисто Віктора Януковича, але й країни в цілому. І свідченням цього є навіть слова Ганни Герман, що вона сказала, що придушила б своїми руками того, хто підставив Януковича і прийняв рішення про арешт Юлії Тимошенко. Да і Віктор Янукович на запитання журналістів визнавав, що він жалкує з цього і він розуміє, що це підриває його авторитет і влади в цілому.</p>
<p>Ну так давайте знайдемо компроміс, якщо ви починаєте це розуміти! Чому ми сьогодні це не побачили&nbsp;в цьому залі парламентському? Для чого ви продовжуєте ігнорувати заклики і вимоги європейської спільноти, керівників Європейського Союзу, керівників європейських урядів, уряду Сполучених Штатів? Невже ви будете ігнорувати, і як в народі кажуть, бикувати проти всього світу? Да ви дограєтеся! Я не хочу казати про санкції, які можуть бути застосовані, наприклад, Білорусії, що високопосадовці, які пов'язані з порушенням прав людини, з політичним переслідуванням, втратять право виїзду в європейські цивілізовані країни, що будуть заблоковані ваші рахунки на Кіпрі. Ваші офшорні рахунки. В цьому залі більше трьохсот доларових мільйонерів! Подумайте про це! Ви ховаєте свої капітали в офшорах, вони під загрозою. Так що давайте, йдемо до компромісу, щоб вийти, щоб не було зовсім уже…</p>
<p>Друзі, і ми повинні розуміти, що головною метою переслідування Юлії Тимошенко є мета, і мета ця – зрив підписання Угоди про асоціацію з Європейським Союзом. Але з іншого боку, ті, хто це роблять, вони і в Митний союз не дуже хочуть. Вони… їм хочеться чавкати у своєму болоті і споживати українські ресурси і ховати їх в офшорах – ось їх головна мета.</p>
<p>Але я думаю, що здоровий глузд повинен перемагати кримінальну сутність&nbsp; нинішньої влади. Ну, коли ви вже прийдете до здорового глузду, коли ми знайдемо компроміс? Це залежить від вас. У вас є відповідні голоси. Ми можемо прийняти те рішення, знайти компроміс, є&nbsp; на це останній шанс.</p>
<p>Чи ви хочете повторення єгипетських подій? Чи, не дай Боже, лівійських? Не доводьте до цього!</p>
<p>І я розумію, що зараз однією з метою ув'язнення лідерів опозиції –&nbsp; Юлії Тимошенко, Луценко – це відвернути увагу суспільства від погіршення життя, від того, що падає катастрофічно купівельна спроможність …</p>
<p>&nbsp;</p>
<p>ГОЛОВУЮЧИЙ.&nbsp; Дякую. Сергій Шевчук, фракція "БЮТ – "Батьківщина". Наступним буде виступати Євген Кирильчук. Андрій Шкіль? Будь ласка.</p>
<p>&nbsp;</p>
<p>12:54:46</p>
<p>ШЕВЧУК С.В.</p>
<p>Шановні колеги, зараз виступи від депутатів. Тому я хочу висловити свою власну позицію.&nbsp;Коли в 2005 році заарештували Євгена Кушнарьова, нині покійного нашого колегу, у багатьох це викликало нерозуміння і несприйняття. Не тільки співвідносно особи Кушнарьова, а тих звинувачень. Бо якби тоді в тому відомому Сєвєродонецьку використали б терміни не "сепаратизм", не "федералізація", а Європейську хартію регіонального самоврядування, тоді б і не було цих судових процесів.</p>
<p>Минуло декілька років, і замість двох, трьох, чотирьох тоді ув’язнених, які були в СІЗО, кількість таких політичних ув’язнень збільшилася в декілька разів і стала декілька десятків.</p>
<p>Я хочу говорити про тенденцію, шановні колеги. Що буде через 5-6 років, коли зміниться влада? Кількість переслідуваних будуть уже сотнями. Ви до цього прагнете? Ви хочете далі розхитувати цей маятник? Я, наприклад, не хочу, щоб це було в нашій державі.</p>
<p>Ви знаєте, в останній час дві резонансні справи щодо колишніх керівників держави – справа Юлії Тимошенко, про яку багато говорять, і справа колишнього Президента Піночета. Згадайте картинки з "Євроньюс" і з інших каналів. Хворий, немічний колишній чиновник постає перед судом. Його шкода. Ви думаєте, що не може повторитися така ситуація з нинішнім гарантом: на каталці, хворий, немічний постає перед судом, друзі втекли в Росію, людина залякана, суспільство не підтримує. Це не фантазії, це може бути реальністю, якщо ми сьогодні в цей визначальний момент не приймемо правильне рішення.</p>
<p>І ще одне. Питання геополітики, питання історичного шляху України. Зрозуміло, що якщо не буде прийнято правильне рішення в ці дні, європейська спільнота відтермінує усі наші намагання інтеграції до Європейського Союзу. Як тоді може поступити влада чи окремі представники влади? Вони заохочуть до того, щоб грюкнути дверима і податися в обійми до Митного союзу, в обійми до Кремля. Така політична ціна нинішніх питань, які ми сьогодні розглядаємо. Це буде трагічний поворот історії нашої держави.</p>
<p>І тому, безумовно, кожен, хто дбає про майбутнє України, повинен сьогодні прийняти зважене компромісне розумне рішення не задля нашої з вами подальшої долі - задля долі майбутнього нашої держави.</p>
<p>&nbsp;</p>
<p>ГОЛОВУЮЧИЙ. Андрій Шкіль,&nbsp; фракція "БЮТ – "Батьківщина".&nbsp;&nbsp; Наступним буде виступати Терен Віктор.</p>
<p>&nbsp;</p>
<p>12:57:36</p>
<p>ШКІЛЬ А.В.</p>
<p>Шановні народні депутати! Шановні радіослухачі і радіослухачі! Шановна Президія! Я, звичайно, не буду закликати до компромісу людей, які не датні на нього і компроміс - це примусове для них явище. Бо що називається компромісом? Це коли бажання сторін знайти те спільне, що дає можливість прийняти рішення. Немає тут нічого спільного, ми чудово це розуміємо, з представниками нинішньої влади.</p>
<p>Для чого була задіяна справа по Тимошенко? Звичайно, це проста, тривіальна помста помножена на страх. І ні бажання мститися, ні страх не минули у нинішньої влади, наскільки я бачу із їхніх виступів, бо некомпетентність нинішньої влади демонструється кожен день. Суспільство це бачить і дасть оцінку. Чудово це розуміє і нинішня влада, але для того, щоби хоча би якимось чином демонструвати свою силу, вони намагаються свою владу продемонструвати через знищення опозиції. Це не високий політ і не високі можливості нинішньої влади.</p>
<p>Коли ми говоримо про шлях, який можна було пройти через декриміналізацію статті, яка, звичайно, попахує тривіальним і достатньо серйозним совєтським душком, але не хоче цього робити нинішня влада. У них викликає естетичне задоволення, коли лідер опозиції перебуває у слідчому ізоляторі. Значна частина з них там колись була, значна частина з них колись там побуває, але, тим не менше, відчуття сили, величі і влади п’янить їх саме тоді, коли опозиція перебуває у в’язниці.</p>
<p>Повірте, ще більш п’янким є відчуття розстрілу опозиції на танках, мирно їдучи і розстрілюючи опозицію. У вас ще більше буде задоволення викликати така картинка. Але до чого це призведе? Ви ж чудово знаєте, що той, хто сіє бурю, жне зовсім інше, ніж задоволення. Тому схаменутися ніколи не пізно, хоча знаю, що ви ніколи не схаменетеся.</p>
<p>І хотів би буквально кількома фразами. Ви чудово знаєте, що погано закінчує той, хто погано починає. Ваша влада погано почала, ваша влада почала з терору і переслідування, ваша влада використовує правоохоронну систему винятково як бейсбольну біту або як електрошокер. Це не завдання правоохоронної системи. І повірте, ті, хто зараз розповідає про те, що для України важлива європейська інтеграція, чудово розуміють, що цією справою перекреслюються усі євроінтеграційні шляхи. Коли ви розповідаєте про те, що вам потрібен дешевий газ, так він вам особисто потрібний для того, щоб виробляти дешеву продукцію і збувати її в Європі. А ви не забудьте про те, що санкції будуть торкатися не тільки персон, але й товарів, які ви туди захочете відвести. Тому подумайте про своє майбутнє, не топчіться зараз по майбутньому власних дітей. Дякую.</p>
<p>&nbsp;</p>
<p>ГОЛОВУЮЧИЙ. Терен передає право на виступ Юрію Гнаткевичу. Будь ласка.</p>
<p>&nbsp;</p>
<p>13:00:54</p>
<p>ГНАТКЕВИЧ Ю.В.</p>
<p>Шановні колеги, сьогодні на засіданні фракції Микола Томенко жартома, після моїх вчорашніх емоційних виступів, запропонував мені створити комуністичну платформу у фракції "Блоку Юлії Тимошенко – "Батьківщина". Я думаю, що після сьогоднішнього виступу він запропонує мені створити таку платформу Партії регіонів у нашій фракції. В чому справа? Справа в тому, що колись Юлія Володимирівна назвала мене фаном Партії регіонів. Це тому вона мене так назвала, що я був одним із основним промоутерів переговорів з Партією регіонів, які вона з вами колись вела, після того коли було відомо, ким зраджено гасло: "Олігархи заплатять справжню ціну". Я вважав, що коли капітал вже легалізований, то з ним треба вести переговори. І вона вела з ними переговори, а не воювати з ними. Один чоловік воював і переміг капіталістів, але потім що сталося через 70 років? А вернулися знову капіталісти.</p>
<p>В мене є хатинка в селі під Сквирою, і я вам скажу, що каже народ. І те, що каже народ, це я вам зараз передам, у ваших же інтересах. Віктор Терен мені розказав, що одна жіночка на базарі йому сказала: "Ви знаєте - каже, - я хочу щоб Юлі дали такий якийсь термін, ну, один рік, щоб вона скоро вийшла, а щоб вона всіх потім всіх їхніх пересаджала, дала по 10 років". Народ на простому своєму рівні саме так розсуждає. А ще він каже: "А що, крім&nbsp; Юлі у нас в&nbsp;&nbsp; нашій державі немає кого судити?" "А, може, - вони кажуть, - ми почнемо з Кравчука (хай вибачить мені земляк)&nbsp;&nbsp; за&nbsp; зданий флот, за здану нізащо ядерну зброю; а, може, ми того чоловіка, який і зараз після зданої зброї роздає десь по світу збагачений уран?" І хто, давайте згадаємо, здав золоті запаси? А, може, притягнемо сюди Кучму, на Печерський суд за те, що розвалив колгоспи? Може, пригадаємо йому "кольчуги". Народ каже: "В державі є ті, хто розікрав державу". І справді це так. Може, у нас хоч один завод чи крупна фабрика була куплена без застосування шахрайства, яких&nbsp; можна багато кому і в цьому залі, і поза цим залом зараз притягти до Печерського суду і до інших судів?</p>
<p>Шановні колеги! В інтересах вашої партії треба заземлити те, що твориться зараз в народі. Він обурюється – не стільки він обурюється, що Юлю судят, - а обурюється&nbsp; тим, що вас і всіх інших, хто розікрав державу,&nbsp; не&nbsp; судять. Я розумію, що вам важко простити їй те, що вона скликала Майдан, що вона закликала сухопутні війська Майдан захистити, що вона мала список у 330 підприємств, які вона хотіла перепродати, що вона перепродала "Криворіжсталь" і забрала, знаєте, в кого і кого змусила зараз купити "Запоріжсталь". Я знаю, що в її програмі написано, що олігархічні клани є головною проблемою України. А що, вона в&nbsp; цьому щось помиляється? Вона не каже, що…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>ГНАТКЕВИЧ Ю.В. Але вона каже, що капітал треба поставити на службу народу. Ви так ведете себе, бо думаєте, що прийшли навічно до влади. Я у своєму політичному досвіді бачив таке, що мені і в голову…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>ТОМЕНКО М.В. Шановні колеги! Я коротко хотів би уточнити свою позицію. Дійсно, я говорив про те, що у свій час "укапісти" - українські комуністи намагалися поєднати національну соціальну ідею, і по-своєму вони були праві. Правда, їх після цього більшовики розстріляли за те, що вони були українськими комуністами. Тому я завжди, коли порівнюю діяльність комуністичних партій, згадую і&nbsp; виділяю про те, що в українській політичній думці була ще така течія українських&nbsp; комуністів. І&nbsp; не вважаю, що було б погано, аби виникла така партія українських комуністів.</p>
<p>&nbsp;</p>
<p>ГОЛОВУЮЧИЙ.&nbsp; Ольга Боднар, будь ласка. Останній виступ.</p>
<p>&nbsp;</p>
<p>13:04:59</p>
<p>БОДНАР О.Б.</p>
<p>Шановні колеги, шановний головуючий, шановні колеги! Ольга Боднар, "Блок Юлії Тимошенко" Партія "Батьківщина.</p>
<p>Ми сьогодні торкаємося дуже серйозного&nbsp; питання, яке вирує в цьому залі, ну принаймні при моїй пам'яті, з 1998-1999&nbsp; років, саме йдеться&nbsp; про декриміналізацію&nbsp; нашого суспільства. Давайте зробимо цей серйозний крок і подивимося, чи власне що нам дає&nbsp; даний законопроект. Ви знаєте, от коли я слухала обговорення в цьому залі&nbsp; цієї теми, мені пригадався от анекдот про 1917 рік, коли баришня питає свою помічницю і каже: "А що там за вікном робиться?". А віона каже: "Революция, барышня.". А вона каже: "А что они хотят? - Они хотят, чтобы&nbsp; не было богатых". А она говорит: "Странно, а мой отец хотел, чтобы все были&nbsp; богатые."&nbsp;&nbsp; Так, в даному&nbsp; випадку, давайте вирішимо, чи ми хочемо, щоб Україна була багата, потужна і сильна країна.</p>
<p>20 урядів змінилося в нашій країні. То давайте будемо&nbsp; тоді послідовними, давайте&nbsp; всіх урядовців за цих 20 урядів зараз зберемо і спитаємо, а чому у&nbsp; нас відключали світло, чому нам не виплачували пенсії, чому у нас були заборгованості, чому у нас були шалені інфляції, чому ми з вами були мільйонерами всі і купували хліб майже по мільйону гривень. Так? Давайте ми&nbsp; спитаємо, всіх дружно посадимо - і тоді всі будемо їсти на 10 копійок, тому що, в принципі, фінансування буде низеньке. І тоді ми, може, якось витрати з бюджету збільшимо і будемо&nbsp; якимось чином покривати ці&nbsp; свої витрати на поїздки на Кіпр.</p>
<p>Даний законопроект, в ньому йдеться про те, що не може бути умисного складу в тому, що людина, яка виконує свої повноваження на таких високих посадах і приймає ті,чи інші рішення, мало того, приймає ще й колегіально.</p>
<p>Шановні колеги,&nbsp; чинне законодавство, а також всі юристи тут підтвердять, що є означення, що таке злочин і що таке умисний склад. В даному випадку, ми говоримо про те, що ця стаття 365, про яку ми говоримо, ніяким чином не може компелюватися з тими діями, які вчиняють посадовці. Вона може бути,&nbsp; дійсно, застосована тільки до своїх політичних опонентів.&nbsp; Давайте порахуємо, можливо, вона хоча б раз застосувалася? Ні. Можливо, вона застосовувалася у ці часи, коли там страшні 1937-1939-й? Да, подібні міри тоді застосувалися. І саме тоді використовувалася вона саме таким чином, яким чином вона зараз має застосовуватися теперішньою владою.</p>
<p>Тому я вам хочу сказати, що незручна вам Тимошенко, незручний вам Луценко. Ну, ви знаєте, що життя дуже довге і всім щасливого того життя бажаю. Але ви знаєте, що воно ж цей закон збереження енергії, як аукнется, так и откликнется. Я не хочу нікого налякати, я просто хочу, щоби в нашому правовому полі більше не було таких можливостей. Тому я вас дуже прошу все ж таки дослухайтесь до здорового глузду. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, обговорення питання завершено. Комітет пропонує прийняти законопроект&nbsp; за основу. Головне науково-експертне управління висловило зауваження до поданого законопроекту.</p>
<p>Разом з тим, і відповідно до Регламенту Верховної Ради України я ставлю на голосування пропозицію про прийняття за основу проекту Закону про внесення змін до Кримінального та Кримінально-процесуального кодексів України (щодо удосконалення окремих положень) (реєстраційний номер 9075). Прошу голосувати.</p>
<p>&nbsp;</p>
<p>13:08:46</p>
<p>За-144</p>
<p>Рішення не прийнято.</p>
<p>По фракціях, будь ласка. Партія регіонів – 0, "БЮТ - "Батьківщина" – 98, "Наша Україна - Народна самооборона" – 41, комуністів – 0, "Реформи заради майбутнього" – 2, Народна Партія&nbsp; - 0, "Позафракційні" – 3.</p>
<p>Шановні народні депутати, дві фракції звернулися із заявою відповідно до Регламенту оголосити перерву…так заяву будете робити? Заяву. Будь ласка. З заявою буде виступати Іван Кириленко.</p>
<p>&nbsp;</p>
<p>13:09:29</p>
<p>КИРИЛЕНКО І.Г.</p>
<p>Шановні виборці, все зрозуміло, добігає кінця неправедний суд над Юлією Тимошенко. Для очевидців цього абсурду давно зрозуміло, справа в суді розвалилася і неминучий&nbsp; саме виправдальний вирок, який ще може врятувати ситуацію в державі, репутацію її, реноме судової системи, імідж влади.</p>
<p>Але сьогодні не можемо не сказати про кричущі уроки, які негайно треба винести з цієї ганебної історії. Найважливіший урок куцої пам'яті. Хіба вже такий далекий той січень 2009? Невже забули демонстративно закручений газовий кран і термометр, що надовго завмер на мінус 20. Газу в країнах ЄС залишалось на кілька днів, а в самій Україні тоді вперше розпочалася його зворотні перекачка із заходу країни на схід, до металургійних та хімічних гігантів. Їх очікувала неминуча зупинка, а значить технологічна, техногенна економічна катастрофа. Можливі втрати оцінювалися в сотні мільярдів доларів. Комунальне господарство взагалі очікував суцільний Алчевськ.</p>
<p>Невже забули, чий бізнес тоді було врятовано? Статки найбагатших людей України за часи кризи, вдумайтесь, подвоїлися. Так що, невигідною була ціна на газ? А скільки телеграм і листів відчаю отримав в ті страшні дні уряд Тимошенко? Їх смисл зводився до одного - рятуйте! Хіба забули як дехто в той час спокійно загорав на різдвяних канікулах, а хтось катався на лижах? А вона поїхала, домовилася, врятувала, не поступившись клаптиком національних інтересів.</p>
<p>Чому ж ви це забули? Європа не забула. Ще один гіркий урок в тому, що, мабуть, вперше в ролі каталізатора цієї казні виступила парламентська більшість. А хто на ура ухвалив саме таку судову реформу? Хто ліквідував інститут народних засідателів? Хто заблокував суд присяжних? Хто так напористо лобіював закон про прискорення розгляду кримінальних справ?</p>
<p>В підсумку, як влучно висловилася сама Юлія Тимошенко, ми отримали суд Лінча. І це третій урок того, що робиться в цьому залі.</p>
<p>Вдумайтеся, і ще раз я наголошую, в кінцевому підсумку суть обвинувачення звелась до такого – Тимошенко в цій історії намагалася створити позитивний імідж ефективного менеджера. Дожилися. І за все це 7 років тюрми по статті, яка передбачає, що у підозрюваного був заздалегідь спланований злодійський замисел з корисливою метою. Де вона, ця мета? Де злодійський замисел?</p>
<p>Небайдужі люди винесли ще один урок. Захистити будь-кому в цій країні неможливо. Коли навіть такі відомі особистості, і як Юлія Тимошенко, і як Юрій Луценко, беззахисні перед свавіллям. Із сивої давнини до наших днів дійшла мудрість, яка гласить: "Хочеш мати країну з прекрасним майбутнім – розвивай мистецтво і ремесла. Хочеш біди – наповнюй тюрми і роздувай апарат". Яка ж тоді країна у нас будується? Може, вже пора одуматись і зупинити цей страшний маховик пекельної машини, поки не пізно, кожному з присутніх?</p>
<p>&nbsp;</p>
<p>ГОЛОСИ ІЗ ЗАЛУ. Юлі – волю! Юлі – волю! Юлі – волю! …</p>
<p>&nbsp;</p>
<p>ГОЛОВУЮЧИЙ. Шановні народні депутати! Шановні колеги! Давайте таким чином. Якщо немає заперечень, ми включили до розгляду законопроект від Президента України про гуманізацію покарання за економічні злочини. То у мене така пропозиція. Давайте, якщо комітет готовий, в четвер ми винесемо його на розгляд. І при підготовці до другого читання тоді я просив би, щоб уважно розглядали всі ті пропозиції, які надійдуть до законопроекту у вигляді поправок, доповнень і уточнень.</p>
<p>Я думаю, це буде більш дієвий шлях. Немає заперечень? Давайте будемо рухатися в такий спосіб.</p>
<p>Шановні народні депутати! Оголошується до розгляду проект Закону про внесення змін до статті 34 та пункту 1 Прикінцевих положень Закону України "Про регулювання містобудівної діяльності" (щодо уточнення окремих положень). Доповідач – народний депутат України Віктор Йосипович Матчук. Співдоповідач – заступник Голови Комітету з питань будівництва, містобудування, житлово-комунального господарства та регіональної політики Лисов Ігор Володимирович.</p>
<p>Віктор Йосипович, ми можемо ставити на голосування? Тут звучить пропозиція, за скороченою, чи ні? Можна? Я ставлю на голосування пропозицію про розгляд питання за скороченою процедурою. Прошу голосувати.</p>
<p>&nbsp;</p>
<p>13:14:35</p>
<p>За-220</p>
<p>Рішення прийнято.</p>
<p>Будь ласка.</p>
<p>&nbsp;</p>
<p>13:14:45</p>
<p>МАТЧУК В.Й.</p>
<p>Шановний Володимире Михайловичу! Дорогі колеги!&nbsp;Мій законопроект є надзвичайно коротеньким, дуже лаконічним, і спрямований він на коригування прийнятого нами в поточному році, Закону "Про регулювання містобудівної діяльності". Сам по собі закон містить дуже багато позитивних моментів, він спрощує процедури, дозвільні процедури в будівельній галузі, але він потребує деяких уточнень.</p>
<p>Оскільки склалося так, що у відповідності з прийнятим нами законом, зараз для того, щоби отримати дозвіл на проведення ремонту або реконструкції багатоквартирного будинку, дитячого садочку, школи потрібно мати документи, які би засвідчували право власності або користування земельною ділянкою. Будемо відверті, більше 99 відсотків всіх багатоквартирних будинків в Україні таких документів не мають. Не має їх і більшість шкіл, дитячих садків, лікарень, тощо. Тому, прийнявши в цілому правильне рішення, ми фактично, не врахувавши цей один момент, створили величезні проблеми, коли навіть за наявності бюджетних коштів, позабюджетних коштів дуже складно провести ремонт та реконструкцію тих будівель, які цього дуже потребують. Зараз на вулиці вже десятий місяць, до кінця бюджетного року залишилося зовсім мало часу, тому я дуже прошу внести відповідні зміни, проголосувавши за запропонований мною законопроект.</p>
<p>В моєму законопроекті міститься іще одна норма. Оскільки&nbsp; прийнятим і вже діючим Законом "Про регулювання містобудівної діяльності" передбачено, що з 1 січня наступного року буде заборонено виділення земельних ділянок для містобудівних потреб у випадку, якщо населений пункт не має документації по зонуванню території або по детальному плануванню території, а в переважній більшості населених пунктів така документація відсутня, ми отримаємо ситуацію, коли буде фактично заморожено виділення земельних ділянок під містобудівні потреби з 1 січня 2012 року.</p>
<p>&nbsp;</p>
<p>ГОЛОВУЮЧИЙ. Мікрофон, будь ласка.</p>
<p>&nbsp;</p>
<p>МАТЧУК В.Й. Дякую. У населених пунктів просто фізично не було часу і коштів для того, щоби виконати цю документацію. Я пропоную ввести цю норму в дію з 1 січня 2013 року і дати можливість цю документацію виготовити. Дякую за увагу.</p>
<p>&nbsp;</p>
<p>ГОЛОВУЮЧИЙ. Так, дякую вам також.</p>
<p>Ігор Володимирович Лисов, заступник голови комітету, доповість вам, шановні колеги, про рішення комітету.</p>
<p>&nbsp;</p>
<p>13:17:24</p>
<p>ЛИСОВ І.В.</p>
<p>Підтримати, так? Ну, хорошо.</p>
<p>Шановний головуючий, шановні колеги, комітет розглянув поданий нашим колегою-депутатом з нашого комітету законопроект про зміни 23 статті і прикінцевих положень.</p>
<p>Головне науково-експертне управління, розглянувши подані матеріали, запропонували доопрацювати цей законопроект. В порядку обговорення в нашому комітеті було багато пропозицій: доповнити і розширити згадану статтю. І комітет прийняв одноголосно рішення: підтримати законопроект і просити зал, щоб законопроект був затверджений в першому читанні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є потреба обговорювати цей законопроект? <i>(Шум у залі) </i>&nbsp;Є, то запишіться, будь ласка. Ні – будемо тоді голосувати. Запишіться.</p>
<p>Прошу прізвища народних депутатів вивести на інформаційне табло. Михайло Чечетов, фракція Партії регіонів.</p>
<p>&nbsp;</p>
<p>13:18:34</p>
<p>ЧЕЧЕТОВ М.В.</p>
<p>Уважаемый Владимир Михайлович, уважаемые коллеги! Это тот случай, когда вносится законопроект представителя оппозиции, но который, действительно, развязывает серьезные проблемы. И, я думаю, в данной ситуации здесь нет никакой политики, и поддержит и левая часть зала, и правая, и Партия регионов проголосует. И мы за то, чтобы вот такие законопроекты вносились прежде всего с оппозиционного табору, которые помогали б людям, которые развязывали злободневные проблемы, которые бы объединяли зал. Поэтому я хочу сказать спасибо господину Матчуку за то, что он внес такой законопроект, который находит поддержку и в Кабинете Министров, и в парламенте, и левые, и правые, и "регионы", и БЮТ, и "Наша Украина" поддержит.</p>
<p>Спасибо. Партия регионов проголосует за этот законопроект. Больше б таких законопроектов. Спасибо.</p>
<p>&nbsp;</p>
<p>ГОЛОВУЮЧИЙ. Володимир Яворівський передає право на виступ Юрію Сербіну, фракція "БЮТ" – "Батьківщина". Наступним буде виступати Чорноволенко.</p>
<p>&nbsp;</p>
<p>13:19:49</p>
<p>СЕРБІН Ю.С.</p>
<p>Шановні колеги, я буду просити нашу фракцію, і думаю, що вона підтримає цей законопроект. Перше питання у цьому законопроекті не викликає ніяких сумнівів. Він розширює круг тих будинків, які можуть проводити реконструкцію без оформлення права на землю, якщо це комунальні об'єкти.</p>
<p>А ось із другим положенням я не згідний, ні з рішенням комітету, ні з нашим автором, і прошу врахувати. Що там записано? Там записано, що термін переноситься з ведення… зонування генпланів на 1 січня 2013 року. Слухайте, давайте не перетворювати парламент в цирк. Всі розуміють, що неможливо зробити за один рік… генеральні плани обновити і зробити зонування, бо для цього потрібно декілька мільярдів. І реально те, що оцінювали разом з Мінрегіонбудом, це 5-6 років, тим більше, що у нас тільки два інститути можуть це кваліфіковано робити.</p>
<p>То якщо ми відповідальні люди, я пропоную, давайте на другому читанні поставимо, хай дасть ще довідки Мінрегіонбуд, хоч у мене така вона&nbsp; є, поставимо реальний термін перенесення цього терміну про зонування і генеральний план. Тим більше, що до цих пір немає формулювання чіткого, що таке зонування, яке, з моєї точки зору, чисто популістські віднесли до містобудівної документації.</p>
<p>Тому я прошу підтримати законопроект у першому читанні, а термін перенесення введення в дію оновлених генеральних планів і зонінгу поставити реальні, а це – 5-6 років. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам також. Олександр Чорноволенко, фракція "Наша Україна" – Народна самооборона".</p>
<p>&nbsp;</p>
<p>13:21:35</p>
<p>ЧОРНОВОЛЕНКО О.В.</p>
<p>Шановні друзі, очевидно, що Мачук молодець. Це правильний законопроект, я його підтримую із зауваженнями Сербіна, очевидно, це треба підтримати. Але ж, шановні друзі, розглядаючи цей закон, ми маємо сказати, що Азаров поганий, і Кабінетом&nbsp; Міністрів на чолі його, який вніс цей Закон "Про регулювання містобудівної діяльності" поганий, тим більше, коли на цей момент уже було розроблено&nbsp; в комітеті Містобудівний кодекс. Очевидно, туди прогресивні положення закону треба було внести і не вигадувати щось, що зовсім на голову не налазить. Дійсно, поняття зонування невідомо звідки взялося, ніколи не використовувалося. У нас було поняття "генеральний план" і у нас було поняття "детальне планування територій". Цього було більш ніж досить для того, щоб нормально працювати.</p>
<p>Ми записали абсолютно безглузду норму при тому, що в більшості, в 99 відсотках українських міст, немає генеральних планів, а зонування можна починати, тільки розробивши генеральний план.</p>
<p>Тому абсолютно правий Сербін, який каже, що можна на 13-й, можна на 15-й, можна на 20-й, толку від того не буде. Не треба такі закони приймати, як Закон про регулювання містобудівної діяльності.</p>
<p>Що ж до першої частини, то очевидно, що теж треба було думати, коли говорили про необхідну документацію для того, щоб розпочати реконструкцію. Очевидно, що у більшості будинків, збудованих ще в совєтські часи, немає жодних документів, які необхідні були би для того, щоб це запроваджувати. Тобто свідомо приймали такий законопроект, щоб побільшала корупційна складова української економіки, українського управління.</p>
<p>І більше того, до цього законопроекту&nbsp; про регулювання містобудівної діяльності ще потім кабінет приймав більше 20 підзаконних актів, що знов таки посилило корупційну діяльність, бо за кожен цей акт треба було якось віддячувати працівників Кабінету Міністрів.</p>
<p>Шановні друзі, оце показує…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте, будь ласка.</p>
<p>&nbsp;</p>
<p>ЧОРНОВОЛЕНКО О.В. Я завершую. Рівень підготовки законопроектів в Кабінеті Міністрів&nbsp; України. Із цим треба кінчати, це я вже звертаюся до наших виборців. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Так, шановні колеги, розгляд питання завершено.</p>
<p>Комітет пропонує прийняти законопроект за основу. Головне науково-експертне управління вважає, що законопроект потребує доопрацювання. Відповідно до Регламенту ставлю на голосування пропозицію про прийняття за основу проекту Закону про внесення змін до статті 34 та пункту 1 Прикінцевих положень Закону України "Про регулювання містобудівної діяльності" (щодо уточнення окремих положень). Реєстраційний&nbsp; номер 8696, прошу голосувати.</p>
<p>&nbsp;</p>
<p>13:25:00</p>
<p>За-355</p>
<p>Рішення прийнято.</p>
<p>Шановні народні депутати! Оголошується до розгляду проект Постанови про деякі заходи, спрямовані на збереження об'єкта культурної спадщини національного значення "Місто Володимира – дитинець стародавнього Києва з фундаментами Десятинної церкви".</p>
<p>Якщо Ярослав Іванович не заперечує, то, можливо, розглянемо за скороченою процедурою питання? Не заперечуєте? Я ставлю на голосування пропозицію про розгляд питання за скороченою процедурою. Прошу голосувати.</p>
<p>&nbsp;</p>
<p>13:25:51</p>
<p>За-212</p>
<p>Рішення прийнято.</p>
<p>Будь ласка.</p>
<p>&nbsp;</p>
<p>13:26:04</p>
<p>ДЖОДЖИК Я.І.</p>
<p>Ярослав Джоджик, Українська Народна Партія.</p>
<p>Шановний Володимир Михайлович! Шановні народні депутати! В першу чергу я хочу подякувати Володимиру Михайловичу за оперативне включення в порядок денний цього надзвичайно важливого питання, яке має за собою мету врегулювати ті надзвичайно тривожні події, які відбуваються навколо духовної святині українського народу Десятинної церкви.</p>
<p>Як відомо, Десятинна церква була споруджена у 988-996 роках на честь Різдва Богородиці. У цій церкві було поховано Великого Київського Князя Володимира, там же зберігалися мощі Княгині Ольги, тобто це є одна з найбільших святинь українського народу. Весь період існування храму, з Х століття, коли він був, до того часу, поки був зруйнований, цей храм був храмом Київської церкви. Московський патріархат виник у 1589 році, тобто за багато століть після того, як цей храм був зруйнований. Тим не менш, сьогодні склалася парадоксальна ситуація, коли існує реальна загроза того, що на території Десятинної церкви буде збудований храм саме Московського патріархату.</p>
<p>Тому, зважаючи на те, що на місцевому рівні не вдається вирішити це питання, нами, з Юрієм Костенко, підготовлено проект постанови, який передбачає зобов’язання Кабінету Міністрів вжити невідкладних заходів, спрямованих на збереження, належне утримання та використання, відповідно до закону, об’єкта культурної спадщини "Місто Володимира – дитинець стародавнього Києва". В тому числі на припинення проведення будівельних робіт чи будь-яких інших робіт, які можуть привести до порушення режиму використання і охорони культурної спадщини національного значення.</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Все у вас?</p>
<p>&nbsp;</p>
<p>ДЖОДЖИК Я.І. Я звертаюся до депутатів підтримати цей проект постанови, зберегти одну з найбільших святинь українського народу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від комітету виступатиме голова Комітету з питань культури і духовності Яворівський Володимир Олександрович. Прошу вас.</p>
<p>&nbsp;</p>
<p>13:28:36</p>
<p>ЯВОРІВСЬКИЙ В.О.</p>
<p>Шановні колеги, шановні виборці, після мого роману, який щойно вийшов, "Найдовша ніч президента", страшенно хочу написати маленький мобільний роман про орду. Про орду, яка живе на цій землі, але це не її земля, вона почуває себе тимчасово: побудемо трохи, виберемо з цієї землі все, що можна, і підемо далі. Я це до того, що точно так ми ставимось сьогодні до наших історичних пам'яток. І історія довкола Десятинної церкви, абсолютно унікального пам’ятника, яка має дивовижно трагічну біографію тисячолітню свою, коли у 1240 році під час нападу на Київ татаро-монгольської орди туди ховалися кияни - і вона завалилися на цих киян. Її відроджували і в XІX столітті, і в 1928 році більшовицька влада зруйнувала її до тла. Залишилися унікальні речі,&nbsp; залишився фундамент, істинний фундамент. Які пристрасті довкола нього сьогодні! Таке враження, що&nbsp; комусь просто муляють це все очі. Одні рекомендують&nbsp; пап’є-маше збудувати, значить, нову абсолютно церкву на цих фундаментах. Тобто заховати істинні історичні речі, а такими є от та цегла і от ті фундаменти. Тільки невігласи можуть не розуміти, що це таке! Яка це святість! І ніяка новозбудована церква - сьогодні&nbsp; туди не зайде жоден із відвідувачів, жоден турист не зайде туди, бо це&nbsp; нецікаво. Це буде те ж саме, що і з нашими Золотими Воротами.</p>
<p>Через те, ми переконані в тому, що сьогодні, справді, ходять якісь авантюрні ідеї: щось там збудувати… Я не кажу, який патріархат. Ніякий: ні Київський, ні Московський, ні греко-католики - ніхто не має права там нічого сьогодні будувати. Це має бути унікальний музей, треба продумати над ним.</p>
<p>Ми зробили виїзне засідання комітету. Ви б побачили, в якому жахливому стані сьогодні перебувають ці фундаменти! Там якісь закриті шиферними цими листками, поколотими і таке інше. Але комусь свербить. От давайте&nbsp; ми, давайте ми&nbsp; там щось збудуємо! Нічого…</p>
<p>&nbsp;</p>
<p>ГОЛОВУЮЧИЙ. Мікрофон, завершуйте.</p>
<p>&nbsp;</p>
<p>ЯВОРІВСЬКИЙ В.О. Завершую, і кажу: те, що зробив Джоджик, дякую йому, але це тест ще один. Проголосуймо за те, щоб туди просто ніхто не втручався. Збережімо це обов’язково для нащадків наших. Якщо ми не тямущі, може,&nbsp; вони щось краще зроблять.&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, прошу записати на виступи для висловлення позиції з&nbsp; приводу цього законопроекту, якщо наполягаєте.</p>
<p>&nbsp;Будь ласка, Михайло Косів, фракція "БЮТ – "Батьківщниа". Наступним буде виступати Володимир Карпук.</p>
<p>&nbsp;</p>
<p>13:31:20</p>
<p>КОСІВ М.В.</p>
<p>Хочу продовжити ту думку, якою закінчив голова нашого комітету Володимир Олександрович Яворівський. Отже, взагалі йдеться не про те, що там не повинна будувати церква тієї чи тієї конфесії якусь свою будівлю. Йдеться про те, що на тих священних залишках, мурах, підмурівках взагалі ніхто нічого будувати не повинен. Бо, крім того, що&nbsp; тут уже було сказано, це місце позначене ще і дуже багатьма пам'ятками дохристиянського періоду. Адже там є ще поховання воїнів дохристиянського періоду, там якісь, очевидно, і сімейні княжі поховання були на тому місці до князя Володимира і княгині Ольги. Вони повністю, по-перше, не досліджені. Отже, якщо там щось будувати, то як, в якому вигляді? Що, нові котловани рити чи нагромаджувати каміння або цеглу, будівельний матеріал на тих підмурівках, які там уже є?&nbsp; Це все абсолютно в історії&nbsp; недопустимо, там потрібно зробити одну&nbsp; річ, її те що називається, музеєфікація. Отже потрібно зробити так, щоб люди могли це дивитися, такі пам'ятки у світі є. Її можна накрити, чи то відповідним матеріалом прозорим і щоб там видно було, що там ще залишається, якість доступи туди зробити. Словом зробити так, щоб це був музей стародавнього Києва і всього того, що там із ним пов'язано.&nbsp;&nbsp;&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Володимир Карпук фракція&nbsp; "Наша Україна - Народна самооборона".&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>13:33:32</p>
<p>КАРПУК В.Г.</p>
<p>Володимир Карпук "Наша Україна".</p>
<p>Я думаю, що не треба дякувати за включення законопроекту, мені здається, що розчищається просто місце під законопроект Мірошниченка.&nbsp; А надалі прошу передати слово Аржевітіну.</p>
<p>&nbsp;</p>
<p>ГОЛОВУЮЧИЙ.&nbsp; Станіслав Арежвітін. Наступним буде виступати Володимир Зубанов.</p>
<p>&nbsp;</p>
<p>13:33:59</p>
<p>АРЖЕВІТІН С.М.</p>
<p>Шановні народні депутати, шановна українська громадо. Я хотів би висловити думку Всеукраїнського фонду відтворення видатних&nbsp; пам'яток&nbsp; історико-архітектурної спадщини імені Олеся Гончара, я є членом правління цієї організації. І між іншим, ця організація є провідною громадською&nbsp; організацією&nbsp; саме в цьому питанні, яке ми розглядаємо.</p>
<p>Так ось, коли правління&nbsp; дізналось про ініціативу щодо&nbsp; будівництва незрозуміло якої, чи відтворення незрозуміло якої десятинної церкви, вони були, ці люди,&nbsp;&nbsp; які все життя присвятили себе відтворенню пам'яток, українських пам'яток,&nbsp; вони були в шоці. Це четверта спроба відтворити незрозуміло що.</p>
<p>І постанова, яку сьогодні вносять, її потрібно обов'язково сьогодні підтримати. З цього приводу Фонд імені Гончара, Всеукраїнський фонд відтворення пам'яток написав лист-звернення до Президента України про те, що потрібно&nbsp; зупинити будь-яке там будівництво. Тому що є 16 яких-то варіантів як могла виглядати ця Десятинна церква. Є державна концепція цільової науково-технічної програми інженерних спасінь київських наших споруд. І між іншим, якщо розпочати там роботи, там попливе все, особливо Андріївська церква.</p>
<p>Тому ті люди, які хочуть займатися будівництвом, повинні почити цю державну програму, яку підписали 20 провідних державних фахових установ. Зрозуміло, що ця пам'ятка повинна служити всім громадам, які є у нас на Україні. Вона не повинна служити якійсь одній церковній громаді. Це є факт. І саме важливе, що там поруч знаходяться ще дохристиянські наші історичні пам'ятки. Там переплелися всі наші культури, які тільки були іще дохристиянських часів. Це потрібно обов'язково зберегти. Ніякого будівництва. давайте збережемо те, що зараз там є. Дякую. Підтримати проект.</p>
<p>&nbsp;</p>
<p>ГОЛОВУЮЧИЙ. Володимир Зубанов, фракція Партії регіонів.</p>
<p>&nbsp;</p>
<p>13:36:08</p>
<p>ЗУБАНОВ В.О.</p>
<p>Дякую. ну. питання Десятинної церкви дуже доволі серйозне і складне. І ви знаєте, що там велися розкопки Інститутом археології Академії наук. І під фундаментом Десятинної церкви знайдені ще житла ХІ сторіччя – це ранніх слов'ян. Тому це пам'ятка ще більш потужна і цінна для нашої держави.</p>
<p>Але вона сьогодні знаходиться в жахливому стані. І спробувати обмежувати будь-які дії або влади, або громади Києва щодо упорядкування цієї пам'ятки постановою Верховної Ради, я вважаю недоречно. І тому ця постанова не нагоді.</p>
<p>Але я хотів би звернути ще увагу на наступне. От автори&nbsp; цього проекту і ті, хто виступав на його підтримку, вони згадували питання Московського патріархату, і вони побоюються, що там може виникне церква саме Московського патріархату. Але чомусь в той же час вони забувають, що їх лідер, Юлія Володимирівна Тимошенко, як казав пан Хмара, відомий політик: "З потрохами продала Україну тій же самій Росії". Тому тут подвійний стандарт: критикуємо Московський патріархат - і в той же час лідер Юлія Володимирівна продала Україну зі всіма нашими інтересами. Так що тут треба вже бути послідовними. Тоді хоча б починайте критикувати свого лідера.</p>
<p>Тому я так думаю, що постановою регулювати ці питання недоречно, а треба, щоб підключалися і уряд, і громада Києва і вирішували питання фахово в цьому напрямку. Я проти, щоб цю постанову приймати. Дякую.</p>
<p>&nbsp;</p>
<p>ГОЛОВУЮЧИЙ. Тарас Чорновіл, група "Реформи заради майбутнього".</p>
<p>&nbsp;</p>
<p>13:37:59</p>
<p>ЧОРНОВІЛ Т.В.</p>
<p>Шановний Володимир Михайлович, шановні колеги, народні депутати! Перше, дуже коротке пояснення, чому ми все-таки натиснули на кнопку "мінус" – виключно з тої причини, що ми дуже хочемо, щоб на основі саме питань, які мають нас об'єднувати, на основі…, від духовності наших найбільших духовних центрів, якими є в тому числі і Десятинна церква, не перетворювали ці питання в певне протистояння на релігійному ґрунті. Нас зачіпає те, що вноситься міжконфесійний конфлікт на цю тему. Поки що, ми вважаємо, ліпше цю тему не зачіпати.</p>
<p>Тепер що стосується позиції нашої депутатської групи. Ми будемо голосувати за даний проект постанови. Це наша принципова позиція. Ще раз кажу, не приєднуючи до того, яка там конфесія заявляла якісь свої побажання. Річ в тому, що це дійсно духовна святиня. Річ в тому, що туди треба приходити і зустрічатися з тим намоленим місцем, з тими каменями, які є основою нашого християнства, яке є основою нашої історії і культури.</p>
<p>Мене просто вразило, що людина культурна інтелігентна – наш колега Юрій Мірошниченко вніс законопроект, яким передбачив зробити те, що, на превеликий жаль, роблять окремі і мої земляки, коли спалюють прекрасні старі 200-300-річні дерев'яні церкви, тому що там, бачите, їхньому священику тісно, і будують монстрів з цегли чи з бетону, обшитих ще там пластиковою вагонкою. Оце приблизно записано в тому законопроекті, який ми маємо зупинити, прийнявши закон, який внесли наші колеги Джоджик і інші депутати.</p>
<p>Цей законопроект є прямим продовженням діючої законодавчої бази України сьогодні, виписано, як мають оберігатися такі пам'ятники. Написано, що не можна їх спотворювати, не можна поверх них робити якісь будови. Є обов'язок держави займатися музеєфікацією цих пам'яток. І це є продовження, це фактично додатковий пункт, щоби Київська, забрати цю відповідальність за цю пам'ятку від Київської ради, яка допустила конкурс з умовами, які просто неприйнятні і суперечать закону, і передати Кабміну у відповідальність, щоб він виконав діючий сьогодні закон. Я прошу від імені групи підтримати цей законопроект.</p>
<p>&nbsp;</p>
<p>ГОЛОВУЮЧИЙ. Петро Цибенко, фракція партії комуністів.</p>
<p>&nbsp;</p>
<p>13:40:16</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко.</p>
<p>Шановні колеги! Шановні громадяни України! Фракція Компартії України аналізувала дуже уважно проект постанови, який запропоновано колегами, і хочу висловити таку позицію. Ну, шановні колеги, народні депутати України, я вас вітаю з тим, що ми починаємо приймати постанову, реагуючи вже на чутки. Бо я розумію, що якби було прийнято кимось якесь рішення щодо спорудження на тому місці чогось, то напевно що цей документ було б додано до проекту постанови – нема. Це мені нагадує, знаєте, оту дитину, яку ведуть до лікарні, а вона плаче. Її питають: чого?&nbsp; А дитина відповідає: бо мабуть буде боляче. Отак і ми діємо в цьому випадку. Це по-перше.</p>
<p>І по-друге. Шановні колеги, ми маємо Закон, не постанову, а Закон "Про охорону культурної спадщини". Що постанова додасть до закону, який уже прийнятий? Тобто ми вважаємо, що потреби в цій постанові немає. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, ми завершили обговорення… Ну, будь ласка, Кирило Куликов. Що у вас? Мікрофон.</p>
<p>&nbsp;</p>
<p>13:41:38</p>
<p>КУЛИКОВ К.Б.</p>
<p>Да, я в мікрофон кажу. Від киян, хоча б прохання. Я дуже прошу, дуже багато людей, які дійсно приймають участь в вирішенні питань Києва, я прошу, хоч раз давайте прислухаємось до громади Києва, що кияни дійсно хочуть бачити. Я там народився, я там виріс, я маю право мати думку, що ми хочемо бачити на місці Десятинної церкви. Чому ми Верховною Радою повинні вирішувати ці питання? Чому ці питання повинні вирішуватися кимсь ще? Це повинно вирішувати громада міста Києва. На жаль, сьогодні в місті Києві создана громадська рада, яка є передвиборчим штабом партії влади, але це повинні бути громадяни. А в Києві достатньо громадян, які хочуть приймати рішення і які хочуть брати на себе відповідальність. Дуже дякую.</p>
<p>&nbsp;</p>
<p>ГОЛОВУЮЧИЙ. Шановні колеги, переходимо до прийняття рішення. Ми обговорювали це питання, всім все зрозуміло. Головне і визначальне, що ця пам'ятка має бути збережена, і зрозуміло, що немає точного креслення відображення, як же реалізувати ініціативи по відбудові. Це щось нагадувало б мені спробу відбудувати Колізей, десь так, таким чином. У даному разі, коли такий натиск іде, закономірно з'явилась відповідна постанова.</p>
<p>Шановні колеги, давайте таким чином. Тут комітет пропонує прийняти за основу і в цілому. Побачимо за основу спочатку, а потім вже будемо про ціле говорити.</p>
<p>Тому я ставлю на голосування пропозицію про прийняття за основу проекту Постанови про деякі заходи, спрямовані на збереження об'єкта культурної спадщини національного значення "Місто Володимира - дитинець стародавнього Києва з фундаментами Десятинної церкви". Реєстраційний номер 9128. Прошу голосувати.</p>
<p>&nbsp;</p>
<p>13:43:44</p>
<p>За-164</p>
<p>Рішення не прийнято.</p>
<p>По фракціях, будь ласка: Партія регіонів – 0, "БЮТ" – "Батьківщина" – 75, "Наша Україна – Народна самооборона" – 46, комуністів – 0, "Реформи заради майбутнього" – 20, Народна Партія – 20, "Позафракційні" – 3. Рішення не прийнято.&nbsp; Проект постанови відхилено.</p>
<p>Шановні народні депутати, продовжуємо ранкове засідання на 15 хвилин, зважаючи на ваше прохання. <i>(Шум у залі) </i>&nbsp;</p>
<p>Оголошується до розгляду проект Постанови про відзначення 180-річчя утворення "Руської трійці" та 175-річчя випуску альманаху "Русалка Дністрова". Доповідач – голова Комітету з питань культури&nbsp; духовності Володимир Олександрович Яворівський. Володимир Олександрович, може, за скороченою розглянемо? Бо не встигнемо.</p>
<p>&nbsp;</p>
<p>ЯВОРІВСЬКИЙ В.О. Я… Очевидно, давайте я і як автор, і як голова…</p>
<p>&nbsp;</p>
<p>ГОЛОВУЮЧИЙ. Тоді, якщо ви не заперечуєте, я поставлю на голосування за скороченою, чотири хвилини у вас буде.</p>
<p>&nbsp;</p>
<p>ЯВОРІВСЬКИЙ В.О. Добре, добре.</p>
<p>&nbsp;</p>
<p>ГОЛОВУЮЧИЙ. Шановні колеги, ставлю на голосування пропозицію про розгляд питання за скороченою процедурою. Прошу голосувати.</p>
<p>&nbsp;</p>
<p>13:44:56</p>
<p>За-219</p>
<p>Рішення прийнято. Володимир Олександрович Яворівський буде і доповідачем, і співдоповідачем. Тобто чотири хвилини. Будь ласка.</p>
<p>&nbsp;</p>
<p>13:45:05</p>
<p>ЯВОРІВСЬКИЙ В.О.</p>
<p>Шановні виборці, шановні колеги! Володимир Яворівський, голова Комітету з питань культури і духовності. Звичайно, мені дуже прикро і дуже шкода. Здається, ми взяли на свою голову ганьбу, що не проголосували за те, щоби просто… просто нічого поки що не робити, хай залишається все, як є. Не захотіли і цього.</p>
<p>У нас сьогодні так склалося, у нашому законодавчому органі, так склалося, що ми повисмикували, ну, я маю на увазі народних депутатів, повисмикували окремих людей із цієї дивовижної трійці, до якої входить Маркіян Шашкевич. Він така найбільш знакова постать, бо у Львові вже відкрили йому пам'ятник, великий музей у його селі по трасі на Київ. Він, так би мовити, залишився знаковою абсолютно постаттю, і ми вносили навіть цей законопроект сюди, вже не пам'ятаю, хто автором був цього законопроекту. Через те…</p>
<p>Потім, значить, вирішили окремо відзначити "Руську трійцю", потім вихід "Русалки Дністрової" – це той перший твір, який вони випустили. Через те, чому, які мотиви, яка мотивація була внесення мого цього законопроекту? Вона була однією єдиною: щоби одним блоком привернути увагу суспільства до, чесно кажучи, так напівзабутої сторінки нашої української історії, яка, в першу чергу, стосується України Західної, а не Центральної і не Східної. І це було би дуже добре, щоб у наступному році, скажімо, відзначити одним святом відзначити повністю весь блок оцих питань: і вихід цієї унікальної книжки, "Русалка Дністрова", цього збірника, і утворення самого цього гуртка "Російської трійці", і її, звичайно, засновників: і Шашкевича, і Головацького, і Вагилевича – усіх трьох.</p>
<p>Кілька слів&nbsp;просто поясню, оскільки ця сторінка, справді, може, не всі про неї знають, розкажу, оскільки у мене є трішки часу, з цього приводу.</p>
<p>Може, ви пригадуєте, хтось знає, як було створено оце Слов’янське братство у Києві, до якого входив і Тарас Шевченко, входили інші діячі, тобто щось аналогічне, тільки трохи раніше, звичайно, сталося на Західній Україні. Троє високоосвічених патріотичних інтелігенти пішли в народ, це справді було таке якесь перше може зафіксоване на західноукраїнських землях народництво, пішли, збирали український фольклор, збирали якісь унікальні документи і тому подібне і вирішили випустити свій збірник "Русалка Дністровая", де уперше, я підкреслюю, де вперше, це перший фактично друкований твір в Галичині, в Західній Україні, написаний, де використано живу, я підкреслюю, живу народну українську мову. Це був вчинок тоді надзвичайно сміливий. Це була Австро-Угорщина. Збірник цей було потім заборонено. Вдалося його просто роздати там по добрих, так би мовити, руках, але це був унікальний сигнал, це був сигнал всій великій Україні, як вони її самі називали і досі називають на Галичині, сигнал Україні, що це є українська земля.</p>
<p>Дуже цікава була ще одна позиція їхня, яку вони пропагували всюди, що всі ті наріччя, діалекти, які є на Західній Україні, це все українська мова, це та сама базова українська мова, лишень вона має якісь певні діалекти, так само, як вона має і сьогодні, звичайно, є і закарпатський, скажімо, там діалект, і мій подільський там діалект і тому подібне.</p>
<p>Через те це справді була унікальна, унікальне явище. І було би дуже добре, тут немає жодної політики, це просто унікальний культурний факт, який би об’єднав Україну. Ще один якийсь такий посил був би і Центральній Україні, і Східній. Через те я і пропоную відзначити в наступному році оцей ювілей. Це невеликі кошти. Але я думаю, для того, щоб розпропагувати і розповісти людям, що такий факт був, факт справді унікальний, прекрасний, який наближає…</p>
<p>&nbsp;</p>
<p>ГОЛОВУЮЧИЙ.&nbsp; Мікрофон, будь ласка.</p>
<p>&nbsp;</p>
<p>ЯВОРІВСЬКИЙ В.О. Факт, який об’єднує Україну і наближає, зближує і Західну Україну, і Східну. Проголосуйте, будь ласка, за нього, уже хоч трошки реабілітуйтеся за ті ваші голосування попередні.</p>
<p>&nbsp;</p>
<p>ГОЛОВУЮЧИЙ. Шановні колеги, є потреба обговорювати це питання? Якщо хто наполягає, запишіться тоді.&nbsp;Дем'янчук, будь ласка.</p>
<p>&nbsp;</p>
<p>13:49:51</p>
<p>ДЕМ'ЯНЧУК В.О.</p>
<p>Прошу передати слово Гордієнко.</p>
<p>&nbsp;</p>
<p>ГОЛОВУЮЧИЙ. Сергій Гордієнко.</p>
<p>&nbsp;</p>
<p>13:49:55</p>
<p>ГОРДІЄНКО С.В.</p>
<p>Сергій Гордієнко, фракція Компартії України. Я хотів би зауважити шановному доповідачу, голові комітету і звернути увагу&nbsp; всіх, що у нас Комітет з питань культури і духовності за останній час перетворився на комітет по датах. Давайте ми приймемо спеціальну постанову Верховної Ради&nbsp; - і перейменуємо його з Комітету культури і духовності, в комітет по датах, по відзначеннях.</p>
<p>Володимир Олександрович! Я хотів би, саме звертаючись до вас, до керівництва Верховної Ради, до всіх громадян України, привернути увагу до того, що за 20 років незалежності українська культура опинилася в такому занепаді, що вже нам необхідно не про дати говорити, а про питання закриття будинків культури, те, що бібліотеки 20 років не поповнюються саме книжками, про те, що частка валового національного доходу, яка йде на розвиток культури і духовності, становить абсолютний мізер.</p>
<p>Давайте ми хоч раз винесемо на обговорення Верховної Ради України стан саме розвитку культури. Я до вас саме звертався до комітету, що у місті Лубни Полтавської області місцева влада закриває і приймає рішення про знесення міського будинку культури, який вже ніколи там не буде побудований. І комітет ваш, який ви очолюєте, не вжив ніяких заходів: хоча би утворити робочу групу, виїхати туди на місце, подивитися, звернутися до всієї громадськості України,&nbsp; щоб захистити хоча б один, хоча б один, не всі, а хоча би один культурний заклад. Цього немає. Зате дати у нас йдуть, це правильно, ми повинні відзначати, але комітет по датах, а не по культурі.</p>
<p>&nbsp;</p>
<p>ГОЛОВУЮЧИЙ. Володимир Карпук, фракція "Наша Україна - Народна самооборона".</p>
<p>&nbsp;</p>
<p>13:51:59</p>
<p>КАРПУК В.Г.</p>
<p>Володимир Карпук. Хочу заперечити попередньому оратору, тому що щорічно вносяться постанови про відзначення пам’ятних дат і ювілеїв, і я подавав, і Володимир Олександрович подавав такі постанови. На жаль, воно не підтримується більшістю, в тому числі фракцією комуністів. І тому, звичайно, коли до комітету і до Верховної Ради подаються постанови про відзначення тих чи інших дат, комітет вимушений їх розглядати. І я вважаю, що розглядає цілком об’єктивно, виносячи найбільш вагомі до зали Верховної Ради. Але, на жаль, вони вже теж виконавчою владою, яка і є створена більшістю, не відзначається дійсно на державному рівні, не виділяються ні кошти, не проводиться якихось заходів. Навіть ювілей Лесі Українки, який відзначався в цьому рівні, практично пройшов лише на рівні Волині, Новоград-Волинського, а чомусь непомітно пройшов в Києві. І таких фактів можна наводити багато.</p>
<p>Те, що запропонована Володимиром Олександровичем постанова є вагомою, це безперечно, тому що створення "Руської трійці" і альманаху - це є якраз оті паростки українства, паростки української думки, українського чину і совісті. І тому я пропоную проголосувати без ніякої політики за цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Гривковський. Відмовляється. Будь ласка, Геннадій Задирко. Потім – Шкіль. Хвилина.</p>
<p>&nbsp;</p>
<p>13:53:44</p>
<p>ЗАДИРКО Г.О.</p>
<p>Дякую. Шановні колеги, я пропоную не сперечатися, тому що взагалі це дуже дивно виглядає. Давайте ми краще в бюджеті, який будемо приймати на 2012 рік, передбачимо Міністерству культури стільки коштів, щоб таких розмов просто не було.</p>
<p>А депутатська група "Реформи заради майбутнього" вважає за необхідне підтримати проект Постанови про відзначення 180-річчя утворення "Руської трійці" та 175-річчя випуску альманаху "Русалка Дністрова". Сьогодні, мабуть, важко переоцінити значення цих подій для встановлення української культури, української ідентичності та соборності нашої держави. Адже "Руська трійця" фактично започаткувала&nbsp;на західних українських землях національне&nbsp; культурне відродження. Тому депутатська&nbsp;&nbsp; група&nbsp; "Реформи заради майбутнього"&nbsp; буде обов'язково голосувати за цю постанову.</p>
<p>&nbsp;</p>
<p>ГОЛОВУЮЧИЙ.&nbsp; Одну хвилиночку, зараз Шкіль, я вже назвав Шкіля. А потім – Михайло Чечетов.</p>
<p>&nbsp;</p>
<p>13:54:40</p>
<p>ШКІЛЬ А.В.</p>
<p>Дякую, Володимире Михайловичу. Звичайно, також я буду закликати не чинити суперечок. Я розумію, що для багатьох є українська культура ,можливо, не такою рідною і близькою. Але треба розуміти: для більшості, переважної і домінуючої більшості населення України українська культура&nbsp; і духовність є близькими і рідними.&nbsp; І з поваги до них ми мусимо, і повинні, і зобов'язані тут приймати відповідні&nbsp; постанови. Немає&nbsp; іншого механізму відмічання і святкування подібних дат, а це робити необхідно. Тому що, ну, звичайно, у Львові, на Львівщині, і Галичині всі знають і Шашкевича, і "Руську Трійцю", і "Русалку Дністрову". Але, на превеликий жаль, на Сході України дуже часто цими питаннями нехтують і не знають їх. І, власне, в цьому проблема полягає, в тому, щоб донести рівень, і значення, і велич української культури, і духовності&nbsp; саме&nbsp;&nbsp;&nbsp;&nbsp;&nbsp; в Україні. А, звичайно, люди, які зневажають, не люблять українську культуру, вони в парламенті&nbsp; є. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Михайло Чечетов, фракція Партії регіонів.&nbsp;&nbsp;&nbsp;&nbsp; Прошу заспокоїтись!</p>
<p>&nbsp;</p>
<p>13:55:52</p>
<p>ЧЕЧЕТОВ М.В.</p>
<p>Уважаемый Владимир Михайлович, уважаемые коллеги. Ну то, что даже&nbsp;голова Комитета по культуре&nbsp; и духовности приносит проект Постанови про відзначення&nbsp; 180-річчя утворення "Русской Тройки", ключевое слово- "русской", это говорит&nbsp; о том, что наступает прозрение и в левой, и в правой части зала! То, что мы вышли из одной альма-матер: из Киевской Руси. То, что&nbsp; только взаимообогащение&nbsp; русской и украинской культуры позволит поднять украинскую культуру&nbsp; на должный уровень, что только дружба между нашими братскими народами, между Украиной и Россией, будет способствовать и миру, и процветанию&nbsp; двух братских народов.</p>
<p>Спасибо&nbsp;главе Комитета.&nbsp; Ключевое слово- "русская". Предлагаю поддержать дружбу между нашими странами!</p>
<p>&nbsp;</p>
<p>ГОЛОВУЮЧИЙ.&nbsp; Адам Мартинюк. Прошу заспокоїтись, шановні колеги, прошу заспокоїтись!</p>
<p>&nbsp;</p>
<p>МАРТИНЮК А.І.&nbsp; Шановні колеги, я просив би виступаючих не політизувати те, що кожен, хто сумлінно вивчав шкільну програму, йому все відомо. Це перше.</p>
<p>Друге. Я хочу нагадати, особливо львів'янам, які не знаю, в який клас тоді ходили, але в далекому вже 1988 році, коли я був секретарем в міському партії з питань ідеології, я очолював штаб по будівництву комплексу, присвяченого і Шашкевичу, і "Руській трійці". Тому давайте підтримаємо. Але менше говоріть, а більше давайте будемо робити справ.</p>
<p>&nbsp;</p>
<p>ГОЛОВУЮЧИЙ. Шановні народні депутати, шановні колеги, давайте ми відійдемо від політики. Якщо там є слово "Закарпаття" чи "Галичина", то це вже означає, що ….. українські.</p>
<p>І давайте, шановні колеги, я прошу уваги, погодимося з тим, що це було явище в духовному житті України. Це був початок або величезний імпульс для пробудження слов'янських народів. Ми ж говоримо за дружбу слов'янських народів. Тому знову ж таки це і люди, які зробили величезну справу для всієї України. І для розуміння що таке Україна? А слово "русини" і "руський" на Західній Україні було значенням українця ще після Першої світової війни. То я прошу вас.</p>
<p>&nbsp;Я ставлю на голосування пропозицію про прийняття за основу проекту Постанови провідзначення 180-річчя утворення "Руської трійці" та 175-річчя випуску альманаху "Русалка Дністрова" (реєстраційний номер 8636). Прошу голосувати.</p>
<p>&nbsp;</p>
<p>13:59:02</p>
<p>За-351</p>
<p>Рішення прийнято.</p>
<p>Шановні колеги, комітет пропонує прийняти проект постанови як поставу. Нема застережень?</p>
<p>Я ставлю на голосування цю пропозицію. Прошу голосувати.</p>
<p>&nbsp;</p>
<p>13:59:28</p>
<p>За-347</p>
<p>Постанову прийнято. Дякую.</p>
<p>Шановні народні депутати, пропозиція розглянути ще один проект Постанови про відзначення 100-річчя з дня народження Героя України Олекси Гірника. Доповідачем буде виступати Зіновій Шкутяк. Співдоповідачем – Володимир Яворівський.</p>
<p>Шановні колеги, у нас якраз 15 хвилин, я прошу підтримати пропозицію про розгляд питання за скорченою процедурою. Прошу голосувати.</p>
<p>&nbsp;</p>
<p>14:00:21</p>
<p>ШКУТЯК З.В.</p>
<p>Шановний Володимир Михайлович, шановні народні депутати…</p>
<p>&nbsp;</p>
<p>ГОЛОВУЮЧИЙ.&nbsp; Одну хвилиночку. Одну хвилинку. Хай проголосують.</p>
<p>&nbsp;</p>
<p>14:00:15</p>
<p>За-227</p>
<p>Рішення прийнято.</p>
<p>Прошу вас.</p>
<p>&nbsp;</p>
<p>ШКУТЯК З.В. Шановний Володимир Михайлович, шановні народні депутати, 28 березня 2012 року минає 100 років від дня народження українського дисидента, політичного в'язня, Героя України Олекси Гірника.</p>
<p>Уродженець Прикарпаття Олекса Гірник замолоду брав активну участь у відкритих протестах проти політики польської влади щодо утиску української мови, приниження національної гідності. За свої висловлювання проти дій польської влади і заклики до незалежності України у 1937 році був засуджений у Польщі до 5 років в'язниці, з яких відбув 3. Радянська влада у 1939 році додала Олексі Гірнику ще 8 років концтаборів, які все ж не зламали його прагнення до свободи і незалежності України.</p>
<p>Розуміючи, що будь-який спротив проти русифікації України, утисків української нації в Радянському Союзі ретельно замовчуються, Олекса Гірник вибрав єдино можливу для себе форму протесту. 21 січня 1978 року напередодні 60-х роковин проголошення незалежності Української Народної Республіки біля пам'ятника Тарасові Шевченку на Чернечій горі у Каневі він здійснив акт самоспалення. Попередньо Олекса Гірник написав власноруч лисячу листівок патріотичного змісту і розкидав їх навколо власного жертовного вогнища.</p>
<p>Незважаючи на всі спроби КДБ замовчати цю подію, вона набула розголосу не тільки в Україні, але й у цілому світі. Очевидно, що героїчний вчинок Олекси Гірника не тільки гідний подивування його сучасників, але і служить зразком безкорисливого служіння рідному народові для нащадків.</p>
<p>Івано-Франківська обласна рада прийняла звернення до Верховної Ради України щодо підтримки прийняття Постанови про відзначення 100-річчя від дня народження Олекси Гірника, проект якої (реєстраційний номер 8661) і пропонується вашій увазі. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам також.</p>
<p>Яворівський Володимир Олександрович, голова Комітету з питань культури і духовності, доповість про рішення комітету. Будь ласка.</p>
<p>&nbsp;</p>
<p>14:02:37</p>
<p>ЯВОРІВСЬКИЙ В.О.</p>
<p>Шановні колеги, шановні наші виборці! Я хочу відповісти моєму колезі з Львова щодо того, що комітет займається датами. Займається і буде займатися до тих пір, поки ви будете вносити ваші пропозиції, це ж ваші пропозиції, ви вносите. Ми з Володимиром Михайловичем домовлялися і просили вас, давайте приймемо один єдиний перелік цих дат, і там ми можемо піти навіть на певні компроміси. Хтось з одного боку піде назустріч іншого, и ми можемо виробити якесь загальнонаціональне оце відзначення, а не отак імпровізувати одне, друге, третє, четверте. Іноді дати другорядні, але за них потім голосують, бо їх внесли регіонали, скажімо. Давайте, я – за.</p>
<p>А щодо дат, то ми будемо відзначати дати історичні і таке інше. Якщо вас цікавить тільки одна єдина дата, 7 листопада 1917 року, ну, то відзначайте, будь ласка, але не заважайте іншим відзначати якісь знакові наші історичні дати.</p>
<p>Щодо Олекси Гірника. Автор цієї постанови вам розповів його біографію. Повірте мені, читати оці, значить, енциклопедичні сьогодні вже матеріали про Гірника, як уранці люди побачили цього обгорілого чоловіка, який лежав на снігу біля пам'ятника&nbsp; Тарасові Шевченку… І зрозумійте, що цій людині, ну, мені здається, кожен може зрозуміти, тут же не було ніякої фальші. Покласти своє життя за те, щоб подати сигнал, що Україна має стати державою, що в Україні має бути своя мова, своя історія. Ми просто, ну, перед пам'яттю цього чоловіка не маємо права проголосувати проти.</p>
<p>І друге, що б я хотів сказати. Його рідний син, Олекса, який…, теж, по-моєму, Олекса, якщо не помиляюся, який був… (<i>Шум у залі</i>) А, Євген, вибачайте мені просто, Євген Гірник, який був, здається, дві каденції тут народним&nbsp; депутатом і голосував разом з нами. Подивіться, яке продовження батькової позиції сином сьогодні!</p>
<p>Через те, ну, мені здається, що ми просто повинні за це проголосувати, в пам'ять просто про цю людину. Його вже немає, от, але те, що він зробив, розумієте, це випадок унікальний, це настільки…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ЯВОРІВСЬКИЙ В.О. …настільки чистий і зрозумілий кожному подвиг, і те, що йому дали Героя, я переконаний, що це може один з найкращих тих героїв, яким сьогодні вішають ці золоті зірки, як Борису Бєлашу за те, що писав стихи і носив пиво Януковичу.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, запишіться на обговорення питання. <i>(Шум у залі) </i>&nbsp;Будь ласка, прізвища.</p>
<p>Володимир Каплієнко, група "Реформи заради майбутнього". Потім – Юрій Прокопчук.</p>
<p>&nbsp;</p>
<p>14:05:21</p>
<p>КАПЛІЄНКО В.В.</p>
<p>Шановний Володимире Михайловичу, шановні народні депутати, Україна 20 років тому знайшла ту незалежність, яку вона шукала впродовж десяти віків. І серед тих людей, які додали до того, щоб Україна отримала цей статус, довгоочікуваний статус, був Олекса Гірник.</p>
<p>Ви знаєте, сьогодні багато сказали з цієї поважної трибуни, ми, обговорюючи це питання на засіданні депутатської групи, навіть ніхто не хотів сказати проти. Ми одноголосно підтримали цю постанову, і будемо голосувати, тому що це герої.</p>
<p>Але я хотів би звернути від імені фракції, звернути вашу увагу на наступне. Це, по-перше, людина, яка була засуджена за статтею 54 частиною десятою Карного кодексу УСРС: "Антисоветская пропаганда". Це та людина, яка в ті часи, в&nbsp; в 1939&nbsp; році, а після цього в 1978 році знайшла в собі сили піднятися і сказати "ні", мало того, коли він був один.</p>
<p>Але хотів би нагадати вам, що ж було написано у тій листівці, на яку сьогодні посилалися. До речі, вона&nbsp; була опублікована лише в 1992 році і&nbsp; довгий час була таємницею для українців. Опублікувала її "Літературна Україна", було написано російською мовою, звучало це так: "Это протест против российской оккупации в Украине. Это протест против русификации украинского народа. Пусть живет Независимая Соборная Украинская держава, советская, но не российская! Украина - для украинцев!</p>
<p>В знак шестидесятилетия провозглашения независимой Украины Центральной Радой 22 Января 1918 года" И подпись: "22 января 1978 года в знак протеста сжегся Гирнык Олекса из Калуша". Только таким способом можно протестовать в Советском Союзе. Низкий поклон тем героям, которые могли написать такие слова. Слава украинцам и слава Украине! Дякую.</p>
<p>&nbsp;</p>
<p>ГОЛОВУЮЧИЙ.&nbsp; Юрій Прокопчук, фракція "БЮТ – "Батьківщина".</p>
<p>&nbsp;</p>
<p>14:07:24</p>
<p>ПРОКОПЧУК Ю.В.</p>
<p>Прошу передати слово голові Фонду Олекси Гірника Юрію Гнаткевичу.</p>
<p>&nbsp;</p>
<p>ГОЛОВУЮЧИЙ. Юрій Гнаткевич.</p>
<p>&nbsp;</p>
<p>14:07:43</p>
<p>ГНАТКЕВИЧ Ю.В.</p>
<p>Шановні колеги, я дуже пам'ятаю ті дні, коли Києвом поширювалися чутки про те, що в Каневі спалилась якась хвора людина чи якийсь алкоголік. І лише серед українського патріотичного середовища ми довідалися, за що спалився Олекса Гірник.</p>
<p>Після того, коли Україна стала самостійною, ми організували Фонд у "Просвіті" імені Олекси Гірника, який&nbsp; нагороджував наших патріотів за національно-патріотичне виховання молоді. У нас уже є 60 лауреатів премії імені Олекси Гірника. Але фонд страждає безгрошів'ям. І ви знаєте, чому? Тому що у нас є дуже багато капіталістів, олігархів, але, на превеликий жаль, серед них немає українців і серед них немає національно патріотично налаштованих людей.</p>
<p>Чому… Я хочу сказати тим людям, які не люблять націоналістів, що насправді, Гірник був інтернаціоналістом. Ви знаєте, за що його посадили "наші", так би мовити? За те, що він побачив, здається, у Львові на вокзалі, як радянські енкаведисти погружали у вагони поляків і били їх, і він заступився за них. І саме за те він отримав концтабори. Це за тих поляків він заступився, коли він виступав проти польського шовінізму за українську державу.</p>
<p>Шановні колеги, я думаю, що обговорення, як ми приймемо цю постанову, обговорення цієї теми було б дуже актуальним. Я думаю, що у нас не розв'язане одне важливе питання – це національне питання. Мовне питання в Україні. І це ж ви відчуваєте.</p>
<p>Я хотів вам сказати&nbsp;як український націоналіст: у нас є можливість збудувати толерантну в національному, у мовному відношенні державу.</p>
<p>Що ми досі робимо? Ми тільки накидаємо один на одного, ті називають бандерівцями, націоналістами, нас уже називають фашистами, ми вас називаємо шовіністами. А ми хоч один раз сіли за круглий стіл разом, ми поговорили? Я думаю, що у нас сьогодні є всі можливості побудувати спочатку таку модель, про яку…</p>
<p>&nbsp;</p>
<p>ГОЛОВУЮЧИЙ.&nbsp; Мікрофон, завершуйте.</p>
<p>&nbsp;</p>
<p>ГНАТКЕВИЧ Ю.В. …щоб сам Олекса Гірник, модель цікавої толерантної держави української, де всім було б добре і була б розвинена українська мова і якоюсь мірою захищена і російська.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Володимир Зубанов, фракція Партії регіонів.</p>
<p>Будь ласка, мікрофон увімкніть.</p>
<p>&nbsp;</p>
<p>14:10:08</p>
<p>ЗУБАНОВ В.О.</p>
<p>Так, працює, да. Я пропоную відправити цю постанову на доопрацювання не тому, що я маю щось проти Олекси Гірника. У нас дуже багато людей і постатей відомих, яких дати треба відзначати, поважати.</p>
<p>У нас була розмова на Комітеті з духовності і культури, що треба все ж таки не тільки все мати бажання, щоб відзначати на державному рівні, а є ще регіональний рівень, є міський рівень. І коли задаєш питання, от область наполягає, щоб чи ту, чи іншу постать відзначили на рівні України. А що робить область сама? Вона відзначає? Та ні. У них якось руки не доходять. Чому ми хочемо все тягнути сюди, до Верховної Ради і тут відзначати на високому рівні будь-яку дату?</p>
<p>Тому є регіональний рівень, обласний, міський. Є постаті, дійсно, які не викликають жодного питання, об’єднують. Наприклад, Леся Українка. І Балаклавія, в Криму є пам’ятник, і є музей в Ялті Лесі Українки. Тарас Григорович Шевченко, Данило Галицький, Ярослав Мудрий – вони об’єднують, у них є свої дати. Давайте не натягувати сюди багато-багато дат, а героїв рівня регіонального відзначати теж на регіональному рівні. Це теж буде ознака те, що у нас культура піднімається, духовність відроджується.</p>
<p>Тому я так думаю, що треба повернутися до питання відзначення дат у подальшому, а цю постанову відправити на доопрацювання. І, до речі, у нас наступного тижня Академія наук випускає вже останній том "Україна: хронологія розвитку з 1917 до 2010 року",&nbsp;&nbsp; де багато-багато відповідей дані, і в тому числі по видатним постатям. Я всіх закликаю прочитати цю енциклопедію, там буде багато чого зрозуміло. дякую.</p>
<p>&nbsp;</p>
<p>ГОЛОВУЮЧИЙ. Одну хвилиночку, Сергій Павленко.</p>
<p>&nbsp;</p>
<p>14:12:20</p>
<p>ПАВЛЕНКО С.Г.</p>
<p>Сергій Павленко, фракція Народної Партії. Прошу передати слово Зарубінському Олегу.</p>
<p>&nbsp;</p>
<p>ГОЛОВУЮЧИЙ. Олег Зарубінський.</p>
<p>&nbsp;</p>
<p>14:12:27</p>
<p>ЗАРУБІНСЬКИЙ О.О.</p>
<p>Шановні колеги! Людство завжди залишатиметься в трясовині, в багнюці, якщо буде зневажати своїх прометеїв. Прометеєм бути важко - це зрозуміло, прометеї випереджають свій час, вони на вістрі. Легше бути в масі людей, легше бути солдатом, важче бути попереду.</p>
<p>Фракція Народної Партії одноголосно підтримує Олексу Гірника.</p>
<p>&nbsp;</p>
<p>ГОЛОВУЮЧИЙ. Шановні колеги! Будь ласка, Кульчинський одна хвилина. Так, будь ласка.&nbsp;</p>
<p>&nbsp;</p>
<p>14:13:11</p>
<p>КУЛЬЧИНСЬКИЙ М.Г.</p>
<p>Шановний Володимир Михайлович! Шановні народні депутати! Микола Кульчинський, фракція "Наша Україна".</p>
<p>Дорогі і шановні народні депутати! Я також підписався б під словами колеги Зарубінського, але зроблю ще такий акцент. Коли Ян Палах спалив себе в Празі, протестуючи проти російської окупації Чехословаччини тоді, сьогодні його шанує вся Чехія і Словаччина, його знає весь світ.</p>
<p>Хто знає за українських мучеників? Бо це справді герої і зірки, зорі, які світять поколінням і поколінням майбутньому, берегти свою землю, любити свій народ. В чому тут злочин? Немає тут злочину і лукавити, розказувати про якісь регіональні відзначення, рівень регіонального героя -&nbsp; ні, це все український герой. І нація, яка не знає цих героїв, вона не матиме майбутнього.&nbsp; Хіба це не зрозуміло?</p>
<p>Я прошу вас всіх оцінити подвиг цієї людини в часи суцільної темряви.</p>
<p>&nbsp;</p>
<p>ГОЛОВУЮЧИЙ. Народний депутат Волинець, фракція комуністів, будь ласка.</p>
<p>&nbsp;</p>
<p>14:14:25</p>
<p>ВОЛИНЕЦЬ Є.В.</p>
<p>Сегодня я узнал, что у нас оказывается есть такие выдающиеся деятели, к сожалению, не знал об этом. Я вам скажу, что вот интересную форму борьбы господин избрал. К сожалению, его предшественники бендеровцы Шухевич и Бендеры, прочие националисты, другую форму борьбы избрали. Вот если бы они избрали эту, такую же форму борьбы, это сколько же невинных бы убиенных людей мы спасли в свое-то время!</p>
<p>&nbsp;А по поводу этого господина, скажу одну: сколько было таких людей, которые во время независимости: тех же шахтеров, тех же учителей, которые были доведены до отчаяния, и тоже палили себя, - про них мы почему-то не вспоминаем. И если мы будем вспоминать про каждого суицидально настроенного человека и делать из этого великую дату, я считаю, это не столь важно.</p>
<p>Фракция коммунистов, понятное дело, за это голосовать не будет.</p>
<p>&nbsp;</p>
<p>ГОЛОВУЮЧИЙ. Шановні колеги, обговорення завершено. Прошу уваги!</p>
<p>&nbsp;Я поставлю на голосування зараз спочатку пропозицію про прийняття за основу, а після підтримки будемо далі визначатися, якщо буде підтримка. Разом з тим, звертаю увагу на рекомендації комітету щодо необхідності внесення змін і уточнень до цього проекту постанови.</p>
<p>Тому з урахуванням зауважень і рекомендацій комітету я ставлю на голосування пропозицію про прийняття за основу проект Постанови про відзначення 100-річчя з дня народження Героя України Олекси Гірника (реєстраційний номер 8661). Прошу голосувати.</p>
<p>&nbsp;</p>
<p>14:16:22</p>
<p>За-164</p>
<p>Рішення не прийнято.</p>
<p>Шановні народні депутати, вечірнє засідання Верховної Ради України… Я перепрошую. А, була друга пропозиція: повернути до комітету на доопрацювання, тобто на повторне перше читання – так правильно звучить пропозиція.</p>
<p>Ставлю на голосування пропозицію про повернення законопроекту на повторне перше читання – це проект Постанови про&nbsp; відзначення 100-річчя з дня народження Героя України&nbsp; Олекси Гірника (реєстраційний номер 8661).</p>
<p>&nbsp;</p>
<p>14:17:18</p>
<p>За-263</p>
<p>Рішення прийнято.</p>
<p>Дякую за те, що ми знайшли порозуміння.</p>
<p>Шановні колеги! Ранкове засідання Верховної Ради України оголошую закритим.&nbsp; О 15 годині розпочнуться парламентські слухання. Тема надзвичайно актуальна, і стосується вона проблеми: "Про реформування&nbsp; системи органів Міністерства&nbsp; внутрішніх справ України і&nbsp; впровадження європейських стандартів". Запрошую вас до участі в парламентських слуханнях.</p>
<p>Завтра ми&nbsp; продовжимо роботу в пленарному режим з 10 години ранку за розкладом на четвер.</p>
<p>&nbsp;</p>
<p align=center>&nbsp;</p>
<p>&nbsp;</p>
</div>
