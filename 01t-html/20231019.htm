Засідання 1 (продовження)
19. 10. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>19 жовтня 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:22:11</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Прошу всіх колег неухильно дотримуватись прийнятого українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні друзі, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України) </i></p>
<p></p>
<p>ГОЛОСИ ІЗ ЗАЛУ. Слава Україні – Героям слава!</p>
<p>Слава нації – Смерть ворогам!</p>
<p>Україна – понад усе!</p>
<p></p>
<p></p>
<p>10:24:52</p>
<p>ГОЛОВУЮЧИЙ. Шановні народні депутати, минає вже двадцятий місяць нашої звитяжної боротьби. Україна мужньо протистоїть злочинній широкомасштабній навалі Російської Федерації. Від імені українського парламенту висловлюємо щиру вдячність силам оборони України за захист наших людей та звільнення та оборону рідної землі, за відстоювання демократичного європейського майбутнього України. Дякуємо всім, хто бореться на фронті, всім, хто самовіддано працює задля перемоги.</p>
<p>Шановні друзі, я прошу хвилиною мовчання вшанувати пам'ять захисників і захисниць, які віддали своє життя за вільну і незалежну українську державу, усіх мирних громадян, які загинули внаслідок злодіянь, вчинених державою-агресором.</p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло. Шановні колеги, я прошу взяти участь у сигнальному голосуванні.</p>
<p></p>
<p>10:27:11</p>
<p>За-242</p>
<p>242 – за, проти – 3, утримались – 2. Все, як завжди.</p>
<p>Шановні колеги, я ще раз звертаюсь до всіх колег із закликом неухильно дотримуватися безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні народні депутати, перелік питань, який був попередньо узгоджений Погоджувальною радою, вам надано. Переходимо до його розгляду і я нагадую, що ми знаходимося в розгляді Державного бюджету України на 2024 рік.</p>
<p>Шановні колеги, я хочу нагадати, що ми вчора пройшли всі поправки, які стосувалися на врахування. Зараз ми переходимо до поправок, які будуть стосуватися підтвердження. І для цього нам потрібно, якщо ця поправка буде ставитися на голосування, набирати 226 голосів за кожну поправку. Але, колеги, якщо якісь поправки ви не хочете ставити на голосування, ви нам просто скажете. Але починаємо нашу роботу. Я думаю, в нас десь близько сотні поправок враховано, да? Але починаємо роботу, вельмишановні колеги.</p>
<p>Будь ласка, я так розумію, перші поправки… 70 поправка, Южаніна, да? Будь ласка, Южаніна Ніна Петрівна.</p>
<p></p>
<p>10:28:34</p>
<p>ЮЖАНІНА Н.П.</p>
<p>Шановні колеги, я думаю, що протягом вчорашнього дня під час розгляду поправок ви переконалися, що це ніякий не бюджет розвитку оборонного комплексу країни, це ніякий не військовий бюджет. І сьогодні, готуючись до засідання по поправкам на підтвердження, я зрозуміла чому. Тут задовольнили всім мілкі "хотєлкі", зробили з бюджету абсолютно якусь описову частину вносячи зміни до великої кількості законів, норм, для того, щоб всі люди, які отут визначені вже у врахованих поправках, сьогодні голосували за цей бюджет. Так робити не можна. 70 поправка говорить про створення чи зарахування в спецфонд 2024 року залишків коштів 2023 року від програм по внутрішнім водним шляхам та інфраструктури внутрішнього водного транспорту.</p>
<p>Мені здається, що ви тут почуєте багато поправок про те, як зараз будуть збирати кошти ті, які…</p>
<p></p>
<p>ГОЛОВУЮЧИЙ. Дякую, Ніна Петрівна.</p>
<p>Шановні колеги, позиція комітету коротко. Будь ласка.</p>
<p></p>
<p>10:29:47</p>
<p>ПІДЛАСА Р.А.</p>
<p>Поправка номер 70 враховано частково у дорученні уряду, щоб уряд розглянув можливість спрямувати частину залишків коштів дорожнього фонду, які будуть на 1 січня 2024 року на казенне підприємство "Морська пошуково-рятувальна служба". Що вона робить? Це казенне підприємство забезпечує діяльність зернового коридору на рівні з нашими військовослужбовцями. Тому прошу підтримати.</p>
<p></p>
<p>ГОЛОВУЮЧИЙ. Шановні колеги, 70 поправка, авторства Негулевського. Вона врахована частково. Водночас Ніна Петрівна Южаніна просить поставити таке рішення, щодо врахування частково на підтвердження.</p>
<p>Готові голосувати?</p>
<p>Я прошу народних депутатів голосувати. В редакції комітету, так, звісно.</p>
<p></p>
<p>10:30:59</p>
<p>За-246</p>
<p>Рішення прийнято. Правка залишається врахованою частково в редакції комітету.</p>
<p>Ніна Петрівна, далі, будь ласка, 103 поправка. Я правильно розумію?</p>
<p></p>
<p>10:31:08</p>
<p>ЮЖАНІНА Н.П.</p>
<p>Так, 103 поправка. Ви зрозуміли. Залишки, невикористані залишки дорожнього фонду замість Міністерства оборони будуть зараз розпорошуватися по різним програмам. 103 поправка мене взагалі здивувала. Це виключення норми щодо перерахування прибутків НБУ без аудиторського висновку. Та аудиторський висновок один раз в рік після річної звітності робиться і то з терміном протягом трьох місяців після закінчення року. Я не знаю як Міністерство фінансів пропускає цю поправку, але це обмежує ваші можливості залучати кошти і прибутки НБУ до державного бюджету. Я прошу точно такі поправки зараз не підтримувати і не ламати під час воєнного стану ту систему, яка дозволяє наповнювати державний бюджет, своєчасно робити Міністерству фінансів дії. Я думаю, що тут ви погодитесь зі мною і не будете підтримувати цю поправку.</p>
<p></p>
<p>ГОЛОВУЮЧИЙ. Будь ласка, коротко позиція комітету.</p>
<p></p>
<p>10:32:11</p>
<p>ПІДЛАСА Р.А.</p>
<p>Поправка номер 103 врахована на прохання Національного банку України. У нас є лист від Голови Національного банку, який говорить про те, що Національний банк буде своєчасно перераховувати частину чистого прибутку після аудиторських висновків як того вимагають наші міжнародні партнери. Прошу залишити її врахованою.</p>
<p></p>
<p>ГОЛОВУЮЧИЙ. Шановні колеги, 103 поправка, Василевська-Смаглюк автор. Вона врахована комітетом. Народна депутатка Южаніна просить таке рішення щодо врахування поставити на підтвердження.</p>
<p>Шановні колеги, я ставлю 103 поправку Василевської-Смаглюк на підтвердження. Прошу голосувати.</p>
<p></p>
<p>10:33:11</p>
<p>За-241</p>
<p>Рішення прийнято.</p>
<p>З процедури, Артур Володимирович, будь ласка.</p>
<p></p>
<p>10:33:19</p>
<p>ГЕРАСИМОВ А.В.</p>
<p>Шановний Руслан Олексійович, ми просто вже частину пропустили, просто пішли отак. У мене велике прохання: давайте перейдемо до таблиці і вже будемо йти по таблиці. Там, якщо не помиляюся, 73 правка зараз є.</p>
<p>Дякую.</p>
<p></p>
<p>ГОЛОВУЮЧИЙ. Да, да… Просто ми говорили про… Давайте, 73-я. Ви, Ніна Петрівна чи хто буде?</p>
<p>Гончаренко, будь ласка, 73 поправка.</p>
<p></p>
<p>10:33:42</p>
<p>ГОНЧАРЕНКО О.О.</p>
<p>Дякую.</p>
<p>Шановні друзі, мені хотілося б нагадати всім нам, що таке є Державний бюджет України. Державний бюджет України – це є інструмент виконання обіцянок, програм – це є інструмент розвитку держави. І мені здається, що зараз саме час згадати, а власне з якими обіцянками, тим більше, що якщо б не воєнний стан, в нас би якраз зараз, в ці дні, відбувалися б вибори в парламент. І ми б всі підводили вже підсумки, а що ж зроблено?</p>
<p>І от, друзі, в мене, переді мною, програма "Слуги народу", з якою вона йшла на вибори. Я от хочу просто зрозуміти, де ця програма відображена в державному і цього не бачу.</p>
<p>Значить: "Запровадимо механізм відкликання депутатів, які втратили довіру виборців". Де це? Як тут далі в залі сидить Тищенко і інші, це як виходить так?</p>
<p>Я не ставлю на голосування.</p>
<p>Дякую.</p>
<p></p>
<p>ГОЛОВУЮЧИЙ. 73 поправка, не ставите на голосування? Добре, дякую, правильне рішення.</p>
<p>А наступна яка? Гончаренко, яка, 89-а? А, 89-а, да, будь ласка, вона врахована частково.</p>
<p></p>
<p>10:34:58</p>
<p>ГОНЧАРЕНКО О.О.</p>
<p>Дякую.</p>
<p>Продовжую, наступний пункт програми "Слуга народу": "Створимо механізм народного вето на щойно ухвалені закони". Де народне вето? Де воно? 4 роки вже пройшло повноважень парламенту, більше, мали бути зараз вибори вже, якщо б не воєнний стан.</p>
<p>До речі, нагадую, що вибори не можна проводити під час воєнного стану, як би комусь не кортілося. І треба, країна має бути зосереджена на чомусь одному: або на перемозі над ворогом, або на перемозі на виборах. Маємо бути зосереджені на перемозі над ворогом.</p>
<p>Але де виконана ця обіцянка?</p>
<p>Далі: "Повернемо відповідальність чиновників за незаконне збагачення". Хто ж у нас покараний за це? Покажіть нам, одного, з незаконним з незаконним збагаченням покараного.</p>
<p>Дякую.</p>
<p></p>
<p>ГОЛОВУЮЧИЙ. Олексій Олексійович, якщо можна, я відповім вам. Олексій Олексійович, давайте все-таки ми будемо йти по поправках, але на ті питання, які ви задали, дозвольте, я відповім вам.</p>
<p>Що стосується народного вето, то я хоч у нагадати, що одним з перших законів, який був проголосований в цій раді – це був Закон "Про всеукраїнський референдум". І саме там передбачена можливість накладення народного вето на законодавчі ініціативи. Тому ця обіцянка виконана, поставте там галочку.</p>
<p>Друге. Що стосується незаконного збагачення. Я хочу нагадати, що Конституційний Суд якраз зніс подібні норми і саме ця Рада повернула всі питання, пов'язані з незаконним збагаченням. Поставте там галочку.</p>
<p>А в подальшому, для того, щоб, я розумію, що вам цікаво ознайомитись з програмою, але давайте перейдемо безпосередньо до суті поправок, я думаю, що це буде більш правильно, от, як це робила Ніна Петрівна. Будь ласка, шановні колеги.</p>
<p>Ніна Петрівна Южаніна, будь ласка. Номер тільки скажіть, будь ласка, одразу.</p>
<p>Будь ласка.</p>
<p></p>
<p>10:37:03</p>
<p>ЮЖАНІНА Н.П.</p>
<p>133 поправка. Я на зрозуміла вашу позицію для чого ви зараз об'єднану роботу НБУ і Мінфіну роз'єднали, і вони тепер між собою не будуть дружити і по 103 поправці.</p>
<p>А в 133-й, йде виключення норми щодо сплати дивідендів структурами Нафтогазу не менше 90 відсотків. Я взагалі не розумію, а як ви можете зараз відміняти цю норму? Ви знову ж таки обманюєте, коли говорите, що всі ресурси сконцентровані зараз для того, щоби поповнювати державний бюджет. Це державна структура, були прийняті норми, щодо відрахування дивідендів у державний бюджет, що змінилося, поясніть, будь ласка? 133 поправка?</p>
<p></p>
<p>ГОЛОВУЮЧИЙ. Будь ласка, яка позиція комітету по 133 поправці?</p>
<p></p>
<p>10:37:59</p>
<p>ПІДЛАСА Р.А.</p>
<p>133 поправка не стосується кількості дивідендів, які будуть відраховувати "дочки" НАК "Нафтогаз України". Вона говорить про те, що ми даємо доручення уряду переглянути доцільність сплати у 2024 році дочірніми товариствами НАК "Нафтогаз України" дивідендів безпосередньо до державного бюджету.</p>
<p>Тому що у наших колег в залі, зокрема, у фракції "Голос", наприклад, є інше бачення, з приводу врегулювання цього питання. Ми залучаємо усі фракції до демократичного обговорення державного бюджету.</p>
<p></p>
<p>ГОЛОВУЮЧИЙ. Дякую.</p>
<p>Не наполягаєте, так? Наступна, будь ласка, Ніна Петрівна, який номер, скажіть?</p>
<p></p>
<p>10:38:45</p>
<p>ЮЖАНІНА Н.П.</p>
<p>135-а, пов'язана з цим же питанням. Пані Роксолано, будьте відверті, ви залучаєте, але чуєте тільки тих, хто вам потрібний тут в залі для голосування. Я намагалася вам на робочих групах комітету донести свою власну думку, якщо ви вважаєте, що вона не заслуговувала на увагу, я так не вважаю, як і більшість людей, які знають мене і як я працюю. Але тут ви знову повертаєтесь до доручення уряду. Я раніше вважала, що доручення уряду це нічого, бо в основному вони ніколи не приймаються на користь пропозицій народних депутатів.</p>
<p>Але в даному випадку ми переконаємося, що цю норму змінять, бо зараз так вигідно для когось, а не для державного бюджету. Я категорично проти таких доручень уряду. Я хочу, щоб комітет професійно розбирався в ініціативах, які підтримуються, а не йшов на погодження за голоси в цьому залі. Так не можна робити, думайте, бо нам треба залишися…</p>
<p></p>
<p>ГОЛОВУЮЧИЙ. Позиція комітету коротко, будь ласка.</p>
<p>Ви не наполягаєте, Ніна Петрівна, правильно? Просто пояснення комітету.</p>
<p>Будь ласка.</p>
<p></p>
<p>10:39:56</p>
<p>ПІДЛАСА Р.А.</p>
<p>Це така ж сама правка, в ній написано абсолютно теж саме, що і в поправці номер 133. Вона врахована частково.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ніна Петрівна, яка наступна? Хто?</p>
<p>Гончаренко. Номер поправки скажіть, будь ласка.</p>
<p></p>
<p>10:40:12</p>
<p>ГОНЧАРЕНКО О.О.</p>
<p>Дякую. Поправка номер 147.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>ГОНЧАРЕНКО О.О. Значить, це важлива, безумовно, поправка, яка говорить про кошти спецфонду на закупівлю високовартісного медичного обладнання, спрямувати на закупівлю лікарських засобі. Це дуже необхідна річ, бо нам зрозуміло, що сьогодні ми маємо підтримувати, це і питання наших поранених, закупівля лікарських засобів, це питання лікування від важких хвороб, це дуже потрібно.</p>
<p>Я звичайно також не можу не відреагувати на те, що я почув. От ви сказали про те, що поставте собі галочку. Галочку я собі поставлю, коли народне вето, про яке ви казали, хоч раз буде застосовано і галочку по незаконному збагаченню я поставлю тоді, коли хоч раз хтось понесе покарання, бо ми бачимо, як "Слуги народу" тут машини, особняки якісь дороговартісні скупляють. Я жодного разу не бачив, щоб хтось поніс покарання.</p>
<p>Тому треба не галочку ставити, що папірець прийняли, а коли когось у в'язницю посадили.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я так розумію, що ви читали програму партії, яка йшла в парламент. То я хочу нагадати, що парламент, його основна задача – якраз приймати ці акти, про які сказано в програмі, тому ще раз поставте галочку.</p>
<p>Наступне, будь ласка. Олексій Олексійович, який номер поправки?</p>
<p></p>
<p>10:41:34</p>
<p>ГОНЧАРЕНКО О.О.</p>
<p>Наступна поправка 152. Вона має техніко-юридичний характер, але, безумовно, ця поправка також нам говорить про те, що Державний бюджет України і його прийняття на наступний рік, воно відбувається не таким чином, яким мало би відбуватися. А саме, що я маю на увазі? Сьогодні, мені здається, кожній людині зрозумілі пріоритети, які є в державі – це перемога у війні і це виживання тих людей і тих груп, яким дуже складно, щоб вони до цієї перемоги дожили, тобто має бути "соціалка" і війна. Все інше має бути прибрано: національний телемарафон, який надалі тут є, будівництво доріг – і надалі тут є, безкінечні БЕБи, які тільки займаються рекетуванням і нападами на бізнес, яке надалі тут є. Всього цього не має бути, от що я хочу сказати і от яким би мав би бути наш бюджет.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Чи є необхідність комітету висловитися? Немає. Дякую.</p>
<p>Шановні колеги, далі хто? Ніна Петрівна. Номер поправки одразу озвучте.</p>
<p></p>
<p>10:42:44</p>
<p>ЮЖАНІНА Н.П.</p>
<p>162 поправка.</p>
<p></p>
<p>ГОЛОВУЮЧИЙ. Прошу.</p>
<p></p>
<p>ЮЖАНІНА Н.П.</p>
<p>Ви зрозумійте, будь ласка, коли є пропозиція: кошти Фонду ліквідації наслідків спрямувати також на будівництво, ремонт закладів охорони здоров'я для забезпечення надання медичної та реабілітаційної допомоги особам, постраждалим внаслідок збройної агресії, здається, добра ціль, але я не розумію як же ми тоді формували напрямки використання Фонду ліквідації наслідків від отриманих від російської агресії. Чому тоді не врахували?</p>
<p>А тепер виходить, коли забираємо з місцевих бюджетів ПДФО повністю військове, коли розуміємо, що не буде взагалі ніяких коштів для того, щоби здійснювати оці всі роботи, давайте впишемо, щоби це витрачалося із загального кошту, загального фонду, який глобально вирішує проблему ліквідації наслідків російської агресії. Тому ви, зашиваючи такі нібито позитивні норми, робите таку послугу.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>10:43:53</p>
<p>ПІДЛАСА Р.А.</p>
<p>Ця поправка врахована. Вона була також врахована і в цьому році згідно з нашим крайнім прийнятим законопроектом про бюджет 10038. І вона, дійсно, доповнює напрями використання коштів фонду ліквідації наслідків збройної агресії напрямом щодо будівництва та ремонту зруйнованих закладів охорони здоров'я, а також надання реабілітаційної допомоги особам, які постраждали від збройної агресії.</p>
<p></p>
<p>ГОЛОВУЮЧИЙ. Дякую. Не наполягаєте.</p>
<p>Йдемо далі. Наступна. Ніна Петрівна чи хто? Гончаренко, будь ласка.</p>
<p></p>
<p>10:44:34</p>
<p>ГОНЧАРЕНКО О.О.</p>
<p>Наступна правка 164 до Державного бюджету на 2024 рік. Дивіться, кошти фонду ліквідації наслідків у виняткових випадках можуть спрямовуватись на забезпечення потреб сектору оборони. Це правильно, це потрібно, але в мене питання: а чому тільки у виняткових випадках? Який взагалі фонд… От ми говоримо про ліквідацію наслідків збройної агресії. Очевидним є, що поки ми не перемогли ворога і ракети падають на голови, ну, що ми можемо ліквідувати? Коли нам не вистачає коштів на дрони, коли нам не вистачає коштів на зброю, ну, які наслідки збройної агресії? Давайте спочатку переможемо збройну агресію, зупинимо її, а далі, безумовно, будемо відбудовуватись. Який сенс відбудовувати те, що завтра в будь-яку хвилину може бути знову знищене? Чи просто потрібно отримати можливість відкати отримувати на бюджетних грошах? Ну, напевно, це не те завдання, яке ми маємо сьогодні перед собою ставити.</p>
<p>Тому ідея має бути, щоб повністю цей фонд пішов на подолання…</p>
<p></p>
<p>ГОЛОВУЮЧИЙ. Будь ласка, якщо бажаєте, відреагуйте.</p>
<p></p>
<p>10:45:43</p>
<p>ПІДЛАСА Р.А.</p>
<p>Ця поправка врахована. Вона дублює норму, яка є в бюджеті 2023 року. І вона говорить про те, що кошти фонду ліквідації можуть бути спрямовані на оборонні потреби. Вона має залишитись врахованою.</p>
<p></p>
<p>ГОЛОВУЮЧИЙ. Вона врахована частково, просто для протоколу. Не наполягаєте.</p>
<p>Будь ласка, Ніна Петрівна. Номер поправки.</p>
<p></p>
<p>10:46:08</p>
<p>ЮЖАНІНА Н.П.</p>
<p>167 поправка. Пані Роксолана, ну, не можна все вирішувати в Законі про Державний бюджет. Це основний бюджетний розпис щодо доходів і видатків. А ви сюди засунули зараз зміни до всього законодавства, що вам потрібно. І тому я категорично проти виступаю таких підходів.</p>
<p>167 поправка, додаткове законодавче унормування порядку витрачання коштів фонду ліквідації за рахунок надходжень від ЄС, урядів іноземних держав і так далі. Справді потрібна річ, але ж точно ви, даючи доручення уряду, що хочете, щоби внесли зміни до порядку використання коштів Фонду ліквідації наслідків, чи що ви хочете? От яка ціль врахування всіх цих поправок без окремого законодавства, тобто без внесення в спеціальний закон змін?</p>
<p></p>
<p>ГОЛОВУЮЧИЙ. Дякую. Не наполягаєте, так?</p>
<p>Будь ласка, наступна поправка, хто буде? Гончаренко. Номер поправки?</p>
<p></p>
<p>10:47:13</p>
<p>ГОНЧАРЕНКО О.О.</p>
<p>Наступна правка 170. Важлива дуже річ, нам пропонується де-факто бюджет, в якому все буде розподілятися вручну. До речі, наше Головне науково-експертне управління Верховної Ради теж на це звернуло увагу.</p>
<p>Наприклад, освітня субвенція, хай вручну там щось буде розподілено. Так от ми говоримо, що це треба, щоби Верховна Рада робила, як і має бути по закону, щоб це все було зроблено не вручну не урядом, який ми тут не бачимо майже ніколи, а щоб це робилося так, як і треба Верховною Радою України. І тоді ми побачимо: може, ми знайдемо резерви на повернення тридцятки, може, ми знайдемо резерви на те, щоби виплачувати гідні гроші нашим військовим, може, ми знайдемо інші резерви, коли це все буде не вручну відбуватися урядом, а так, як воно має бути безпосередньо розписано Верховною Радою України, пройдено всі комітети. Обговорення не в чорному ящику, а відкрито перед людьми в парламенті.</p>
<p>Не наполягаю.</p>
<p></p>
<p>ГОЛОВУЮЧИЙ. Дякую, дякую, Олексій Олексійович.</p>
<p>Наступна поправка, Гончаренко. Будь ласка, який номер?</p>
<p></p>
<p>10:48:23</p>
<p>ГОНЧАРЕНКО О.О.</p>
<p>Наступна правка 172. Вона теж має техніко-юридичний характер. Але я хотів би звернути вашу увагу на те, яким чином, повторюсь, мають бути пріоритети вибудовані, як мав би бути написаний цей бюджет. Щоб не було так, знаєш, критикуєш, але не пропонуєш, – пропонуєш.</p>
<p>Значить, взяли все, що необхідно, взяли наш бюджет, розподілили його на дві частини, перша – "соціалка". Не можна, ми розуміємо, не можна виховати дитину за 860 гривень на місяць, неможливо. Будь-яка людина це знає, крім тих, які радять дешевші памперси купляти. Значить, це знає кожна людина. Значить, додали пенсію, додали, подивились, екстрена медична допомога, медсестра, вихователька, додали. Далі, все інше – на армія, на війну, крапка. Все, оце бюджет країни, ні марафонів, ні серіалів, ні барабанів, нічого, тільки так. І тоді це був би бюджет.</p>
<p></p>
<p>ГОЛОВУЮЧИЙ. Не наполягаєте, так? Дякую.</p>
<p>Наступна поправка Ніна Петрівна Южаніна. Будь ласка.</p>
<p></p>
<p>10:49:35</p>
<p>ЮЖАНІНА Н.П.</p>
<p>184 поправка. Я хочу, щоб мені пояснили, про що ви там між собою домовилися, коли виключаєте із статті 34 щодо здійснення підтримки фермерів та с/г виробників через Український державний фонд підтримки фермерських господарств. Доручення уряду – це для чого? Щоб... Підтримка по іншим програмам буде іти чи що вирішили робити? Чому виключили давно існуючу норму підтримки малих с/г виробників в тому числі? Які зараз підходи взагалі ви плануєте до підтримки с/г виробників?</p>
<p></p>
<p>ГОЛОВУЮЧИЙ. Роксолана Андріївна, будь ласка, якщо бажаєте.</p>
<p></p>
<p>10:50:23</p>
<p>ПІДЛАСА Р.А.</p>
<p>Ця норма з'явилася в бюджеті вперше в цьому році, це стаття 34. У нас як у бюджетного комітету є запитання щодо формулювання цієї норми, тому що є рішення Конституційного Суду, яке говорить, що норми, які внесені в державний бюджет, діють один рік. Водночас уряд подав статтю 34, в якій написано, що вона буде діяти до завершення воєнного стану. Ми надаємо доручення уряду з проханням переглянути цю частину і застосовувати її виключно лише протягом дії Закону про Державний бюджет, тобто до 31 грудня 2024 року.</p>
<p></p>
<p><a name=_GoBack></a>ГОЛОВУЮЧИЙ. Не наполягаєте, так? Дякую.</p>
<p>Будь ласка, наступна. Гончаренко, будь ласка.</p>
<p></p>
<p>10:51:16</p>
<p>ГОНЧАРЕНКО О.О.</p>
<p>Дякую. 187 правка. Тут мова йде про, це виключення норми щодо внесення до Державного аграрного реєстру відомостей без питомої ваги вартості їхньої сільськогосподарської продукції.</p>
<p>Друзі, що дуже важливо, ця норма і ця правка говорить нам про бізнес, в даному випадку про сільськогосподарський бізнес і певні моменти його роботи. Нам в бюджеті знову говорять, тут є гроші на підтримку бізнесу.</p>
<p>Друзі, нема ніякого сенсу однією рукою начебто щось давати бізнесу, а іншою рукою запускати туди БЕБ, податкову, яка цей бізнес штормить і знищує. Бо виглядає так, що ви збираєтеся дати своїм наближеним підтримку, а всіх інших здоїти вже так і зірвати шкуру, і рога, і копита відірвати. Це не є економічна політика. Економічна політика під час війни дуже проста, не чіпайте тих, хто дає робочі місця і не давайте ніяких кредитів, преференцій, все на війну.</p>
<p></p>
<p>ГОЛОВУЮЧИЙ. Не наполягаєте, так? Будь ласка, яка наступна? Будь ласка, Гончаренко.</p>
<p></p>
<p>10:52:29</p>
<p>ГОНЧАРЕНКО О.О.</p>
<p>189-а, вона дуже схожа, тому я хочу пояснити, продовжити думку. І так економічна політика, що має бути? Дає сьогодні підприємець робоче місце одне, два, три, чотири, п'ять, поцілувати його за це і не чіпати, забути до нього дорогу, забути дорогу БЕБ і іншим до нього. Платить людям зарплату, люди працюють в Україні, не тікають з України, може хтось повертається в Україну, щоб працювати, слава Богу, щастя, мають можливість собі заробити і задонатити на ЗСУ, молодці, молоді, все інше, якісь кредити, допомога, нащо це все. Давайте візьмемо 100 українських підприємців і спитаємо їх, їм потрібні гроші з бюджету чи щоб їм на голову не падали ракети, щоб їх і їхні родини не вбивали, то очевидна відповідь. Тому все на війну і не чіпати їх.</p>
<p></p>
<p>ГОЛОВУЮЧИЙ. Будь ласка, хочете, відреагуйте.</p>
<p>Йдемо далі. Наступна поправка, хто? Гончаренко, номер поправки.</p>
<p></p>
<p>10:53:42</p>
<p>ГОНЧАРЕНКО О.О.</p>
<p>Руслане Олексійовичу, як ми робимо? Наступна правка одна з тих, які ми будемо ставити на голосування. Ми її пропускаємо в кінець?</p>
<p></p>
<p>ГОЛОВУЮЧИЙ. Давайте, давайте.</p>
<p></p>
<p>ГОНЧАРЕНКО О.О. Пропускаємо. Тоді 194 правка, а до 190-ї ми повернемося пізніше.</p>
<p>194 правка. Вона говорить про виключення норми щодо спрямування на будівництво доріг залишку коштів, передбачених для розвитку водних шляхів. Друзі, які дороги, які водні шляхи? Про що ми взагалі говоримо? Ну, не буде ні доріг, ні водних шляхів. Ми тут три роки криком кричали, якщо будемо будувати дороги і не будемо будувати армію, то далі по цих дорогах поїдуть російські танки. Друзі, ну, так же воно і відбулося, саме так. Тому сьогодні ми вже це знаємо все. Ну, давайте все на армію, все на війну. Це має бути головне завдання. А всі дороги, все інше відкласти, відкласти після перемоги.</p>
<p>Дякую.</p>
<p></p>
<p>ГОЛОВУЮЧИЙ. Дякую. Це 194 поправка.</p>
<p>Наступна поправка. Гончаренко, будь ласка. Номер?</p>
<p></p>
<p>10:54:50</p>
<p>ГОНЧАРЕНКО О.О.</p>
<p>195 правка. Це те саме, знов-таки будівництво доріг, залишок коштів, передбачених для розвитку водогосподарського комплексу.</p>
<p>Друзі, повторюю ще раз: принцип має бути дуже простий. Так, безумовно, і в дорожньому господарстві є необхідні речі. Мости там, де треба, щоб ми могли перекидати техніку, щоб ми могли забезпечити військо, постачати логістику. Безумовно, ніхто з цим не сперечається. Але це виключні випадки, виключні! Все інше терпить, все інше чекає, бо кожен день нам... Ми просто маємо пам'ятати, що таке дрон. Дрон – це врятоване життя українського воїна, врятоване. Я вже, до речі, нагадую нам, що ще врятоване життя – це і колосальна економія для державного бюджету. Бо ми знаємо, 15 мільйонів гривень держава платить за вбитого українського воїна. Та нам треба зберегти їх з усіх точок зору...</p>
<p></p>
<p>ГОЛОВУЮЧИЙ. Наступна поправка. Гончаренко.</p>
<p></p>
<p>10:55:59</p>
<p>ГОНЧАРЕНКО О.О.</p>
<p>Наступна поправка...</p>
<p></p>
<p>ГОЛОВУЮЧИЙ. Номер?</p>
<p></p>
<p>ГОНЧАРЕНКО О.О. 212-а. До 196-ї ми повернемося, вона буде з голосуванням. Тому ми і йдемо зараз 212 правка. Збільшення державних гарантій для зернового коридору з 2 мільярдів до 20 мільярдів. А оце дуже правильна річ, нам треба… І за необхідності це не видатки, друзі, я звертаю вашу увагу, тому що дехто скаже, ну, нащо нам витрачати кошти, 20 мільярдів чи якісь, на зерновий коридор, це теж не головне. Звертаю увагу, це дуже розумна правка, оце і є розумна економічна політика, бо ми не витратимо ці кошти, якщо з кораблями, які йдуть взяти зерно, нічого не станеться. Тому тут ми можемо писати з вами і 100 мільярдів гривень. Наше завдання, щоб кораблі йшли, щоб зерновий коридор працював, нам треба зменшувати ставки на страхування. Оце є приклад розумної політики, такого має бути більше. Не видатки, але забезпечення економіки.</p>
<p></p>
<p>ГОЛОВУЮЧИЙ. Це ви так в підтримку, я так розумію, цієї поправки? Дякую.</p>
<p>Наступний номер, хто буде? Гончаренко, давайте, будь ласка.</p>
<p></p>
<p>10:57:12</p>
<p>ГОНЧАРЕНКО О.О.</p>
<p>Так, 214 правка. Це важлива… Правильно, я хочу звернути увагу, шановний пане Руслане, на те, що правильно робиться в бюджеті. Там є багато правильних речей. Давайте їх посилювати, а неправильні прибирати. Оце теж правильна річ. На постійній основі закріпити за місцевими бюджетами 64 відсотки ПДФО, але, крім ПДФО військових. Друзі, це неправильно. По-перше, хочу нагадати, що закон про те, що вилучається ПДФО військових неприйнятий, неприйнятий, він провалився в нас декілька днів тому, коли, господи, позавчора. Значить, ми не можемо… Нащо ж ми приймаємо в бюджеті речі, яких немає, тобто закону під це немає. Чому ми закріплюємо 64 відсотки без ПДФО військових? А якщо все-таки здоровий глузд переможе і ми не будемо забирати ПДФО військових, на що я сподіваюся, то це, звичайно, неправильна ця правка.</p>
<p></p>
<p>ГОЛОВУЮЧИЙ. Так, ясно. Це 214-а.</p>
<p>Наступна, будь ласка, яка?</p>
<p></p>
<p>10:58:22</p>
<p>ГОНЧАРЕНКО О.О.</p>
<p>Наступна… Наступні, до речі, це дуже важливі правки, 219 правка. І тут я звертаюсь до шановної пані Роксолани. Пані Роксолана, з усією повагою до вас, ви мені вчора під час розгляду правок, була моя правка на врахування, рівно той самий текст, його правка 219. І ви сказали з трибуни, ви сказали, це нам, значить, Гончаренко пропонує списати заборгованість перед державним бюджетом за середньостроковими позиками наданими місцевим бюджетам. Боже, це ж неправильно. Як ми можемо комусь списати заборгованість?</p>
<p>Пані Роксолана, а ви знаєте, що ви точно таку саму правку пропонуєте підтримати? Тільки різниця в тому, що там автор Пуртова колега по "Слузі народу", а тут автор незручний – Гончаренко. Тому, значить, Гончаренка відхилити, а Пуртової підтримати. Тому і хотілося почути ваш коментар. Чому від Гончаренка – це погано. А від Пуртової…</p>
<p></p>
<p>ГОЛОВУЮЧИЙ. Роксолана Андріївна, маєте бажання? Йдемо далі.</p>
<p>Дякую.</p>
<p>Це 219-а. Наступна, яка? Ніна Петрівна, номер, будь ласка.</p>
<p></p>
<p>10:59:36</p>
<p>ГОНЧАРЕНКО О.О.</p>
<p>Ніна Петрівна, можна я? Це просто…</p>
<p></p>
<p>ГОЛОВУЮЧИЙ. Яка? Хто, Гончаренко? Давайте, Гончаренко.</p>
<p></p>
<p>ГОНЧАРЕНКО О.О. Гончаренко. Це те саме 223-я і 226-а.</p>
<p>Друзі, я ще раз звертаю увагу, як у нас цікаво працює Верховна Рада. Ну, такого немає бути. Ще раз. Низка народних депутатів подали одну ту саму правку. Вона логічна. Вона говорить, щоб уряд розглянув можливість списати заборгованість перед державним бюджетом по середньострокових позиках наданих місцевим бюджетам, тобто від центрального бюджету місцевим. Ну, бо їм немає чим віддавати. Ну, це всім зрозуміло. Але чомусь, коли ця правка подана народним депутатом Гончаренком, вона відхилена. А коли вона подана, народний депутат Пуртова минулого разу була. А тепер народний депутат Бужанський. Він теж "Слуга народу". Значить, від "Слуги народу" вона врахована, а від Гончаренка вона відхилена. Іще, шановна пані Роксолана вчора говорить, це ж яку дурню, мов, пропонує Гончаренко. Значить, від Гончаренка те саме – це дурня. Від Бужанського…</p>
<p></p>
<p>ГОЛОВУЮЧИЙ. Олексій Олексійович, справедливості заради напроти вашої 220-ї написано враховано частково в дорученні уряду, про яку ви говорите. Тобто там є відсилка до того, що вона має часткове врахування. Добре.</p>
<p>Будь ласка, Ніна Петрівна, яка ваша поправка?</p>
<p>Ще. Да, будь ласка, Гончаренко, ще.</p>
<p></p>
<p>11:01:14</p>
<p>ГОНЧАРЕНКО О.О.</p>
<p>Да, да, Гончаренко ще, тому що це те саме, 226-а поправка.</p>
<p></p>
<p>ГОЛОВУЮЧИЙ. А ви ж сказали по ній, ви вже виступили.</p>
<p></p>
<p>ГОНЧАРЕНКО О.О. Ні, я по 223-й тільки що виступав.</p>
<p></p>
<p>ГОЛОВУЮЧИЙ. А, будь ласка, 226-а, давайте.</p>
<p></p>
<p>ГОНЧАРЕНКО О.О. А тепер 226 поправка, те саме. Знаєте, так не можна, ми ж вами дорослі тут люди сидимо. Значить, Гончаренко – врахована частково, тому що… А поправка Шпак врахована нормально, тому що Шпак. Я розумію, тому що "Слуга народу". Так не має бути. Значить той самий текст від Гончаренка – це поганка, а від "Слуги народу" – це конфетка. Так не буває, як так може бути. Це неправильно, тому що ми всі тут з вами однакові народні депутати України. Якщо ми кажемо, що це правильна норма, так давайте тоді казати це по відношенню до всіх і не має бути, що просто ми не любимо цього Гончаренка, що аж кушать не можем. Тому, значить, все, що від нього, нам погано. Так не має бути, я за те, щоб у нас були трішки інші підходи.</p>
<p>Дякую, що вислухали.</p>
<p></p>
<p>ГОЛОВУЮЧИЙ. Дякую.</p>
<p>Так, 226-а це була поправка.</p>
<p>Наступна поправка. Ніна Петрівна, номер поправки.</p>
<p></p>
<p>11:02:27</p>
<p>ЮЖАНІНА Н.П.</p>
<p>Наступні поправки ми дві пропускаємо, три, які будемо голосувати. 275-а. Я хочу, щоб ви пояснили всій залі, пані Роксолана, чому ви все-таки відходите від принципів обмеження із заробітної плати, обмеження видатків по оплаті праці. Ми вчора дуже багато про це говорили. Я тільки сьогодні з'ясувала, виявляється, ви там між собою домовилися і поправками в цей проект закону реалізували неприйнятий в залі Закон про реформу оплати праці бюджетних працівників. Дуже ганебно дивитися на те, що ви ховаєте в нормах, які неприйнятні взагалі для бюджету те, що вам потрібно. Вносьте в зал окремі закони і говоріть про це.</p>
<p>Поправка Арахамії стосується Антимонопольного комітету. Зараз обмеження по заробітній платі у голови, виходячи з розмірів прожиткового мінімуму, до 30 тисяч. Що ви хочете зробити, яке…</p>
<p></p>
<p>ГОЛОВУЮЧИЙ. Дякую.</p>
<p>Це 275 поправка.</p>
<p>Ніна Петрівна, будь ласка, який наступний номер поправки ваш?</p>
<p></p>
<p>11:03:37</p>
<p>ЮЖАНІНА Н.П.</p>
<p>277-а.</p>
<p></p>
<p>ГОЛОВУЮЧИЙ. Прошу.</p>
<p></p>
<p>ЮЖАНІНА Н.П. Це поправка Третьякової. Я розумію, що треба все робити можливе для того, щоби соціальні стандарти, норми, існували в більш прозорій формі, для того, щоб було більш раціональне витрачання коштів. І тут запропоновано якраз зупинення на 2024 рік частини першої статті 101 "Про електронні комунікації" – це надання цільової адресної соціальної допомоги для отримання комунікаційних послуг, якщо їх вартість не є доступною для вразливих соціальних груп споживачів.</p>
<p>Поясніть, будь ласка, Роксолано, я дуже прошу, пояснити цю поправку. Що це означає і як вона стосується соціально незахищених людей, я не розумію, ви її рахували повністю? Що вона нам дає, вона шкодить, чи вона працює на позитив? Тому що я в ваших кулуарних домовленостях не приймала участі.</p>
<p></p>
<p>ГОЛОВУЮЧИЙ. Роксолано Андріївно, маєте бажання пояснити?</p>
<p></p>
<p>11:04:47</p>
<p>ПІДЛАСА Р.А. Ні.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі.</p>
<p>Наступна поправка, яка, Ніна Петрівна? А хто буде?</p>
<p></p>
<p>11:04:53</p>
<p>ЮЖАНІНА Н.П.</p>
<p>285 поправка.</p>
<p></p>
<p>ГОЛОВУЮЧИЙ. 285-а. Будь ласка.</p>
<p></p>
<p>ЮЖАНІНА Н.П. Всі бояться дуже НАЗК і НАБУ. І я тут сама прокоментую цю поправку, тому що мені здається, що ми всі маємо тут бути з вами незалежні, абсолютно не боятися ніякої антикорупційної інфраструктури.</p>
<p>І коли піднімають це питання, щоби не поширити зменшеного розміру прожиткового мінімуму 2102 гривні при розрахунку заробітної плати для НАЗК і НАБУ, скажіть, будь ласка, а це для чого? Чому ви так прислужуєте поправкам і ініціативам правоохоронних органів? Та будьте ви самостійними, врешті-решт, думайте про те, я вчора говорила, як можна було підвищувати на пів мільярда заробітну, наприклад, бюро, не БЕБ, а ДБР і не зважати на те, що вони такі ж самі…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 285-а, ви не наполягаєте?</p>
<p>Ідемо далі. Наступна поправка, Ніна Петрівна.</p>
<p></p>
<p>11:06:10</p>
<p>ЮЖАНІНА Н.П.</p>
<p>Давайте ви.</p>
<p></p>
<p>ГОЛОВУЮЧИЙ. Олексій, будь ласка, Гончаренко.</p>
<p></p>
<p>11:06:14</p>
<p>ГОНЧАРЕНКО О.О.</p>
<p>Дякую. Поправки 300, 302 ми пропускаємо, потім для голосування в кінці, тому поправка 312. Вона говорить про те, що нова система цих нарахувань зарплати не поширюється на Апарат Верховної Ради України.</p>
<p>Друзі, взагалі я хочу звернути увагу на те, що тільки що говорила Ніна Петрівна, це дуже важлива тема. Значить, що ми зробили? Це взагалі справді це знущання, це стосується чорнобильців, це стосується багатьох категорій. Ми говоримо мінімальна зарплата в країні там з 1 січня буде 7 100, з 1 квітня 8 тисяч гривень, невеличке збільшення, слава Богу, хоч якесь збільшення, його треба робити. Але далі ми говоримо і у нас така правка, вчора я це пояснював, а, якщо люди подають в суд на державу, добиваючись, наприклад, чорнобильці, це часто відбувається, добиваючись компенсації, то для розрахунку компенсації рахувати в п'ять разів менше 1 600, це ж шулерство, так не можна.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступна поправка, хто, Гончаренко, номер поправки.</p>
<p></p>
<p>11:07:22</p>
<p>ГОНЧАРЕНКО О.О.</p>
<p>Так, це поправка 324, це теж про Фонд оплати праці працівників ВРУ, які встановлюються у розмірах передбачених на 2023 рік. Зрозуміло, що немає можливості підвищувати і зрозуміло, що, при всій повазі, це наша інституція, це Верховна Рада України і люди тут працюють сумлінні і дуже це важливо нашою інституцією є. Хоча не завжди це видно по явці депутатів і по їхній поведінці в сесійній залі. Але це вже таке.</p>
<p>Але, друзі, ми знаходимо можливості для підвищення іншим зарплат. Окей, ми говоримо Апарату Верховної Ради не підвищуємо, а чому зарплата у нас директора телеканалу "Рада", як виявляється майже 100 тисяч гривень? 100 тисяч гривень, а телеканал "Рада" навіть не транслює наші засідання. Це сьогодні ми заховані, нас не показують. Телеканал "Рада", що завгодно показує, крім Верховної Ради України і за те 100 тисяч гривень зарплати, це втричі більше ніж у ...</p>
<p></p>
<p>ГОЛОВУЮЧИЙ. Дякую, це 324 поправка була.</p>
<p>Наступна, Ніна Петрівна, номер поправки.</p>
<p></p>
<p>ЮЖАНІНА Н.П. 327-у пропускаємо для голосування.</p>
<p></p>
<p>ГОЛОВУЮЧИЙ. Так.</p>
<p></p>
<p>11:08:37</p>
<p>ЮЖАНІНА Н.П.</p>
<p>335-а. У поправці вказано, що показники бюджету необхідно буде уточнити в залежності від прийняття Закону 10037.</p>
<p>У мене дуже велике питання до всіх, хто знаходиться в залі. Насправді ми точно не могли розглядати в першому читанні бюджет на 24-й рік без прийняття проекту Закону 10037. І абсолютно очевидно, що ми зараз порушуємо, і, коли один із колег говорить про те, що він не бачив ще кращого бюджету, чим цей, я хочу зауважити, що в минулих скликаннях без прийняття потрібних для бюджету на наступний рік змін до Податкового і Митного кодексів, які виймали всі нерви і також були непрохідними в залі, ми шукали компроміси протягом всієї доби, але не розглядали…</p>
<p></p>
<p>ГОЛОВУЮЧИЙ. Дякую.</p>
<p>Це 335 поправка була.</p>
<p>Наступна, Ніна Петрівна, який номер?</p>
<p></p>
<p>11:09:47</p>
<p>ЮЖАНІНА Н.П.</p>
<p>352-у пропускаємо для голосування.</p>
<p>367-а. Мені здається, що, я ще раз хочу підкреслити, без прийняття 10037 ми не могли розглядати в першому читанні цей проект бюджету на 2024 рік. Я ще раз підкреслюю, ніколи за останні 9 років, коли я присутня в залі, я такого ще не бачила.</p>
<p>367 поправка – це збільшення доходів від податку на прибуток за рахунок збільшення оподаткування прибутку банків. Теж закон не прийнятий, ще невідомо чи він буде прийнятий, про так звані 10 мільярдів політичної волі Президента, забрати в тому числі в приватних банків збільшенні ставки податку на прибуток в дохід бюджет. Навіщо ви зараз дозволяєте цій нормі залишатися і ще бути врахованій в даному випадку.</p>
<p>Я прошу, щоб ви, пані Роксолано, відповіли на це питання, чому ви порушуєте законодавство в частині прийняття і розгляду в залі Закону "Про Державний бюджет…</p>
<p></p>
<p>ГОЛОВУЮЧИЙ. Дякую. Це була 367 поправка.</p>
<p>Наступна, Ніна Петрівна, будь ласка, номер поправки?</p>
<p></p>
<p>11:10:57</p>
<p>ЮЖАНІНА Н.П.</p>
<p>430 поправка. Також збільшення дохідної частини від імпортного ПДВ за рахунок заходів з реформування митниці.</p>
<p>Я вчора вам розповідала декілька хвилин про 15 мільярдів збільшення дохідної частини від ренти на газ. І ви навіть на робочій групі не сказали мені, що поправки своїх колег ви приймаєте з такою мотивацією: за рахунок заходів реформування митниці, ну, це пальцем в небо насправді. Коли я говорила, що 15 мільярдів врахуйте і за рахунок удосконалення адміністрування рентної плати і звітів по родовищам - ви відмовилися. Ви відмовилися від 15 мільярдів, зате врахували поправку, яка не має ніяких підстав. Це говорить, що дохідна частина під великим питанням. Ви багато зробили хибних кроків і без змін до законодавства, які ви говорили, не можна нічого враховувати в дохідній частині. А як же пояснити ці 16,5?..</p>
<p></p>
<p>ГОЛОВУЮЧИЙ. Дякую.</p>
<p>Який наступний номер? Це була 430-а. Ніхто... Ніна Петрівна, який наступний номер?</p>
<p></p>
<p>11:13:19</p>
<p>ЮЖАНІНА Н.П.</p>
<p>Наступна поправка 455. Це на зменшення, врахована частково, на зменшення видатків розвитку. Вчора я дуже, дуже багато говорила про видатки розвитку, просила вас іще раз переглянути.</p>
<p>Я розумію, що комітетська поправка і за авторством голови комітету, вона має більшу силу. Але скажіть, будь ласка, як ви вираховували оцей, саму суму, точну суму зменшення видатків розвитку? Навіщо ви залишали від запиту кожного, кожного міністерства все ж таки певну суму? Що ви збираєтеся робити? Як розвивати міністерства? Для чого ви залишали суми, а не спрямовували все на оборону? В цьому ж і криється весь секрет, що це не є бюджетом воєнного стану, адже ви робите поступки для окремих...</p>
<p></p>
<p>ГОЛОВУЮЧИЙ. Дякую.</p>
<p>Так, це була 455 поправка.</p>
<p>Наступна, будь ласка. Гончаренко, номер поправки?</p>
<p></p>
<p>11:13:21</p>
<p>ГОНЧАРЕНКО О.О.</p>
<p>Дякую.</p>
<p>456-у пропускаємо.</p>
<p>463-я, якраз звертаюся до пана Корнієнка, це його правка. Абсолютно правильна правка, отак має бути, отакі правки мають бути в бюджеті. Правка говорить: нова програма щодо проведення медичної та соціальної реабілітації військовослужбовців на базі клінічної лікарні "Феофанія". Правильно? "Феофанія" має працювати на військових.</p>
<p>Ще подавав, на початку нашої каденції подавав відповідну постанову у Верховну Раду. Все її ніяк не могли розглянути, що вона має працювати в першу чергу на військових. І те, що нам потрібно виділяти на це кошти і щоб там лікувалися наші герої, оце буде правильна робота для лікарні "Феофанія". Не якісь, вибачте, блатні, не якісь, вибачте, там небожителі, а саме військові. І, можливо, тут треба буде і більше грошей навіть, аніж 200 мільйонів гривень, для того щоб там…</p>
<p></p>
<p>ГОЛОВУЮЧИЙ. Будь ласка, Олександр Сергійович, право на репліку.</p>
<p></p>
<p>11:14:34</p>
<p>КОРНІЄНКО О.С.</p>
<p>Олексій Олексійович, дякую вам за високу оцінку моєї роботи. Хотів би ще проінформувати, що сьогодні у нас в порядку денному буде Постанова номер 9605, яка якраз спрямована на те, щоб "Феофанія" могла законно, в законний спосіб лікувати не тільки бійців, які, скажімо так, в зоні ООС, тому що там стара термінологія, старі законодавчі норми, а всіх вже наших поранених, ну, щоб це повноцінно вже було відповідно до закону. Вона без обговорення, тому я думаю, що ми її після наших нагальних церковних питань обов'язково маємо прийняти. Це відкриє "Феофанії" можливість і ці гроші залучати, там свої внутрішні ресурси, щоб вже всіх бійців лікувати. Дійсно, я погоджуюсь, що зараз всі потужності, всіх медзакладів мають бути спрямовані в першу чергу на лікування, і далі відновлення, протезування наших бійців, відновлення їх до нормального, повноцінного життя. Адже ми розуміємо, що ветеранська політика має в нашій країні реалізуватись на повну.</p>
<p>Дякую.</p>
<p></p>
<p>11:15:32</p>
<p>ГОЛОВУЮЧИЙ. Дякую.</p>
<p>Будь ласка, хто наступну поправку? Гончаренко. Номер поправки.</p>
<p></p>
<p>11:15:37</p>
<p>ГОНЧАРЕНКО О.О.</p>
<p>Дякую. 466-а.</p>
<p>Друзі, ну, ви знаєте, прямо якийсь момент, ну, реально радості, тому що оце об'єднання, оце і є от, ну, здається, отак от ми мали, маємо і працювати, так ми маємо і працювати, тобто об'єднуватись навколо перемоги, об'єднуватись навколо військових. І тут нема жодних розмов, сперечань, всі це підтримують. Тільки давайте, давайте, давайте це робити.</p>
<p>І це дуже добре.</p>
<p>Я, до речі, хочу нагадати, знаєте, хочеться, щоб ми і далі йшли. У нас часто порівнюють нашого Президента Зеленського з Черчиллем. Там є питання, але йому це подобається і все. Що перше зробив Черчилль, коли став Прем'єр-міністром у надскладний час? Об'єднався з опозицією, створив єдиний уряд. Що перше зробив Нетаньягу, коли напали на Ізраїль? Закликав опозицію, створив єдиний уряд національного порятунку.</p>
<p>А що в нас? У нас, якщо від Гончаренка, то не підходить правка, якщо від "Слуги народу"…</p>
<p></p>
<p>ГОЛОВУЮЧИЙ. Я хочу нагадати, що з першого дня повномасштабного вторгнення у нас в парламенті є коаліція антивоєнна. І ніхто її не розпускав, і ми так і рухаємося, і діємо в єдності всього парламенту. Тому давайте дотримуватися і ніколи про це забувати аж до нашої перемоги.</p>
<p>Наступна поправка яка, колеги? Ніна Петрівна, номер поправки. Будь ласка.</p>
<p></p>
<p>11:17:08</p>
<p>ЮЖАНІНА Н.П.</p>
<p>482 поправка. Теж, пані Роксолана, я не розумію, що в нас робиться із агропромисловим комплексом, з міністерством і з комітетом. 808 мільйонів просять збільшити видатки на протиепізоотичні заходи, ветеринарно-санітарна діяльність, у тому числі профілактична і діагностична, спрямована на запобігання заразним хворобам тварин, їх виявлення та ліквідацію.</p>
<p>Скажіть, будь ласка, а раніше за рахунок яких коштів здійснювалися ці заходи, які фонди покривали таку роботу і підтримку, яка, очевидно, потрібна, але точно, і не розумію, чому зараз планується, і ви написали доручення уряду? Це взагалі потрібна стаття видатків, чи можна без неї обійтися? Майже мільярд гривень, послухайте, будь ласка, порахуйте на кількість озброєння навіть самого елементарного.</p>
<p></p>
<p>ГОЛОВУЮЧИЙ. Дякую. Будь ласка, яка наступна поправка? Ніна Петрівна, будь ласка, номер.</p>
<p></p>
<p>11:18:21</p>
<p>ЮЖАНІНА Н.П.</p>
<p>494-у і 502-у ми пропускаємо для голосування.</p>
<p></p>
<p>ГОЛОВУЮЧИЙ. Пропускаємо, так.</p>
<p></p>
<p>ЮЖАНІНА Н.П. 507-а.</p>
<p></p>
<p>ГОЛОВУЮЧИЙ. 507-а, будь ласка.</p>
<p></p>
<p>ЮЖАНІНА Н.П. Нова програма, виплата співробітникам служби судової охорони 1,1 мільярда гривень. Я бачила, що цей колега був присутній у вас на робочій групі, я не знаю, в чому, які доводи він приводив для того, щоб збільшити значно виплату співробітникам судової охорони на 1,1 мільярда гривень. Чи бачите ви економне чи взагалі можливість використання таких коштів? І що ви хочете, щоб уряд зробив - розглянув, додав ці кошти? Тільки, будь ласка, поясність, на що це насправді, тому що дуже викликає величезний сумнів, бо це знову оплата праці. Ми з вами говорили, що до оплати праці треба на цей рік взагалі табу оголосити, а не...</p>
<p></p>
<p>ГОЛОВУЮЧИЙ. Дякую.</p>
<p>Наступна. Ніна Петрівна, номер поправки. Це була перед цим 507-а. Будь ласка, Ніна Петрівна.</p>
<p></p>
<p>11:19:30</p>
<p>ЮЖАНІНА Н.П.</p>
<p>511-а, вона стосується цього самого питання.</p>
<p></p>
<p>ГОЛОВУЮЧИЙ. 511-а. Будь ласка.</p>
<p></p>
<p>ЮЖАНІНА Н.П. Скажіть, будь ласка, ми говоримо, що ми соціальні видатки можемо підвищувати в залежності від того, скільки у нас є можливість, і при тому абсолютно на якісь мінімальні суми ми збільшуємо і мінімальну заробітну плату, і прожитковий мінімум, усвідомлюючи, що всі громадяни нас розуміють. І коли ми говорили про збільшення видатків на той же Фонд держмайна, щоб виплатити по звільненню виплати необхідні по КЗоТ, я вам говорила, що давайте приймемо зміни, що до закінчення воєнного стану по оплаті праці ми взагалі не рухаємося. Це дуже було би важливо і в частині підтримки наших військових, які розуміли би, що все спрямовано і вся увага сконцентрована на них, а не на нас любимих. Тому мені дуже важливо, щоб в цьому, якраз по цій статті і по новій програмі була...</p>
<p></p>
<p>ГОЛОВУЮЧИЙ. Дякую. Це була 511 поправка.</p>
<p>Наступна. Хто? Ніна Петрівна? Гончаренко, номер поправки.</p>
<p></p>
<p>11:20:46</p>
<p>ГОНЧАРЕНКО О.О.</p>
<p>Дякую.</p>
<p>Наступна правка номер 629. Ми її пропускаємо, 629-у, і пропускаємо 708 правку, бо ми будемо ставити їх на голосування.</p>
<p>Тому переходимо до поправки 716. Це важливі речі, пов'язані з освітою, друзі, і це надзвичайно важливо, ну надзвичайно важливо. От ми сьогодні починали з розмови про передвиборчу програму "Слуги народу", там був ще один пункт, всім освітянам зарплата не менше трьох мінімальних зарплат, сьогодні мінімальна зарплата 6,700. Тобто якщо б ця програма "Слуги народу", це наша правляча партія сьогодні, бо, при всій повазі, ви кажете, антивоєнна коаліція, у нас монобільшість, реально, ви все вирішуєте самі, то в нас мала б бути зарплата освітянина не менше 20 тисяч 100 гривень. А де вони? Де ці зарплати у освітян в такому розмірі, їх просто немає.</p>
<p></p>
<p>ГОЛОВУЮЧИЙ. Це була 716 поправка. Яка наступна? Гончаренко, номер поправки.</p>
<p></p>
<p>11:21:57</p>
<p>ГОНЧАРЕНКО О.О.</p>
<p>Наступна поправка 724. І так, дійсно, у нас немає 20 тисяч гривень зарплати освітян. А скільки ж у нас є?</p>
<p>Друзі, стільки, скільки у нас є, іноді соромно казати. У нас зарплата вихователя в дитячому садку може ставити і 4, і 5 тисяч гривень на місяць, ще раз, 4, 5 тисяч гривень на місяць. Це ніщо, це неможливо прожити на ці гроші, працювати, очевидно, що знайти тих, хто готовий і хоче працювати на таку зарплату, дуже складно, так не має бути. Коли ми говоримо, що освіта – пріоритет, що це наші діти, а це, до речі, і питання повернення українців з-за кордону, щоб родина повернулася з-за кордону, вона має знати, що їй є куди віддати дитину, в дитячий садок, що там є людина, яка за нею догляне, але на 4, 5 тисяч гривень це ніщо. Тому наше завдання тут ставити доручення уряду, щоб він шукав можливості хоч трішки підвищити, навіть під час наших складних умов.</p>
<p></p>
<p>ГОЛОВУЮЧИЙ. Дякую.</p>
<p>Це була 724-а. Будь ласка, а яка наступна? 726-а.</p>
<p>Гончаренко, будь ласка.</p>
<p></p>
<p>11:23:13</p>
<p>ГОНЧАРЕНКО О.О.</p>
<p>Тут низка поправок по освіті. 726-а говорить те саме.</p>
<p>Може, пане Руслане, щоб ви, тут раз, два, три, чотири, п'ять, шість, сім, вісім, до 752-ї, може там по цих, вісім правок, мені дасте 6 хвилин і я просто проговорю все важливе.</p>
<p></p>
<p>ГОЛОВУЮЧИЙ. Справа в тому, що тут...</p>
<p></p>
<p>ГОНЧАРЕНКО О.О. Ну, як скажете, як скажете.</p>
<p></p>
<p>ГОЛОВУЮЧИЙ. Давайте цю, потім Артур Володимирович, а потім поговоримо.</p>
<p></p>
<p>ГОНЧАРЕНКО О.О. Все. Як ви скажете. Тому давайте по цій. Це 726-а, це знову освіта. І я знову хочу підкреслити це питання, що сьогодні коли ми говоримо про освіту, це є питання не тільки безпосередньо освітян, це є питання виживання нашого, це є питання виживання нації, це є питання того, щоб народжували дітей, яких буде де вчити, це те, що нам сьогодні потрібно. Тому не може бути зарплата в освітянина така. До речі, і в інших, хто... Знаєте, хто ще в нас 4-5 тисяч гривень отримує? Провідники Укрзалізниці, які возять всю країну і рятують її.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі 727-а, 728-а. Герасимов. Дві хвилини, будь ласка.</p>
<p></p>
<p>11:24:24</p>
<p>ГЕРАСИМОВ А.В.</p>
<p>Дякую.</p>
<p>Шановні колеги, я просто дуже коротко хотів, щоб всі дослухалися до того, що я скажу зараз про цей бюджет. Так, ми розуміємо, що зараз повномасштабне вторгнення, але тим не менше треба професійніше готувати документи.</p>
<p>Перше. Цей бюджет продовжує практику призупинення дії чинних актів законодавства, що суперечить правовим позиціям Конституційного Суду України. Тобто ви зрозуміли, Закон про державний бюджет замість того, щоб регулювати виключно доходи і видатки, починає лізти в зміну інших правових актів. Це його один з головних недоліків.</p>
<p>Друга історія надважлива. Саме цей бюджет містить в собі велику низку положень... Просто послухайте, щоб ви знали, за що будете голосувати, чи не будете. Низку положень, які приводять до значного порушення параметрів боргової безпеки країни та максимізації боргових ризиків у середній та довгостроковій перспективі. І це не питання, що ми беремо борги. Ні. Це інше питання, що відсутня повністю хоча б орієнтовна стратегія чи план дій та заходів щодо врегулювання питань оптимізації боргової стратегії та забезпечення боргової безпеки. Тобто борги ми беремо, але уряд зараз взагалі не думає про те, а за рахунок чого і як ці борги будуть повертатися.</p>
<p>Наступна надважлива історія. Саме цим Законом про бюджет Верховна Рада чомусь, чомусь вирішила знов віддати повноваження уряду.</p>
<p>Наприклад, умови встановлення рівня соціального захисту пенсіонерів, військовослужбовців, чорнобильців тощо. І от, знаєте, питання в тому, що це протирічить Конституції, тому що за Конституцією ці повноваження належать Верховній Раді України. Навіщо їх віддавати Кабінету Міністрів, чесно кажучи, я не знаю. Це я вам кажу про фундаментальні недоліки цього документа, які, чесно кажучи, треба було б доопрацювати.</p>
<p>Щиро дякую за увагу.</p>
<p></p>
<p>ГОЛОВУЮЧИЙ. Дякую, Артур Володимирович.</p>
<p>Будь ласка, наступна, хто буде? Гончаренко, номер поправки.</p>
<p></p>
<p>11:26:36</p>
<p>ГОНЧАРЕНКО О.О.</p>
<p>Так, що, Руслане Олексійовичу, там п'ять правок ще по освіті, можу я взяти чотири хвилини за ці п'ять правок і все?</p>
<p></p>
<p>ГОЛОВУЮЧИЙ. Номери назвіть мені, будь ласка.</p>
<p></p>
<p>ГОНЧАРЕНКО О.О.</p>
<p>736, 739, 741, 743, 752.</p>
<p></p>
<p>ГОЛОВУЮЧИЙ. Давайте, чотири хвилини.</p>
<p></p>
<p>11:26:55</p>
<p>ГОНЧАРЕНКО О.О.</p>
<p>Дякую. Чотири хвилини прошу запустити. Дякую.</p>
<p>Значить, тут мова йде про освіту, друзі. Я попросив людей, щоб вони мені написали от скільки сьогодні… щоб, знаєте, це була конкретна розмова, притому, що в нас сьогодні 6700 мінімальна зарплата, в нас сьогодні отримує вихователь, пишуть мені, 4800, у нас отримує вихователь 6200. Це менше навіть мінімальної зарплати. Тому що вони якби типу не на повній ставці, а повної ставки немає, штучно все це зменшується, щоб людям не сплатити гроші. Ну, як це? Ну, це неправильно. Тобто, виходить… Давайте окреслимо… Получається, давайте окреслимо траєкторію людини, яка вирішила стати вчителем. Спочатку вона вчиться в університеті, отримує жалюгідну стипендію - 1 200 гривень, наприклад. Зрозуміло, що на це прожити неможливо. Далі стає вчителем, все закінчила, все, виходить в доросле життя, стає вчителем. Далі починає отримувати якісь 5, 4, 6 тисяч гривень. Працює 10 років. Мені пишуть люди - вчитель, вища категорія, 10 років стажу починає отримувати 7600, 7 тисяч 600 гривень, друзі, 7600. Ну, так не має бути. Ще раз, директор телеканалу "Рада" майже 100 тисяч гривень. Вчитель, 10 років стажу – 7 тисяч 600 гривень, все.</p>
<p>Далі працює, працює, і далі приходе час пенсії, і виходе на пенсію. Яка пенсія? 2, 2200, 2500, 2800, ну, 3 тисячі гривень. Як можна прожити на ці гроші літній людині: купити ліки, купити їжу? Ну, це неможливо. Тобто ми одразу окреслюємо траєкторію для людини, яка хоче бути вчителем, педагогом – найважливіша робота, яка піднімає наших дітей. Як казав Бісмарк, що Німеччину велику створив не він, не Кайзер, а німецький вчитель. Хто створить велику Україну, крім наших солдатів, які її захищають? Це вчитель, який вивчить цих українців. А ми даємо траєкторію вчителю – з жебрацтва через бідність до жебрацтва. Оце траєкторія, яку ми сьогодні окреслюємо вчителю цим бюджетом. Ну, це нечесно. Так немає бути. Обіцяли… Я мовчу про 4 тисячі доларів зарплати. Це ще було на президентських виборах, звучало від фракції Президента. До речі, пан Бабак, який озвучував це, був в штабі, тут він сидить з нами, голова комітету відповідного. Може він скаже, коли буде 4 тисячі доларів зарплата вчителя? Ну, в програмі партії хоча б була троєкратна мінімальна зарплата, тобто це 20 тисяч сьогодні. Але їх немає. І це є величезна проблема.</p>
<p>Те саме стосується низки інших галузей. Укрзалізниця. Те саме медична допомога. Ми про це сьогодні, я сподіваюсь, ще поговоримо. Але, до речі, наступні правки будуть якраз про охорону здоров'я. Але важлива річ, ну, давайте переглядати наші пріоритети. Давайте це робити. А якщо ми не можемо, ну, це теж об'єктивна реальність, війна, економіка зруйнована, все складно. Ну, давайте тоді чесно виходити до людей і казати, дивіться, оце реальність, от стільки грошей в державі є, а ще стільки нам дають наші зовнішні партнери. Оце ми віддаємо на військо. Все інше ділимо як можемо серед освіти, культури, охорони здоров'я, ну, на що вистачає. Тоді це буде чесна розмова. Але в такій чесній розмові тоді не буде грошей не на національний телемарафон. Не буде грошей на незрозумілі дороги і фонди, щоб дати якимось своїм…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, яка наступна поправка? Будь ласка, в кого? Гончаренко, номер поправки?</p>
<p></p>
<p>11:31:07</p>
<p>ГОНЧАРЕНКО О.О.</p>
<p>Наступні поправки в нас 789, 791, 798, 801. Чотири правки, якщо можна, три хвилини.</p>
<p></p>
<p>ГОЛОВУЮЧИЙ. Секундочку, 789, 791…</p>
<p></p>
<p>ГОНЧАРЕНКО О.О. 798 і 801. Три хвилини прошу.</p>
<p></p>
<p>ГОЛОВУЮЧИЙ. Три хвилини, будь ласка.</p>
<p></p>
<p>11:31:29</p>
<p>ГОНЧАРЕНКО О.О.</p>
<p>Дякую.</p>
<p>Це дійшли до охорони здоров'я, друзі. Надзвичайно важливий напрямок, який ми маємо. Взагалі не знаю, що можна сьогодні говорити, яке взагалі сьогодні має бути завдання в держави, так об'єктивно. Давайте будемо чесними і відвертими – це питання стратегії. Ми 30-мільйонна нація, яка сьогодні воює зі 150-мільйонною нацією. Нам можуть дати і, слава богу, дають зброю, нам дають гроші. Нам ніхто не дасть людей, нам ніхто не збирається… Сюди не приїде німець воювати за Україну, не їде сюди американець, француз, португалець. Є окремі добровольці, їм велика подяка. Але це ми розуміємо, це є одиниці. Тобто ми витягуємо це своїми людьми – це найстрашніша ціна, це найскладніше завдання. Що це означає для нас? Це означає, що в пріоритеті має стояти життя людини в усьому. В плануванні військових операцій – життя людини. Не можуть просто піхотні підрозділи прориватись крізь мінні поля, бо ми розуміємо страшну ціну цього. Ми розуміємо… Тобто в усьому має бути життя людини як номер один – зберегти воїна, зберегти військового, зберегти здоров'я, зберегти через систему протиповітряної оборони цивільних і, безумовно, охорона здоров'я, яка вилікує тих, хто, не дай боже, поранений, збереже їхнє здоров'я.</p>
<p>Окрема тема – це народжуваність, підвищення народжуваності, а це не може бути без збільшення дитячих виплат. І 860 гривень, які є абсолютно… це просто ніщо, ніщо. Ну, це дійсно неможливо дитині на це нічого купити в реальності і ми це не вирішуємо. І тому охорона здоров'я має бути пріоритетом для нас.</p>
<p>І третє, я говорю про людей, бо ми сьогодні, Україна втрачає людей кожен день три рази, на фронті, в тилу і внаслідок російських атак. Від того, що люди не народжуються, бо впала народжуваність. І від того, що люди поїхали з України і з кожним днем вони там асимілюються, залишаються і менше шансів, що вони повернуться.</p>
<p>Тож наше завдання створити всі умови і охорона здоров'я одна з них, щоби врятувати людський потенціал України – це для нас питання номер один, саме головне. А от це означає, що охорона здоров'я, має бути вкладено те, що ми можемо в цю галузь.</p>
<p>А що ми маємо? Ми маємо зарплату медсестри 4, 5, 6 тисяч гривень. Ну це не можливо, ну це ж не реально, ну це не реально на ці гроші жити просто.</p>
<p>Ми маємо екстрену медичну допомогу, яка виїжджає разом з рятувальниками, але отримує набагато менше, їде на прильоти і на все, що завгодно і отримує копійки. Ну так не має бути.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, який далі номер? Будь ласка, номер.</p>
<p></p>
<p>11:34:43</p>
<p>ГОНЧАРЕНКО О.О.</p>
<p>Дякую. Наступна правка 809 – це теж охорона здоров'я, я продовжу.</p>
<p>Екстрена медична допомога, я просто знаю цю тему, я працював на екстреній медичній допомозі. Це надзвичайно тяжка робота, це робота складна, це такі, це стрес, це сама складна робота, це передній край. Це, знаєте, як кажуть, от є воїни, які на нулі і є воїни, які в тилу, ми поважаємо всіх, але очевидно, що ті, які на нулі, ризики і складність абсолютно інша. Екстрена медична допомога – це на нулі. Екстрена медична допомога – це медики, які на лінії фронту, реально, тобто, це кожен день стрес, боротьба.</p>
<p>І ті зарплати, які сьогодні має "екстренка", ну це соромно, це соромно казати і це соромно навіть мені називати зараз в залі, бо ці люди можуть там отримувати 8, 9, 10 тисяч гривень зарплати. Вони мають бути прирівняні де-факто до військового, який в тилу.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>11:35:57</p>
<p>ГОЛОВУЮЧИЙ. Наступна, Олексій Олексійович, номер.</p>
<p></p>
<p>11:35:59</p>
<p>ГОНЧАРЕНКО О.О.</p>
<p>Наступна 811.</p>
<p></p>
<p>ГОЛОВУЮЧИЙ. Чудово.</p>
<p></p>
<p>ГОНЧАРЕНКО О.О.</p>
<p>Це теж охорона здоров'я, друзі. І продовжуючи цю тему ми говоримо, да, важливо, да, тема є от екстреної допомоги маємо, нею безпосередньо і займатися. Але те саме стосується, друзі, підготовки кадрів медичних, бо те, що ми маємо підготувати... Подивіться, сьогодні українських лікарів і, до речі, не лякати українських лікарів якоюсь дурнею. Коли виходять наші деякі діячі і починають розповідати, що завтра ми жінок-лікарів поставимо на облік кудись і ми їх не будемо випускати може за кордон, це викликає просто паніку. І я хочу звернутися, сказати, давайте не будемо лякати, це ми що хочемо, щоб наші всі жінки-лікарі поїхали з країни? Щоб вони нас покинули і поїхали в Польщу шукати собі життя, в Словаччину, в Румунію? Це давайте раз і назавжди скажемо, ніхто не збирається жінок...</p>
<p></p>
<p>ГОЛОВУЮЧИЙ. Далі, Олексій Олексійович, номер.</p>
<p></p>
<p>11:37:13</p>
<p>ГОНЧАРЕНКО О.О.</p>
<p>819, якраз це остання по видаткам на охорону здоров'я.</p>
<p></p>
<p>ГОЛОВУЮЧИЙ. Чудово.</p>
<p></p>
<p>ГОНЧАРЕНКО О.О. Якраз я хочу завершити думку. Давайте всі у Верховній Раді України скажемо спокійно, жінки лікарі, не хвилюйтеся, ніхто не збирається вас обмежувати ваші права. Ніхто не збирається вас зупиняти, тому що нам потрібно, щоб ці жінки лікарі працювали в Україні, щоб вони не переживали, що хтось прийде їх зупинить.</p>
<p>Взагалі давайте скажемо, назвемо речі своїми іменами, якщо ми хочемо ставити, а це важливе питання змін ротацій, демобілізацій чоловіків, так давайте говорити про це, що всі чоловіки мають пройти через певний шлях. Що ці чоловіки, які сьогодні на фронті вони не можуть бути там завжди, а вони мають бути замінені іншими чоловіками, рано чи пізно це має відбутися і це чесна розмова. Але давайте не чіпати жінок і не знищувати охорону здоров'я ще цим.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:38:25</p>
<p>ГОЛОВУЮЧИЙ. Будь ласка, який номер далі?</p>
<p></p>
<p>11:38:26</p>
<p>ГОНЧАРЕНКО О.О.</p>
<p>856. Ми підійшли до соцполітики – надзвичайно важливий напрямок. Значить, дивіться, друзі, я хочу звернути вашу увагу до соцполітики і до деяких цифр, які насправді є шокуючими. Ще раз, шокуючі цифри зараз прозвучать. Мені от, народні депутати України, присутні, будь ласка, ну послухайте, річ, яка може вас вразить. От я впевнений, що ви цього не знаєте. Ви знаєте, який рівень доплати самотньому інваліду на догляд за ним, тобто є категорія самотні інваліди там першої групи. Ви знаєте скільки їм доплачують за те, щоб вони собі підшукали на догляд, ну, щоб хтось хоч трішки міг, їх доглянути? 50 гривень на місяць. Я зараз не помиляюсь ні в чому. 50 гривень на місяць. Ну невже вам всім це байдуже, друзі. Ну, 50 гривень на місяць. Скажіть мені, це що? Ви ж на каву витрачаєте, ваша кава коштує набагато дорожче. 50 гривень на місяць.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>ГОЛОВУЮЧИЙ. Далі, Олексій Олексійович, будь ласка, номер.</p>
<p></p>
<p>11:39:39</p>
<p>ГОНЧАРЕНКО О.О.</p>
<p>Далі поправка 871.</p>
<p>Значить, я ще раз, я назвав конкретну цифру – 50 гривень на місяць. Ми маємо терміново цю цифру виправляти. Терміново.</p>
<p>Якщо ми з вами цього не зробимо і такі цифри інші по догляду за інвалідом, по виплаті інваліду, ці люди не доживуть до нашої перемоги. Не доживуть вони, бо два-три тижні не вийшло, а скільки скільки треба вони не доживуть, бо вони не можуть вижити на це. Це неможливо.</p>
<p>Тому нам має бути поставлене питання прожиткового мінімуму такий реальний і сказати, ми не можемо, якщо ми людину вже беремо на забезпечення держави, давайте їй сплатимо, щоб вона хоча б пережила це. Да, дуже бідно, да, може… Але прожила, але там є цифри, на які не можна прожити, просто фізично не можна прожити, якщо в них немає родича, якщо їхні сусіди не допоможуть, то ця людина просто помре.</p>
<p></p>
<p>11:40:49</p>
<p>КОНДРАТЮК О.К.</p>
<p>Олексію Олексійовичу, я тільки вимушена зробити вам все ж таки словесне зауваження, оскільки у нас немає інвалідів, у нас є люди з інвалідністю. Будь ласка, коректно висловлюйтеся з повагою до них.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:40:57</p>
<p>ГОЛОВУЮЧИЙ. Будь ласка, далі Гончаренко. Номер поправки?</p>
<p></p>
<p>11:40:59</p>
<p>ГОНЧАРЕНКО О.О.</p>
<p>Дякую. Дякую.</p>
<p>877 поправка. Шановна пані Олено, ви праві, ви праві абсолютно, що треба з величезною повагою, в мене тільки до вас питання, пані Олено. А 50 гривень доплати на місяць – це повага? Знаєте, ви, давайте, от коли ми говоримо слово: "повага", воно має мати своє відображення в бюджеті.</p>
<p>От бюджет 2024 року має бути бюджетом поваги до військовослужбовця в першу чергу, до членів їхніх родин, до людини з інвалідністю, дякую, до нашої медсестри, до вчителя поваги. А тут дуже багато неповаги і тому доводиться про це говорити. І мені б хотілося щоб ми цю повагу проявляли не гаслами, ні: "Слава України! – Героям слава!", давайте героям повагу віддамо спочатку і всім іншим.</p>
<p>Наступна правка 924, пропускаємо і одразу можемо до правки 955.</p>
<p>Дякую.</p>
<p></p>
<p>ГОЛОВУЮЧИЙ. Зараз, 924-а, пропускаємо. Викреслюю.</p>
<p>920... Яка?</p>
<p></p>
<p>11:42:05</p>
<p>ГОНЧАРЕНКО О.О.</p>
<p>955.</p>
<p></p>
<p>ГОЛОВУЮЧИЙ. 955. Будь ласка, Гончаренко.</p>
<p></p>
<p>11:43:12</p>
<p>ГОНЧАРЕНКО О.О.</p>
<p>Да. Значить, збільшити видатки Служби геології і надр на 62 мільйони гривень. Друзі, оце не на часі, от не на часі, при всій повазі до Державної служби геології і надр. Сьогодні на часі – це 62 мільйони гривень віддати Збройним Силам України. Це, може, хтось скаже: в масштабу бюджету, ну, що таке 62 мільйони гривень? Друзі, 62 мільйони гривень, 62 мільйони гривень – це майже два мільйони доларів, це, друзі, близько, ну, близько 100 антидронових рушниць, наприклад, для прикладу. Або яка кількість дронів? Ну, це сотні дронів, якими ми можемо забезпечити наших військових. Не сподіватися на "мінволонтер", не сподіватися на "укрволонтерпром", а дати це на військо, купити їм зброю і врятувати їхнє життя.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступне. Номер? Будь ласка, Южаніна. Номер поправки?</p>
<p></p>
<p>11:43:15</p>
<p>ЮЖАНІНА Н.П.</p>
<p>972-у ми будемо ставити на голосування.</p>
<p></p>
<p>ГОЛОВУЮЧИЙ. Так.</p>
<p></p>
<p>ЮЖАНІНА Н.П. 980-а. Я просто хочу заперечити, бо тут деякі виступаючі з трибуни, не сьогодні, але на днях, говорили про те, що почалась виборча кампанія без оголошення виборів. Так от, ці поправки якраз про це.</p>
<p>980 поправка: збільшити видатки на Чорнобильську АЕС на 654 мільйони, в тому числі на оплату праці на 289 мільйонів. Я би просила народних депутатів, які збираються балотуватися і в наступне скликання, все ж таки не підкуповувати виборців такими дешевими пропозиціями, тому що треба було на початку широкомасштабного вторгнення не робити неправильних дій і не підставляти своїх громадян, для того щоб вас обрали в наступне скликання.</p>
<p>Тому такі поправки в мене просто викликають здивування. А де ви раніше були? А що зараз відбувається з Чорнобильською…</p>
<p></p>
<p>ГОЛОВУЮЧИЙ. Дякую. Це була 980-а.</p>
<p>Наступна, будь ласка, яка? Будь ласка, Ніна Петрівна.</p>
<p></p>
<p>11:44:25</p>
<p>ЮЖАНІНА Н.П.</p>
<p>986-а. Мені здається, що якась в дорученні уряду нова програма: виконання рішень суду 1 мільйон. Щось таке смішне і несуразне. І це поправка від Комітету АПК.</p>
<p>З великою повагою до цього, але я хочу зрозуміти, що це таке: 1 мільйон гривень на нову програму виконання рішень суду. Для виконання рішень суду, які роблять звичайні працівники відомств і міністерств, треба ще якісь додаткові гроші? Не розуміючи, куди збираєтесь витрачати ці кошти, ну, звісно, є заперечення і здивування щодо таких поправок.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступний хто буде? Ніна Петрівна? Гончаренко, будь ласка, Олексій Олексійович.</p>
<p></p>
<p>11:45:24</p>
<p>ГОНЧАРЕНКО О.О.</p>
<p>Наступна в нас правка – 980. Теж мова йде про збільшення видатків…</p>
<p></p>
<p>ГОЛОВУЮЧИЙ. Вибачте, а ми пройшли вже її.</p>
<p></p>
<p>ГОНЧАРЕНКО О.О. А, вибачте. Вибачте, в нас наступна – це яка?</p>
<p></p>
<p>ГОЛОВУЮЧИЙ. Ми завершили на 986-ій.</p>
<p></p>
<p>ГОНЧАРЕНКО О.О. Дякую вам дуже. Наступна – це 1047. Нова програма Мінінфраструктури – фінансова підтримка на 122,5 мільйона гривень.</p>
<p>Друзі, ну, знову я повертаюсь до питання пріоритетів. Звичайно, Мінінфраструктури важливо, але 122 мільйони гривень дуже важливі для того, щоби передати їх сьогодні нашим військовим для того, щоб закупити цю зброю.</p>
<p>І тому все-таки, от я повторюсь, бюджет чесний, бюджет країни: війна, соціалка, крапка. Ще раз, от три складові: війна, соціалка, крапка. Оце має бути гасло бюджету на наступний рік, поки йде війна.</p>
<p></p>
<p>ГОЛОВУЮЧИЙ. Будь ласка, який номер далі? Це була 1047.</p>
<p>Далі, Гончаренко.</p>
<p></p>
<p>11:46:41</p>
<p>ГОНЧАРЕНКО О.О.</p>
<p>Наступна – 1061. Збільшення зарплати для бюро розслідувань авіаційних подій. Друзі, я взагалі не розумію тут, чесно кажучи, може, дадуть нам якесь пояснення по цій правці? Яке збільшення зарплат для бюро розслідувань авіаційних подій? У нас нема, у нас не літають літаки, цивільна авіація не літає. Військова авіація, я так розумію, там інакше відбувається розслідування. Що ми хочемо, кому ми хочемо збільшити зарплати, яких подій? Ну, дай боже, щоб у нас нарешті авіація запрацювали, всі про це мріємо, але її сьогодні ж немає, не літають літаки над Україною цивільної авіації.</p>
<p>Може, нам дадуть якесь пояснення? 6 мільйонів гривень – це 6 мільйонів гривень, це гроші знову-таки на автівки, на необхідне для наших військових. То, може, нам витрачати на це? Хочеться почути пояснення по цій правці.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, шановні колеги, будь ласка, в мене прохання. Зараз ще дві поправки буде без голосування, а далі вже переходимо до поправок, по яких потрібно буде голосування 226 чоловік. Я прошу народних депутатів зайняти свої місця, тому що буквально через 2-3 хвилини ми переходимо до голосування, сподіваюся, результативного. Буде поставлено 23 поправки на підтвердження, де треба набрати 226 голосів. І після цього голосуємо за проект бюджету в першому читанні на 2024 рік.</p>
<p>Всім все зрозуміло, шановні колеги?</p>
<p>Будь ласка, Олексій Олексійович, яка наступна поправка? Ще дві поправки і переходимо до тих, які ми пропускали.</p>
<p></p>
<p>11:48:24</p>
<p>ГОНЧАРЕНКО О.О.</p>
<p>Да, але в мене велике прохання все-таки.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>ГОНЧАРЕНКО О.О. Я не наполягав, але по цій поправці я зараз висловлюсь, дуже хочеться почути позицію комітету і все-таки пояснення. Наступна поправка 1094. Збільшення зарплати для залучених експертів з відбору молодіжних проектів на 1,7 мільйона гривень? Ще раз, збільшення зарплати для залучених експертів з відбору молодіжних проектів? Ми з дерева впали чи що з нами відбулося? Які зарплати експертів з молодіжних проектів, з відбору? Це не для молоді, це для якихось експертів. Одні у нас розслідують авіаційні події, коли в нас авіація не літає в небі, інші відбирають молодіжні проекти, коли молодь вбивають і молодь воює на фронті. Я щось взагалі, я потерялся.</p>
<p></p>
<p>ГОЛОВУЮЧИЙ. Якщо можна, позиція комітету.</p>
<p></p>
<p>11:49:34</p>
<p>ПІДЛАСА Р.А.</p>
<p>Правка 1094, вона доручає уряду розглянути можливість передбачити за програмою Міністерства молоді для здійснення заходів молодіжної політики додаткових видатків або не передбачити, якщо таких коштів не знайдеться в державному бюджеті.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>ГОЛОВУЮЧИЙ. Олексій Олексійович, будь ласка, далі, номер правки.</p>
<p></p>
<p>11:50:09</p>
<p>ГОНЧАРЕНКО О.О.</p>
<p>Дякую. Дякую.</p>
<p>Правка 1115, це остання правка, яку я зараз підіймаю, далі я не бачу сенсу, друзі. Але я хочу звернути увагу, пані Роксолана, а нащо навіть уряду доручати розглянути цю можливість? Може, ми доручимо уряду розглянути можливість віддати все на військо, на дрони, на антидрони, на боєприпаси, а не на зарплати експертів по відбору молодіжних проектів? А правка 1115 – це збільшення видатків для Державної аудитслужби на 119,7 мільйона, тої самої Державної аудитслужби, яка заблокувала наших військових виробників, та сама, яка заблокувала виробництво КБ "Луч", той, який створив "Нептун" і іншу супер українську зброю "Стугна", волає, зупиніть цих божевільних з Держаудитслужби, а може російських агентів, які хочуть зупинити наше підприємство, а ми їх замість того, щоб зупинити, ми ще більше грошей давай дамо, щоб вони все…</p>
<p></p>
<p>ГОЛОВУЮЧИЙ. Шановні колеги, займіть, будь ласка, свої місця. Запросіть депутатів до зали, будь ласка, ще. Я так розумію зараз будуть правки, які будуть на голосування ставитися по списку.</p>
<p>Ніна Петрівна, будете озвучувати їх.</p>
<p>Запросіть депутатів до зали, будь ласка.</p>
<p>Ніна Южаніна.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Якщо можна, я одразу буду називати номери такі як в мене, щоб ми не плуталися.</p>
<p>190 поправка. Правильно? Ніна Петрівна Южаніна, будь ласка.</p>
<p></p>
<p>11:51:44</p>
<p>ЮЖАНІНА Н.П.</p>
<p>Дивіться, 190-а, 194-и, 195 і 196, вони торкаються одно і того ж самого питання, я можу замість чотирьох поправок взяти 3 хвилини, але всі чотири ставимо на голосування.</p>
<p></p>
<p>ГОЛОВУЮЧИЙ. Будь ласка, 190-о, 194-а, 195-а, 196-а. Будь ласка.</p>
<p></p>
<p>11:51:58</p>
<p>ЮЖАНІНА Н.П.</p>
<p>Шановні колеги, я хотіла, щоб ви всі почули і зрозуміли, коли ми говоримо про кошти дорожнього фонду і тут багато хто помиляється, коли вважає, що в уряді і взагалі серед депутатського корпусу нарешті дійшли до висновків, що дорожній фонд треба спрямовувати на більш потрібні цілі чим закатували в асфальт, на дорожкі і там що ви ще називаєте. Про корупцію в цій сфері ми вже чули всі попередні роки з цифрами, з компаніями і з тими, хто із радників Офісу Президента стоїть за цими всіма витратами і нецільовим використанням, щоправда, ніхто не поніс покарання, це точно.</p>
<p>Так от 190 поправка передбачає, що на будівництво доріг у 2024 році, ви думали, що їх не будуть будувати чи туди не виділять кошти, та ви помиляєтеся, туди будуть спрямовані всі залишки коштів, які не використані за попередні роки станом на перше число 2024 року. Тобто я, наприклад, не володію цифрами, скільки мільярдів, 10, 20, 100, 300 невикористаних цих коштів. І коли в наступних поправках 194 і 195 дають доручення не вилучати невикористані залишки по розвитку водних шляхів, для розвитку водогоподарського комплексу і дається доручення уряду, ну очевидно, що ці кошти будуть вилучені.</p>
<p>А найбільш критичною є поправка 196. Насправді автор пан Марусяк і 48 депутатів, очевидно, вирішили в подальшому отримати компенсацію за голосування цього проекту закону і запропонували в інший спосіб витрачати кошти на будівництво доріг.</p>
<p>Мене цікавило питання і хотіла б почути: Мінінфраструктури, як бачить подальшу ситуацію з оцим терміновим там ремонтом, незначним підтриманням дорожньої інфраструктури? Як вони погодилися на 196 поправку? І чи знайдеться зараз воля серед народних депутатів відкрити, прочитати, що передбачається, і не ламати підходи, які ви напрацювали?</p>
<p>Мені здається, що ми ще раз маємо зрозуміти, я точно думала, що всі залишки дорожнього фонду будуть спрямовані на Міністерство оборони, на сектор безпеки і оборони. Ні, їх достатньо, щоб ще один рік розкрадати на так званому будівництві доріг. Прошу дуже уважно віднестись до цих поправок і не підтримувати їх.</p>
<p>Починаючи із 190-ї, ставте, будь ласка, на підтвердження.</p>
<p></p>
<p>ГОЛОВУЮЧИЙ. Зараз, я тільки надам слово комітету для пояснення. Будь ласка, Роксолана...</p>
<p>Шановні колеги, дивіться, я прошу вкотре, займіть свої місця. Зараз переходимо до голосування.</p>
<p>Роксолано Андріївно, поясніть, будь ласка, позицію, і ми будемо голосувати підряд за ці чотири поправки.</p>
<p></p>
<p>11:55:18</p>
<p>ПІДЛАСА Р.А.</p>
<p>Всі три поправки стосуються використання залишків у Державному дорожньому фонді. Ви знаєте, що позиція уряду, яку він буде пропонувати в залі підтримати, – це не виділяти в 24-му році додаткові кошти на будівництво і обслуговування доріг, а спрямовувати їх на потреби оборони. Відтак ці дорожні залишки є критичними для обслуговування під час зимового періоду доріг. Але частину цих залишків різні народні депутати пропонують спрямувати на різні цілі. 194 правка пропонує спрямувати частину залишків на кошти… на казенне підприємство "Морська пошуково-рятувальна служба" для обслуговування зернового коридору. 196 правка пропонує спрямувати на субвенцію по мостах.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, всім зрозуміло? Ви позицію почули. Будь ласка, займіть свої місця, ми зараз голосуємо. 190 поправка, авторства Саламахи, вона комітетом врахована. Ніна Петрівна ставить таке рішення комітету на підтвердження в залі.</p>
<p>Я ставлю 190 поправку на голосування. Прошу голосувати.</p>
<p></p>
<p>11:56:57</p>
<p>За-267</p>
<p>Рішення прийнято. Поправка залишається врахованою.</p>
<p>Поправка 194-а, авторства Негулевського, правильно? Вона комітетом врахована частково.</p>
<p>Шановні колеги, я ставлю 194 поправку в редакції, в якій вона врахована комітетом на підтвердження. Прошу народних депутатів голосувати.</p>
<p></p>
<p>11:57:35</p>
<p>За-247</p>
<p>Рішення прийнято.</p>
<p>Наступна поправка 195-а, авторства Негулевського теж. Вона комітетом врахована частково. Просять поставити таке рішення на підтвердження.</p>
<p>Я ставлю 195 поправку в редакції, в якій вона врахована частково, на підтвердження. Прошу голосувати.</p>
<p></p>
<p>11:58:08</p>
<p>За-246</p>
<p>Рішення прийнято.</p>
<p>Шановні колеги, і 196 поправка, авторства Марусяка і колег. Вона комітетом врахована. Позиції ви почули.</p>
<p>Шановні колеги ставлять таке рішення на підтвердження. Будь ласка, ставлю 196 поправку на підтвердження.</p>
<p></p>
<p>11:58:44</p>
<p>За-244</p>
<p>Рішення прийнято.</p>
<p>Наступна поправка 263. Правильно? Хто буде?</p>
<p>Ніна Петрівна, будь ласка.</p>
<p></p>
<p>11:58:53</p>
<p>ЮЖАНІНА Н.П.</p>
<p>Почули одні шкурні питання, переходимо до інших.</p>
<p>263 поправка. Виключення норми щодо зупинення на 2024 рік статті 7 Закону України про заходи спрямовані на подолання кризових явищ. Тобто право Нафтогазу та Оператора газотранспортної системи на відшкодування з державного бюджету додаткових витрат на сплату процентів та інших витрат у зв'язку з запозиченням коштів з метою покриття касових розривів, що утворилися внаслідок врегулювання заборгованості. Поправка пана Геруса. Я вважаю, що все, що зараз пов'язано з Нафтогазом і інших підходів щодо сплати ним податків і отримання з бюджету, треба залишити як діє. Тому що ніхто в окремих законах не розглядав ці поправки. І, я вважаю, що в державному бюджеті не місце таким пропозиціям.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, займіть місця. Ми голосуємо за бюджет.</p>
<p>263 поправка народного депутата Геруса. Вона комітетом врахована. Водночас просять поставити таке рішення на підтвердження.</p>
<p>Прошу голосувати.</p>
<p></p>
<p>12:00:23</p>
<p>За-268</p>
<p>Рішення прийнято.</p>
<p>Наступна поправка 264. Теж, хто буде?</p>
<p>Ніна Петрівна, будь ласка.</p>
<p></p>
<p>12:00:32</p>
<p>ЮЖАНІНА Н.П.</p>
<p>Також дуже вузькоспрямовані питання, але чомусь Герус і пан Хлапук подають зараз зміни саме до державного бюджету, а не в інше законодавство.</p>
<p>Це якраз стосується зупинення на 24-й рік статті 4 Закону України, яка говорить про взаєморозрахунки або перерахування субвенції у порядку та на умовах, затверджених Кабінетом Міністрів України за рахунок та в межах видатків державного бюджету за цільовим призначенням, джерелом формування яких є надходження, визначені Законом України "Про Державний бюджет на 2021 рік" та на наступні роки на погашення заборгованості з різниці в тарифах. Звісно, ми не змогли почути пояснення, тому що не розглядається норма в окремому законі. Вся пропозиція включена в Закон про Державний бюджет в обмін на голоси, які будуть давати всі представники і фракції за голосування державного бюджету.</p>
<p></p>
<p>ГОЛОВУЮЧИЙ. Дякую.</p>
<p>Ніна Петрівна, оскільки ви сказали Хлапук і Герус, то я можу одразу поставити 264-у, а потім 265-у, тому що ці співавтори тільки в другій поправці. Тому я ставлю 264 поправку авторства Геруса. Вона комітетом врахована. Водночас Южаніна просить підтвердити це рішення.</p>
<p>Шановні колеги, займіть свої місця. Я ставлю на голосування 264 поправку. Прошу голосувати.</p>
<p></p>
<p>12:02:15</p>
<p>За-290</p>
<p>Рішення прийнято.</p>
<p>Наступна поправка 265 авторства Хлапука і Геруса. Та сама ситуація, вона врахована. Южаніна просить поставити на підтвердження. Прошу голосувати за 265 поправку.</p>
<p></p>
<p>12:02:42</p>
<p>За-287</p>
<p>Рішення прийнято.</p>
<p>Наступна 285-а, правильно? Хто? Ніна Петрівна, будь ласка.</p>
<p></p>
<p>12:02:52</p>
<p>ЮЖАНІНА Н.П.</p>
<p>Шановні колеги, я її представляла, 285 поправку. На жаль, я тоді не побачила, що ми її ставимо на голосування, але вона стосується, поправка Радіної, непоширення зменшеного розміру прожиткового мінімуму при розрахунку заробітної плати для НАЗК і для НАБУ. Насправді я вже висловилася, що якщо ми так будемо відноситися вибірково до органів антикорупційної структури – це буде не правильно.</p>
<p>Кому що ближче до тіла, той тут і пропонує, але ми ж не в виборчому процесі і ми не маємо діяти для того, щоби сподобатися, ми маємо виносити системні рішення і заробітна плата одне із них, що зараз від нас вимагалося б. Для того, щоби всі військові розуміли, що з оплатами для людей, які тут, в цивільному житті, виконують свої обов'язки, абсолютно немає ніяких покращень, бо все спрямовується на оборону. Але у нас цього не видно.</p>
<p>Тому я прошу поставити поправку на підтвердження.</p>
<p></p>
<p>ГОЛОВУЮЧИЙ. 285 поправка, авторства Радіної. Комітетом вона врахована частково. Просять це рішення комітету, про врахування частково, поставити на підтвердження.</p>
<p>Я ставлю на підтвердження часткове врахування, часткове врахування поправки 285. Прошу народних депутатів голосувати.</p>
<p></p>
<p>12:04:27</p>
<p>За-272</p>
<p>Рішення прийнято. Поправка залишається врахованою частково.</p>
<p>Наступна поправка 300-а. Я правильно розумію? Будь ласка, Ніна Петрівна.</p>
<p></p>
<p>12:04:37</p>
<p>ЮЖАНІНА Н.П.</p>
<p>Пане Голово, з великою повагою до вас, це ваша поправка: "Нова система нарахування заробітної плати поширюється лише в державних органах, які провели класифікацію посад".</p>
<p>Ну послухайте, будь ласка, я вас дуже прошу, виключіть всі поправки до другого читання, які стосуються реформи оплати праці державних службовців, не можна проводити ніякі зараз зміни.</p>
<p>Якби ви запропонували те, що реформуєте, у зв'язку з тим, що скорочуєте штати, що в межах фонду оплати праці, наприклад 2021 року, розподіляєте між працівниками – це був би правильний підхід. Ми би вас зрозуміли, що, насправді, треба вже меншою чисельністю виконувати державні функції і отримувати більші винагороди.</p>
<p>Але коли ви пропонуєте збільшити на десятки мільярдів, та хіба це реформа? Ну тоді давайте таку реформу проводити після закінчення воєнного стану, ну не можна робити…</p>
<p></p>
<p>ГОЛОВУЮЧИЙ. Шановні колеги, 300 поправка, авторства Стефанчука, Корнієнка, Кондратюк, Підласої і Кальченка. Шановні колеги, комітетом вона врахована частково. Ніна Петрівна просить поставити це рішення щодо врахування частково на підтвердження.</p>
<p>Ставлю 300 поправку в редакції, в якій вона врахована частково на підтвердження.</p>
<p>Прошу голосувати.</p>
<p></p>
<p>12:06:16</p>
<p>За-283</p>
<p>За – 284. Рішення прийнято.</p>
<p>Наступне, 302 поправка. Будь ласка, Ніна Петрівна.</p>
<p></p>
<p>12:06:33</p>
<p>ЮЖАНІНА Н.П.</p>
<p>302 поправка. Так от, щоб ви знали, коли говорять про нову систему оплати праці державних службовців, то пан Герус говорить, але, ні, ні, така нова система нарахування зарплати не повинна поширюватися для НКРЕКП. Будьте чесними і відвертими хоча би перед своїми колегами, на те, що ви не звертаєте увагу, як оцінюють роботу Верховної Ради наші громадяни по всім опитуванням про які ми знаємо, це вже однозначно. Ви в черговий раз самі себе копаєте і з нульовою довірою до Верховної Ради, але не робіть таку вибірковість, ви зараз хто із вас має впливовий голос вирішує свої питання. Так не повинно бути.</p>
<p>Тому я прошу поставити 302 поправку на підтвердження.</p>
<p></p>
<p>ГОЛОВУЮЧИЙ. Шановні колеги, 302 поправка, Геруса, вона врахована частково. Ніна Петрівна ставить на підтвердження таке рішення комітету. І тому я ставлю правку 302 в редакції в якій вона врахована частково.</p>
<p>Прошу народних депутатів голосувати.</p>
<p></p>
<p>12:07:57</p>
<p>За-269</p>
<p>Рішення прийнято. Правка лишається врахованою частково.</p>
<p>Наступна поправка номер 327, правильно? Ніна Петрівна, будь ласка.</p>
<p></p>
<p>12:08:10</p>
<p>ЮЖАНІНА Н.П.</p>
<p>327-а. Тепер мені зрозуміло, чому багато колег говорять про цей бюджет як унікальний документ, тому що в цьому унікальному документі є поправки, які стосуються спеціального законодавства, які не можуть провести в спеціальне законодавство. Тому, звісно, в такому бардаку найкраще можна проводити те, що кожному потрібно за голос, який віддадуть за цей бюджет.</p>
<p>Поправка стосується обмеження граничної чисельності центрального апарату і територіальних управлінь БЕБ в 1500 осіб, ну, можливо, так і треба робити. Але це точно не поправка до державного бюджету. Я категорично проти підкупу голосів через такі поправки, які пропонуються в важливому для держави законопроекті в державний бюджет на наступний рік. І, до речі, якраз автор цієї поправки знає більше за всіх як приймались бюджети, так я ще раз повторюся, що ніякий бюджет не приймався через…</p>
<p></p>
<p>ГОЛОВУЮЧИЙ. Шановні колеги, 335 поправка авторства Герман…Ой, Боже…</p>
<p>327-а, я перепрошую. 327 поправка авторства Железняка і Хлапука вона врахована частково.</p>
<p>Тому, шановні колеги, Южаніна ставить таке рішення комітету, тому я ставлю327 поправку в редакції, в якій вона врахована частково на голосування.</p>
<p>Прошу голосувати.</p>
<p></p>
<p>12:10:00</p>
<p>За-283</p>
<p>Рішення прийнято.</p>
<p>Поправка залишається врахованою частково.</p>
<p>Наступна поправка 352. Гончаренко, будь ласка.</p>
<p></p>
<p>12:10:12</p>
<p>ГОНЧАРЕНКО О.О.</p>
<p>Да, наступна поправка 352. Вона дуже цікава поправка. Колеги, я вас закликаю послухати, бо потім проголосуєте, а потім буде соромно перед виборцями, передбачити в доходах спецфонду кошти, які будуть отримані від зростання ціни на аукціонах спецводокористування по рибі з наступним їх спрямування на відтворення водних біоресурів та селекційно-племінну роботу у сфері аквакультури.</p>
<p>Друзі, при всій повазі до сфери аквакультури і селекційно-племінної роботи. Я пропоную нам інакше вирішувати це питання, друзі, ну, точно не за рахунок сьогодні... Якщо є зайві гроші, давайте віддамо військовим. А те, що військові наші напрацюють – різноманітних орків, оце кинемо в річки, щоби покращити аквакультуру, оце можна так діяти, але пріоритет має бути військо і тільки військо.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, будь ласка, я закликаю вас, займіть свої місця, шановні колеги, займіть свої місця. Я хочу нагадати, що ми голосуємо поправки до Державного бюджету. Будь ласка.</p>
<p>Шановні колеги, займіть місця, проголосуємо бюджет – підемо далі. Будь ласка, давайте не ставити одне замість іншого. Проголосуємо одне, перейдемо до іншого. Будь ласка, займіть свої місця.</p>
<p>Шановні колеги, поправка 352 Комітету з питань аграрної та земельної політики, вона врахована частково. Ніна Петрівна Южаніна ставить пропозицію... Гончаренко, перепрошую, Гончаренко ставить пропозицію поставити на підтвердження таке рішення комітету. Я ставлю 352 поправку в редакції, в якій вона врахована частково на підтвердження. Шановні колеги, займіть місця, голосуйте за бюджет. Прошу голосувати.</p>
<p></p>
<p>12:12:33</p>
<p>За-272</p>
<p>Рішення прийнято.</p>
<p>Гончаренко, наступна 456-а, будь ласка.</p>
<p></p>
<p>12:12:41</p>
<p>ГОНЧАРЕНКО О.О.</p>
<p>Дякую.</p>
<p>Тільки що, народні депутати, ви не слухаєте, ви прийняли рішення, що під час війни дуже важливо на аквакультуру витрачати гроші і на селекційно-племінну роботу по рибі, ну, напевно, це саме головне питання.</p>
<p>Тепер наступне, збільшення для Вищої кваліфікаційної комісії суддів видатків споживання на 52 мільйони гривень. Ну, теж, напевно, саме головне, самі злиденні люди в самих складних умовах працюють – це наші судді. Дякую.</p>
<p>Ставлю на підтвердження поправку 456. Закликаю колег продемонструвати пріоритети, хто в пріоритеті: військо чи судді.</p>
<p></p>
<p>ГОЛОВУЮЧИЙ. Шановні колеги, поправка 456. Вона врахована частково. Гончаренко… Це Комітет з питань правової політики – автор цієї поправки. Гончаренко, народний депутат, просить поставити таке рішення на підтвердження.</p>
<p>Я ставлю 456 поправку в редакції, в якій вона врахована частково, на підтвердження. Прошу голосувати.</p>
<p></p>
<p>12:13:59</p>
<p>За-288</p>
<p>Рішення прийнято. Поправка залишається врахованою частково.</p>
<p>Наступна поправка – 494-а. 494-а. 494-а, будь ласка, хто буде? Гончаренко.</p>
<p></p>
<p>12:14:19</p>
<p>ГОНЧАРЕНКО О.О.</p>
<p>Дякую. Дякую.</p>
<p>Друзі, тільки що 288 народних депутатів вирішили, що судді – це більший пріоритет за військо. Ну, аплодую вам! Фантастика! Напевно, треба провести засідання парламенту десь поближче до Часового Яру, і там, можливо, пріоритети трішки зміняться.</p>
<p>Наступна правка теж показова: збільшити видатки розвитку на підготовку кадрів у сфері статистики. Друзі, статистика – поважаю, важливо, все, - але, можливо, не під час війни збільшувати ще? Ну, якісь там же є видатки, ну, куди ще збільшувати? На підготовку кадрів у сфері статистики. У нас головна статистика – скільки прикопали орків. Кожний ранок вся країна дивиться цю статистику. Давайте допомагати нашим статистикам зі Збройних Сил України, статистикам з Національної гвардії, статистикам з ДПСУ, статистикам з ДССТ, з ССО, ТрО. Оце наші статистики.</p>
<p></p>
<p>ГОЛОВУЮЧИЙ. Це 494-а, правильно? Гончаренко, 494-а, так?</p>
<p>Шановні колеги, 494 поправка. Вона врахована частково. Вона врахована частково. Авторства Василевської-Смаглюк. Шановні колеги, Гончаренко ставить це рішення на підтвердження. Я ставлю 494 поправку на підтвердження в редакції, в якій вона врахована частково комітетом. Прошу голосувати.</p>
<p></p>
<p>12:16:03</p>
<p>За-241</p>
<p>Рішення прийнято. Вона залишається врахованою частково.</p>
<p>502-а, будь ласка. Хто? Княжицький, будь ласка.</p>
<p></p>
<p>12:16:16</p>
<p>КНЯЖИЦЬКИЙ М.Л.</p>
<p>Дякую.</p>
<p>Шановні колеги, ця поправка пропонує зменшити на 445 мільйонів видатки Держкіно по програмі державної підтримки кінематографії, на виробництво та розповсюдження телевізійних фільмів, збільшивши на таку ж суму видатки по програмі "Соціальний захист осіб з інвалідністю". Очевидно, що особи з інвалідністю потребують турботи, але ця поправка підтримана лише в тій частині, яка говорить про зменшення видатків Держкіно.</p>
<p>Нагадаю вам, серіали про Поворознюків фінансуються з інших статей і їх залишили в зовсім інших статтях кіномовлення. А підтримку національного кінематографу на конкурсних засадах прозоро ми фактично вбиваємо, залишаючи лише ці дешеві серіали, на які витрачаються мільйони.</p>
<p>Тому прошу поставити цю поправку на підтвердження і захистити вітчизняний кінематограф. Дякую.</p>
<p></p>
<p>ГОЛОВУЮЧИЙ. 502 поправка, вона врахована частково, авторства Цабаля. Водночас Княжицький просить поставити таке рішення на підтвердження.</p>
<p>Я ставлю 502 поправку Цабаля на підтвердженні в редакції, в якій вона врахована частково комітетом. Прошу голосувати.</p>
<p></p>
<p>12:17:39</p>
<p>За-275</p>
<p>Рішення прийнято. Правка залишається врахованою частково.</p>
<p>Далі, 502-а була, 629-а. Будь ласка, Гончаренко.</p>
<p></p>
<p>12:17:53</p>
<p>ГОНЧАРЕНКО О.О.</p>
<p>708-а, вибачаюсь.</p>
<p></p>
<p>ГОЛОВУЮЧИЙ. 708-а, будь ласка.</p>
<p></p>
<p>ГОНЧАРЕНКО О.О. 708 правка. До речі, тільки що, друзі, ми знову продемонстрували, що серіали – це святе. Ох, не чіпайте серіали.</p>
<p>А тепер ще одна дуже важлива, дуже важливі видатки.</p>
<p>Нова програма завершення будівництва Міжнародного наукового центру "Обсерваторія" на горі Піп Іван Чорногірський на 41 мільйон гривень. Друзі, ви з якої гори впали? У нас війна. Який Піп, господи, Піп Іван Чорногірський, при всій повазі? Там є вже сніг, слава богу, Піп Іван Чорногірський стоїть вже сотні тисяч років і буде стояти сотні тисяч років без нас. 41 мільйон гривень давайте військовим віддамо, бо це наші гори, бо це наші альпіністи, це наші астрономи. Ми знущаємось, це голосування вся країна побачить, Піп Іван Чорногірський.</p>
<p></p>
<p>ГОЛОВУЮЧИЙ. 708 поправка, авторства Кузбита і колег. Вона врахована частково. Водночас Гончаренко просить поставити таке рішення на підтвердження. Я ставлю 708 поправку, яка врахована частково, на підтвердження в редакції, в якій вона врахована частково. Прошу голосувати.</p>
<p></p>
<p>12:19:25</p>
<p>За-243</p>
<p>Рішення прийнято.</p>
<p>Наступна поправка яка? Ніна Петрівна, номер називайте.</p>
<p></p>
<p>12:19:35</p>
<p>ЮЖАНІНА Н.П.</p>
<p>972 поправка.</p>
<p></p>
<p>ГОЛОВУЮЧИЙ. 972-а. Будь ласка.</p>
<p></p>
<p>ЮЖАНІНА Н.П. Я говорила вже про те, що деякі депутати зараз роблять абсолютно неправильну річ – подають поправки для того, щоб виборці наступний раз їх також обрали. Це стосується збільшити видатки на оплату праці для агентства з управління зоною відчуження на 4, майже на 5 мільйонів гривень.</p>
<p>Скажіть, будь ласка, сума маленька, але мені здається, що є основний розпорядник, який може врахувати в межах свого бюджету ці кошти і виділити їх. Навіщо ви враховували таку поправку для, ще раз повторюся, виключно приватних інтересів? Тут немає інтересів захисту, наприклад, щодо роботи таких служб. Прошу не підтримувати таку поправку.</p>
<p></p>
<p>ГОЛОВУЮЧИЙ. 972 поправка, авторства Василевської-Смаглюк. Вона комітетом врахована. Народна депутатка Южаніна ставить таке рішення на підтвердження. Прошу голосувати.</p>
<p></p>
<p>12:20:54</p>
<p>За-243</p>
<p>Рішення прийнято. Поправка залишається врахованою.</p>
<p>Наступна поправка 1115. Хто?</p>
<p>Будь ласка, Княжицький.</p>
<p></p>
<p>12:21:05</p>
<p>КНЯЖИЦЬКИЙ М.Л.</p>
<p>Дякую. Колеги, ця поправка пропонує збільшити видатки Державної аудиторської служби на 119 мільйонів, вона підтримана частково. Ви знаєте, скільки критики було на адресу Державної аудиторської служби. Передбачене фінансування на Державну аудиторську службу насправді є доволі великим. Оскільки ми говоримо про скорочення видатків на державні органи, видається, що ці кошти можна використати і на важливіші видатки ніж на апарат органу державної влади. Прошу поставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p><a href="https://itd.rada.gov.ua/billInfo/Bills/CardByRn?regNum=1115&conv=9" target=_blank>1115</a> поправка, авторства Корнієнка Олександра Сергійовича, вона врахована частково.</p>
<p>Шановні колеги, я ставлю 1115 поправку на вимогу народного депутата Княжицького на підтвердження в редакції, в якій вона врахована частково комітетом. Прошу голосувати.</p>
<p></p>
<p>12:22:10</p>
<p>За-258</p>
<p>Рішення прийнято.</p>
<p>Дякую. Будь ласка, наступна поправка 1165. 1165-а. Хто буде?</p>
<p>Княжицький, будь ласка, 1165-а. Будь ласка.</p>
<p></p>
<p>12:22:27</p>
<p>КНЯЖИЦЬКИЙ М.Л.</p>
<p>Дякую. Колеги, це поправка колеги Підласої, яка передбачає зменшення в повному обсязі видатків на реконструкцію першої черги Меморіального комплексу пам'яті жертв Голодомору в Україні з будівництвом другої черги Національного музею "Меморіал жертв Голодомору", меморіального комплексу. Ці 573 мільйони пропонується спрямувати на Фонд соціального захисту осіб з інвалідністю. Очевидно, ми підтримаємо фінансування фонду осіб з інвалідністю, у нас багато військовослужбовців з травмами і це потрібно. І ми весь час говоримо, що нам потрібна комплексна демографічна робота, політика, робота з людьми. Чому це відбувається за рахунок культури? З нами Путін зараз воює, тому що стверджує, що ніяких голодоморів немає і тому що продовжує той геноцид, який початий був тоді. І це вкрай важлива річ і для наших міжнародних партнерів, щоб пояснити, за що йде ця війна. І коли ми забираємо кошти з музею Голодомору, фактично розвалюючи те, що було збудовано, чинимо фактично злочин проти історії.</p>
<p>Прошу поставити на підтвердження.</p>
<p></p>
<p>ГОЛОВУЮЧИЙ. Шановні колеги, поправка 1165 авторства Підласої, вона комітетом врахована. Княжицький просить поставити таке рішення на підтвердження. Ставлю 1165 поправку на підтвердження. Прошу голосувати.</p>
<p></p>
<p>12:24:00</p>
<p>За-266</p>
<p>Рішення прийнято.</p>
<p>Шановні колеги, у нас залишилися одна чи дві поправки. Дві поправки. Будь ласка, сядьте на місця. Після цього голосуємо державний бюджет. Я прошу.</p>
<p>1262-а. Гончаренко.</p>
<p></p>
<p>12:24:25</p>
<p>ГОНЧАРЕНКО О.О.</p>
<p>Дякую. Шановний пане Голово, залишилося дві правки, я вам їх називаю: 1094...</p>
<p></p>
<p>ГОЛОВУЮЧИЙ. Ми її пройшли вже.</p>
<p></p>
<p>ГОНЧАРЕНКО О.О. Ні, ми не голосували.</p>
<p></p>
<p>ГОЛОВУЮЧИЙ. Ну, ми вертатися не будемо.</p>
<p></p>
<p>ГОНЧАРЕНКО О.О. І 1194. Дві правки на голосування і все.</p>
<p>По 1094... Я в одну хвилину вкладаюся і все. Я зараз поясню обидві правки, а ви, друзі, будь ласка, проголосуйте і потім дивіться самі на себе в дзеркало. Чи підтримуєте ви, що під час війни треба додати грошей на експертів з відбору молодіжних проектів? Якщо ви вважаєте так, голосуйте зараз "за", але знайте, що обов'язково ваші виборці про це дізнаються. Це правка 1094. Давайте хоч не знущатися з людей.</p>
<p>І остання поправка 12... ні, 1194, це збільшення на Антимонопольний комітет. Друзі, це що саме нагальне у нас сьогодні – Антимонопольний комітет? На секундочку, на 386 мільйонів гривень! Я розумію, що там родичка родини, там друзів Зеленських працювала, але це ж не привід 400 мільйонів...</p>
<p></p>
<p>ГОЛОВУЮЧИЙ. Так, я ставлю на голосування, шановні колеги. Поправка 1094, авторства Санченка і Борзової. Вона врахована частково. Просять поставити на підтвердження таке рішення.</p>
<p>Я ставлю поправку 1094 в редакції, в якій вона врахована частково, на голосування. Я прошу голосувати.</p>
<p></p>
<p>12:26:26</p>
<p>За-243</p>
<p>Рішення прийнято.</p>
<p>Наступна поправка 1194. 1194, зараз я її знайду. Зараз мені автора треба подивитися, хто там. Шановні колеги, 1194, авторства Арахамії Давида Георгійовича. Вона врахована частково. Шановні колеги, водночас просять поставити на підтвердження таке рішення.</p>
<p>Я ставлю 1194 поправку, враховану частково, на підтвердження. Прошу голосувати.</p>
<p></p>
<p>12:27:14</p>
<p>За-250</p>
<p>Рішення прийнято. Дякую.</p>
<p>Хто ще буде? Бакумов, номер поправки. 1262. Будь ласка.</p>
<p></p>
<p>12:27:24</p>
<p>БАКУМОВ О.С.</p>
<p>Шановні колеги, я не забирав вашого часу, але звернусь до вас, будь ласка, не підтримуйте цю правку, ми зменшуємо видатки на Національну академію правових наук, вона нам допомагає, Інститут проблем вивчення злочинності імені Сташиса і інші профільні інститути, які завжди нас підтримують і допомагають знайти правильне рішення, ми забираємо в них 35 мільйонів, віддаємо на Національну академію наук, на звичайну. Це недоречно, науковці не зможуть нам допомагати і робити висновки по законотворчій роботі. Я вас дуже прошу, це невеликі кошти, натискайте жовту і не треба пропускати цю, як на мене, необґрунтовану законодавчу ініціативу. Я дуже дякую тим, хто підтримує, особливо члени Комітету з питань правоохоронної діяльності, члени Комітету з питань правової політики. Ви знаєте цю роботу. Ви маєте можливість бачити її.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:28:28</p>
<p>ПІДЛАСА Р.А.</p>
<p>Позиція комітету. Поправка врахована. Ці кошти передаються з Національної академії правових наук на Національну академію наук.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Давид Георгійович, будь ласка, займіть місця, ми зараз будемо голосувати бюджет вже решті-решт.</p>
<p>Я ставлю 1262 поправку авторства Задорожнього. Комітетом вона врахована. Ви почули позицію.</p>
<p>Прошу голосувати.</p>
<p></p>
<p>12:29:14</p>
<p>За-132</p>
<p>Рішення не прийнято.</p>
<p>Дякую.</p>
<p>Бужанський, будь ласка, 1239 поправка. Будь ласка, Бужанський.</p>
<p></p>
<p>12:29:32</p>
<p>БУЖАНСЬКИЙ М.А.</p>
<p>Шановні колеги, я вас дуже-дуже прошу дослухатись до мене та провалити цю правку. Не можна під час війни залишати без грошей правоохоронний орган, який має боротися за нашу економіку, боротися з економічними злочинами. Я прошу вас це не підтримувати, особисто звертаюсь до членів правоохоронного комітету. Голосуємо жовтою.</p>
<p></p>
<p>ГОЛОВУЮЧИЙ. 1239 поправка. Будь ласка, позиція комітету, 1239 поправка.</p>
<p></p>
<p>12:30:16</p>
<p>ПІДЛАСА Р.А.</p>
<p><a href="https://itd.rada.gov.ua/billInfo/Bills/CardByRn?regNum=1239&conv=9" target=_blank>1239</a> поправка врахована частково. Вона зменшує видатки за програмою БЕБ – Бюро економічної безпеки на 409 мільйонів гривень, і спрямовує ці кошти на закупівлю сканерів для митниці.</p>
<p></p>
<p>ГОЛОВУЮЧИЙ. Шановні колеги, 1239 поправка авторства Железняка і Хлапука. Вона врахована частково. Бужанський просить поставити це рішення на підтвердження. Я ставлю 239 поправку, яка врахована частково… в редакції, яка врахована частково, на підтвердження. Прошу голосувати.</p>
<p></p>
<p>12:31:14</p>
<p>За-261</p>
<p>Рішення прийнято.</p>
<p>Наступна поправка і вона завершальна я наскільки розумію, 12… А, ще одна буде. Не будете? Будь ласка, тоді залишилася одна поправка 1315, Демський. Шановні колеги, після цього голосуємо. О, Демченко, перепрошую, Демченко. 1315-а.</p>
<p></p>
<p>12:31:35</p>
<p>ДЕМЧЕНКО С.О.</p>
<p>Дякую.</p>
<p>Шановні колеги, я прошу хвилинку уваги. Мова йде про додаткові кошти на таке підприємство як "Укрхімтрансаміак" 116 мільйонів 395 тисяч гривень виділити їм як окрема програм. Що це за підприємство? Це підприємство державне, яке займалося транзитом аміаку, зрозуміло з якої країни? А тепер подумаємо, з якою країною у нас війна і чи потрібно, дійсно, нам зараз в це підприємство 116 мільйонів, щоб воно займалося тим самим, що займалося до війни проти нашого ворога. Я пропоную ці кошти зберегти, направити їх на військових, а не на те підприємство, яке займалося виключно роботою з нашим ворогом.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 1315 поправка Цабаля. Вона врахована частково. Демченко просить поставити таке рішення комітету про врахування частково на підтвердження. Я ставлю 1315 поправку в редакції, в якій вона врахована частково, на підтвердження. Прошу голосувати.</p>
<p></p>
<p>12:32:58</p>
<p>За-206</p>
<p>Рішення не прийнято.</p>
<p>Шановні колеги, ми пройшли всі поправки. Більше бажаючих не має? Тоді, шановні колеги, приготуйтеся до голосування, будь ласка.</p>
<p>Розгляд пропозицій, на яких наполягали народні депутати України, завершено, переходимо до прийняття рішення. Відповідно до статті 157 Регламенту Верховної Ради України, ставлю на голосування, для прийняття в цілому, проект Постанови (реєстраційний номер 10000/П) про висновки та пропозиції до проекту Закону України про Державний бюджет України на 2024 рік. Готові голосувати?</p>
<p>Прошу народних депутатів голосувати.</p>
<p></p>
<p>12:33:56</p>
<p>За-285</p>
<p>Рішення прийнято.</p>
<p>По фракціях, покажіть.</p>
<p>Шановні народні депутати, проект Закону про Державний бюджет України на 2024 рік (реєстраційний номер 10000) прийнято у першому читанні.</p>
<p>Відповідно до частини десятої статті 157 Регламенту Верховної Ради України схвалені Верховною Радою висновки та пропозиції до проекту Закону про Державний бюджет України на 2024 рік, набувають статус бюджетних висновків Верховної Ради України. Дякую, колеги.</p>
<p>Переходимо далі, до питань порядку денного.</p>
<p>Шановні колеги, наступний…</p>
<p>Фріс з процедури? Що ви хочете? Будь ласка, Ігор Павлович. Ігор Павлович, що? Будь ласка.</p>
<p></p>
<p>12:34:43</p>
<p>ФРІС І.П.</p>
<p>Дякую, пане Голово, з процедури одне питання.</p>
<p>Дивіться, сьогодні практично цілий день до мене підходили колеги з питанням наступного законопроекту в частині дотримання Конституції нормами, які в ньому передбачені.</p>
<p>Щоби не говорити з кожним, хочу всім довести свою особисту думку, що жодних порушень Конституції в законі немає. Законопроект вирішує питання… <i>(Оплески) </i>Давайте швидше. Законопроект вирішує питання правові, пов'язані з припиненням релігійної організації. Закон визначає порядок, судовий порядок припинення і жодним чином не ставить питання щодо права і волі людям вірити і ходити до церкви.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги!</p>
<p>Це виступ був. Тому давайте ми не будемо цього більше робити.</p>
<p>Шановні колеги, 8371, проект Закону про внесення змін до деяких законів України щодо діяльності в Україні релігійних організацій. І альтернативний до нього 8371-1.</p>
<p>Шановні колеги, я ставлю пропозицію розглянути ці питання за скороченою процедурою.</p>
<p></p>
<p>12:36:06</p>
<p>За-233</p>
<p>Рішення прийнято.</p>
<p>Шановні колеги, два – за, два – проти, і голосуємо.</p>
<p>Будь ласка, прошу записатися: два – за, два – проти. Будь ласка, для обговорення цього проекту. Шановні колеги, будь ласка, я прошу залишатися в залі, у нас не так багато часу піде для того, щоб прийняти рішення по цьому дуже важливому проекту. Будь ласка, два – за, два – проти.</p>
<p>Будь ласка, Богуцька Єлізавета Петрівна, фракція "Слуга народу".</p>
<p></p>
<p>12:36:45</p>
<p>БОГУЦЬКА Є.П.</p>
<p>Прошу передати слово Олександру Аліксійчуку.</p>
<p></p>
<p>ГОЛОВУЮЧИЙ. Будь ласка, Олександр Аліксійчук.</p>
<p></p>
<p>12:37:03</p>
<p>АЛІКСІЙЧУК О.В.</p>
<p>Доброго дня, колеги! У мене кілька цифр із Служби безпеки України, про 68 проваджень щодо представників однієї церкви, з яких 14 митрополити. Звинувачення у державній зраді, колабораціонізмі, публічні заклики до релігійної ненависті, 26 підозр, 18 вироків суду, два обміни кліриків на наших героїв по запиту окупантів. Російські паспорти, агітаційні матеріали в храмах митрополитів Київської, Дніпропетровської, Одеської областей, які факти нам ще потрібно, щоб нарешті заборонити феесбешної агентури в України? Очистити зерно від полови, звільнити сотні тисяч людей від ярма і вивести з пітьми, в яку їх занурили і тримають десятки років.</p>
<p>Викорінення впливу Росії на наших людей – це не питання віри, це не питання світогляду, і це не заборона молитися, це перш за все національна безпека. Та мережа агентів впливу, яка побудована через представництва російської церкви в Україні, це загроза державності. Саме тому в День Державності Президент України Володимир Зеленський закликав нас прийняти цей законопроект. Президент свій крок зробив і рішенням РНБО від 1 грудня номер 820 Указ Президента зобов'язав уряд, згідно з рішенням РНБО, внести до Верховної Ради законопроект, який унеможливлює діяльність в Україні релігійних організацій афілійованих з центрами впливу Росії. Уряд свій крок зробив. Президент зробив, а ми як парламент цього не зробили. Виникає питання: ми, партія Президента, підтримуємо Президента? Ми підтримуємо уряд? Чи ми підтримуємо, когось врятувати хочемо.</p>
<p>Відповідь як не мене очевидна, ми маємо виконати місію з відродження духовної незалежності нашої нації заради прийдешніх поколінь.</p>
<p>"У кожного із вас в руках тяжкий залізний молот, і голос сильний нам згори як грім гримить: Лупайте цю скалу! Нехай ні жар, ні холод не спинить нас! Зносіть і труд, і спрагу, і голод." Бо нам …</p>
<p></p>
<p>ГОЛОВУЮЧИЙ. Слово надається Саврасову, фракція "Європейська солідарність".</p>
<p></p>
<p>12:39:22</p>
<p>САВРАСОВ М.В.</p>
<p>Прошу передати слово Миколі Леонідовичу Княжицькому.</p>
<p></p>
<p>ГОЛОВУЮЧИЙ. Будь ласка, Княжицький Микола Леонідович.</p>
<p></p>
<p>12:39:39</p>
<p>КНЯЖИЦЬКИЙ М.Л.</p>
<p>Шановні колеги, "Європейська солідарність" закликає всіх проголосувати за цей законопроект, який має стати законом. І ми закликаємо виконувати ті закони, які вже прийняті. Прийнято закон про перейменування церков, які мають центри в країні-агресорів, він не виконується. Якщо і цей закон не буде виконуватися, не буде він працювати.</p>
<p>Ми вимагаємо винесення в зал Закону 8221 – закону Констанкевич і інших законів теж.</p>
<p>А щодо цього закону. Які треба зробити правки до другого читання? По-перше, цей закон передбачає, що спочатку проводиться релігієзнавча експертиза. На жаль, її можна оскаржити в суді. Суд не має ліцензованих експертів у цій сфері як і не має методик, це затягнеться на роки. Потім подається припис, який потрібно виконати. Але припис не є обов'язковим до виконання і теж може бути предметом оскарження. Після цього, якщо припис не виконується, можна іти в суди і судитися в цих судах 10 років так, як робила заборонена ще в 2014 році Комуністична партія.</p>
<p>А ми маємо зробити закон, який буде ефективним, виконуватися негайно, захищати національну безпеку і заборонить, ні, не українську церкву, ніхто не проти жодної української церкви, але він заборонить будь-якій українській церкві слухатися Гундяєва, підпорядковуватися Москві, вбивати українських людей. Якщо вони окремо – хай працюють, не маніпулюйте нібито цей закон забороняє будь-яку церкву.</p>
<p>Ще одна проблема цього закону, доля майна церков цього взагалі не стосується, в Лаврі досі сидять московські попи і в одній, і в другій, і в тертій, і в десятій і, на жаль, будуть сидіти.</p>
<p>Тому закликаю всіх проголосувати, попрацювати до другого читання і наполягати на винесенні інших законів, інших колег про заборону діяльності російської церкви в Україні.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Будь ласка, слово надається Арешонкову Володимиру Юрійовичу. Я так розумію, передає... Передає вам, да? Сейчас Павло Андрійович, потім "Голос", а потім ще хто хоче висловитися, я бачу. Будь ласка, Павло Андрійович.</p>
<p></p>
<p>12:41:53</p>
<p>БАКУНЕЦЬ П.А.</p>
<p>Шановний пане Голово, шановні колеги! Я закликаю вас підтримати даний законопроект, це про національну безпеку українців. Цей законопроект не про заборону молитися, кожен українець і надалі може і могтиме молитися там, де бажає, і тому, кому бажає. Цей законопроект про нашу національну безпеку, цей законопроект про те, щоби припинити вплив на голови українців через агентів в рясах, цих наративів, які робляться в Кремлі. Цей законопроект про те, аби ми обрубали ці впливи з Кремля на голови українців через певних людей. А всі українці як молилися, так і продовжуватимуть молотися де бажають і кому бажають.</p>
<p>Андрей Шептицький – великий будівничий українського народу ще 100 років тому говорив: "Як не буде української, вільної від впливу ворогів релігії, то й загальнодержавна справа не буде могти успішно розвиватися, бо не буде її в свідомості людей". І цим голосуванням ми повинні зупинити досі діючий вплив країни-агресора на свідомість українців, власне, через агентів в рясах. Закликаю усіх проголосувати даний законопроект про національну безпеку українців. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, будь ласка, далі Железняк, потім Бойко, потім Гузь, і потім Крулько. <i>(Шум у залі)</i></p>
<p>А, давайте тоді, добре. Давайте, я зрозумів. Я тоді викличу всіх. Будь ласка, Соломія Анатоліївна Бобровська.</p>
<p></p>
<p>12:43:55</p>
<p>БОБРОВСЬКА С.А.</p>
<p>Шановні колеги, просто послухайте. Стаття 109 Кримінального кодексу України: "Дії, спрямовані на насильницьку зміну чи повалення конституційного ладу або на захоплення державної влади". Стаття 110 ККУ: "Посягання на територіальну цілісність і недоторканність України". Стаття 111 – "Державна зрада", 112-а – "Посягання на життя державного чи громадського діяча", 113-а – "Диверсія", 114-а – "Шпигунство". Далі: "Розбещення неповнолітніх". Далі: ключова роль в депортації українців, і дітей, і дорослих. За всіма цими статтями є вироки судів очільників, а також підлеглих людей, які зав'язані або керують тими чи іншими метрополіями або в областях саме російської православної церкви.</p>
<p>Саме це, слава богу, штовхало Президента Зеленського і РНБО прийняти рішення: доручити уряду, Шмигалю внести сюди законопроект 8371 (для тих, хто боїться голосувати за альтернативні законопроекти) про заборону саме релігійних організацій – не віри, - релігійних організацій, центри управління яких знаходяться на території держави-агресора. А саме на сьогодні в нас це стосується в першу чергу Російської Федерації. Це йде мова про Москву, про війну з Москвою. Більше того, хто не знає з вас, є жіночий Корецький монастир, Рівненська область, вони напряму….В Опендатабот відкрийте, побачите підпорядкування: Москва, Кремль, вулиця.</p>
<p>Шановні колеги, це не ви воюєте сьогодні на фронті, воюють всі наші українці, дівчата і хлопці. Якщо ви не натиснете сьогодні цю зелену кнопку, ганьба вам. Ви будете просто… ваші прізвища будуть всі знати українці на вулицях в містах, селах і так далі, бо саме ви спонукаєте будувати агентурну мережу Російської Федерації, яка є сильніша, ніж навіть їхня російська армія. І ви спонукаєте те, що буде сьогодні відбуватися у нас на вулицях, коли здають, наводять і відмовляються відспівувати українських військовослужбовців, які воюють за ваші голови.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бойко Юрій Анатолійович, "Платформа за життя та мир". Потім Шевченко, потім Гузь, потім Крулько, але вже по 1 хвилині, тому що не записались ви до цього. Будь ласка, Юрій Анатолійович.</p>
<p><i> </i></p>
<p>12:45:59</p>
<p>БОЙКО Ю.А.</p>
<p>Шановний пане Голово, шановні присутні! Все ж таки були мудрі наші попередники, які прийняли в 96-му році Конституцію України. І 35 стаття Конституції, вона відокремлює церкву, релігійні організації від держави. І якщо хтось хоче прийняти…<i>(Шум у залі)</i></p>
<p></p>
<p>ГОЛОВУЮЧИЙ. Шановні колеги, будь ласка, шановні колеги!</p>
<p><i>(Шум у залі)</i></p>
<p></p>
<p>БОЙКО Ю.А. … закон, то треба спочатку змінити Конституцію, і потім тільки переходити до закону.</p>
<p></p>
<p>ГОЛОВУЮЧИЙ. Шановні колеги, будь ласка!</p>
<p></p>
<p>БОЙКО Ю.А. Наша група не буде підтримувати цей закон, тому що він протирічить Конституції України.</p>
<p><i>(Шум у залі)</i></p>
<p></p>
<p>ГОЛОВУЮЧИЙ. Шановні колеги!</p>
<p></p>
<p>БОЙКО Ю.А. А від себе особисто, я знаю владику Онуфрія – настоятеля Української православної церкви. Він є патріотом України і користується довірою вірян.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, далі. Слово надається… шановні колеги, будь ласка, всю свою емоцію давайте висловимо в голосуванні. Я думаю, що це буде правильно.</p>
<p>Слово надається Шевченку Євгену Володимировичу, депутатська група "Відновлення України". Після цього Гузь і Крулько, і після цього голосуємо. Запросіть народних депутатів до зали.</p>
<p></p>
<p>12:47:19</p>
<p>ШЕВЧЕНКО Є.В.</p>
<p>Я хочу спростувати деяку брехню, яка тут звучить у залі. По-перше, Українська православна церква історично є Церквою Київської Русі, ми є нащадками Київської Русі, великої країни. Так сталося, це історія.</p>
<p>На Соборі Української православної церкви 22 травня 22-го року було прийнято рішення, яке засудило Кирила, відокремилась від Московії і зараз вона проголошена незалежною. Тому це брехня, те, що тут говорять. Це перше.</p>
<p>Що по поводу зрадників. У нас в СБУ, у поліції зрадників більше чим в УПЦ. Так що тепер, забороняти треба СБУ і церкву? А ви знаєте, скільки запроса у суспільстві про заборону Верховної Ради? І що тепер, ми повинні на той популізм іти і забороняти? Нащо цей розкол робити в суспільстві? Для чого це? Більшість військових, які на...</p>
<p></p>
<p>ГОЛОВУЮЧИЙ. Шановні колеги, будь ласка, завершили ви. Далі, Євгене, вас все рівно не чути. Вже завершилась хвилина, будь ласка.</p>
<p>Слово надається народному депутату Гузю Ігорю Володимировичу, депутатська група "Партія "За майбутнє". Після цього Крулько і після цього голосуємо. Тому, шановні колеги, будь ласка, займіть вже свої місця для того, щоб ми могли в цивілізований парламентський спосіб висловити свою позицію, позицію парламенту.</p>
<p>Будь ласка, Ігоре Володимировичу.</p>
<p></p>
<p>12:48:54</p>
<p>ГУЗЬ І.В.</p>
<p>Слава Україні!</p>
<p>Шановні друзі, Російська Федерація і Москва десятки років працювали над агентурою в Україні. Ми з вами спільно закрили московські канали, прихлопнули московські партії і залишається останній форпост Москви тут – це російська церква. І всі в цьому залі це знають. Десятки мільйонів українців будуть дивитися на прізвища, які будуть голосувати через декілька хвилин. І той, хто з вас не натисне цю кнопку, може вважити себе прихильником Москви, іншого варіанта немає. Час припинити діяльність московської агентури тут, в Україні, настав. І цей час – 19 жовтня 23-го року. Україна понад усе. Слава Україні!</p>
<p></p>
<p>ГОЛОВУЮЧИЙ. Слово надається Івану Івановичу Крульку, фракція "Батьківщина". Шановні колеги, і це завершальний виступ. Я попрошу усіх: займіть свої місця, щоб ми не бігли, потім не розказували, що ми не добігли, що в нас щось не спрацювало, займіть і нормально проголосуємо.</p>
<p>Будь ласка, Іван Іванович Крулько. Після цього голосуємо.</p>
<p></p>
<p>12:50:14</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги і українці, які, я сподіваюся, побачать нас сьогодні і наше голосування, цей закон не про питання молитися і в якій церкві молитися. Цей закон про те, щоб вичистити остаточно Україну від промосковських ефесбешних покидьків, які роблять тут все для того, щоб перемогла Москва. Наша задача, як українського парламенту, не гратися в напівтони. Не може бути московського патріархату, напівмосковського чи колишнього московського.</p>
<p>Церква в Україні має бути українською, українською за суттю, за духом і за тим, що вони моляться, за кого і як проводять служби, ось такою мусить бути українська церква. І це не є питання свободи совісті, це питання національної безпеки і того, якою буде Україна завтра. Хочемо перемогти Москву, треба її перемагати в усіх її питаннях і в усіх її…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, приготуйтеся до голосування. Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законів України щодо діяльності в Україні релігійних організацій.</p>
<p>Шановні друзі, вірте в Господа Бога і любіть Україну, голосуйте.</p>
<p></p>
<p>12:52:05</p>
<p>За-267</p>
<p>Рішення прийнято.</p>
<p>По фракціях покажіть, будь ласка.</p>
<p>Дякую, колеги.</p>
<p>Шановні колеги, в мене проханнячко, мені надійшов лист, підписаний всіма лідерами фракцій і груп для того, щоб включити одну з постанов, це номер 10163. Але поки ми зайдемо в наступне питання, давайте дамо процедурне доручення комітету Кальченка для того, щоб вони зібралися і прийняли необхідні рішення, для цього необхідно набрати 150 голосів, якщо ми зараз дамо доручення процедурне.</p>
<p>Я пропоную, давайте дамо їм процедурне доручення, поки ми будемо розглядати наступне питання, провести комітет.</p>
<p>Я ставлю цю пропозицію, надати доручення Комітету з питань Регламенту, провести зараз засідання і розглянути проект 10163. Прошу голосувати, шановні колеги.</p>
<p></p>
<p>12:53:13</p>
<p>За-272</p>
<p>Рішення прийнято.</p>
<p>Будь ласка, я прошу комітет приступити. Але секундочку, поки комітет піде, я пропоную включити до порядку денного сесії законопроект 9656, а також усі альтернативні до нього. Прошу голосувати.</p>
<p></p>
<p>12:53:44</p>
<p>За-248</p>
<p>Рішення прийнято.</p>
<p>Я ставлю пропозицію розглянути ці питання за скороченою процедурою. Прошу голосувати.</p>
<p></p>
<p>12:54:02</p>
<p>За-222</p>
<p>Рішення прийнято.</p>
<p>Шановні колеги, з доповіддю від авторів чи одразу два – за, два – проти? Давайте два – за, два – проти. Запишіться, будь ласка. Два – за, два – проти, будь ласка, запишіться для... <i>(Шум у залі) </i>Будь ласка, запишіться два – за, два – проти, колеги.</p>
<p>Будь ласка, Клименко Юлія Леонідівна, фракція "Голос". Будь ласка.</p>
<p>Железняк, будь ласка.</p>
<p></p>
<p>12:54:58</p>
<p>ЖЕЛЕЗНЯК Я.І.</p>
<p>Колеги, дуже коротко. Цей законопроект закладений в бюджеті наступного року, це 9,9 мільярда додаткових доходів. Ми збільшуємо податок на прибуток банків у 2 рази, з 18 до 36, на наступний і 2025 роки. Цей законопроект довго обговорювався, в тому числі і з Мінфіном, Нацбанком і банківськими асоціаціями. Поки знайдений такий компроміс, який дає можливість, з одного боку, отримати 10 мільярдів в бюджет, з іншого боку, з ним була згодна банківська спільнота. Тому просимо підтримати цей законопроект лише в першому читанні, я думаю, що це дасть нам можливість його доопрацювати, і дати можливість 10 мільярдів залучити в державний бюджет додатково в наступному році.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>12:55:56</p>
<p>ГОЛОВУЮЧИЙ.</p>
<p>Будь ласка, наступний Штепа. А, Данило Олександрович, будь ласка.</p>
<p></p>
<p>12:56:06</p>
<p>ГЕТМАНЦЕВ Д.О.</p>
<p>Шановні колеги, чим викликаний цей законопроект? Цей законопроект викликаний тим, що у війну відбуваються певні аномалії і певні галузі заробляють більше ніж у мирний час. Це не тому, що вони погані чи добрі, це тому, що так відбувається і так відбувається в банківському секторі, коли за 23-й рік прогнозовано банківський сектор повинен заробити 170 мільярдів гривень прибутку до оподаткування. Це відбувається внаслідок того, що банки скуповують депозитні сертифікати Національного банку, не ризикуючи, не розробляючи нові банківські продукти, не кредитуючи економіку, і внаслідок цього отримують відповідні прибутки, надприбутки, надприбутки, бо це більше ніж у мирні роки істотно. Ми пропонуємо тимчасово на два роки збільшити в два рази ставку податку на прибуток комерційних банків і спрямувати ці гроші на армію, вони вже враховані в бюджеті 2024. Це дуже важливі гроші для армії і це дуже важливі гроші для нашої перемоги. Банківська спільнота здебільшого погоджується з таким підходом і погоджується, безперечно, регулятор – Національний банк України. Ми з вами у війну повинні вмикати ті механізми перерозподілу, які є необхідні для того, аби вилучати гроші там, де вони утворюються в надто великих сумах прибутку. Тому прошу вас підтримати цей законопроект зеленою кнопкою, він дуже простий, дуже корисний і дуже потрібний для нашої перемоги.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Федина Софія Романівна, фракція "Європейська солідарність".</p>
<p></p>
<p>12:57:58</p>
<p>ФЕДИНА С.Р.</p>
<p>Прошу передати слово моїй колезі Ніні Южаніній.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна.</p>
<p></p>
<p>12:58:13</p>
<p>ЮЖАНІНА Н.П.</p>
<p>Шановні колеги, ви вже почули, що порушена процедура розгляду проекту Закону про державний бюджет на наступний рік у зв'язку тим, що ці 9,9 мільярда вже є в доходах бюджету, а закон ще неприйнятий. Але я хотіла би зосередити вашу увагу на наступному. Висока облікова ставка, абсолютно не ризикована діяльність, і можна було зрозуміти, що переважна більшість банків і саме Міністерство фінансів все робило для того, і Національний банк, щоб як більше залучати їх до придбання ОВДП. Виявилося, що у них тепер надприбутки. І давайте оподатковувати взагалі фінансову діяльність банків тепер подвійною ставкою 36 відсотків. Була ідея оподатковувати процентний дохід, але вирішили, що це дуже небезпечно, бо для цього треба вести окремі обліки і так далі.</p>
<p>Але ж, уявіть собі, є ж звичайні банки, які не мають можливості працювати з ОВДП. І вони, вони якраз здійснюють звичайну свою діяльність, розробляють програми і кредитують реальний сектор економіки, отримуючи нещасні відсотки і ризикуючи, в своїй діяльності мають високий ступінь ризику. То їх треба оподатковувати теж такою високою ставкою. Ну, абсолютно нездоровий підхід. Мені здається, що ви забули той час, коли, починаючи з 24 лютого 2022 року, дякували буквально банкам і всьому фінансовому сектору за те, що вони працюють і забезпечують стабільну роботу фінансового сектору. А тепер ми рішили без розбору всіх під одну гребінку. А де будуть тепер надприбутки, якщо поступово змінюється і зменшується облікова ставка? А чому ви забороняєте збитки минулих років, переносите протягом 2024 і 2025 року для визначення фінансового результату? Дуже багато питань.</p>
<p>Ми не будемо голосувати за цей проект закону. Він дуже сирий і не готовий для прийняття в залі.</p>
<p></p>
<p>ГОЛОВУЮЧИЙ. Будь ласка, слово надається Євтушку Сергію Миколайовичу, фракція "Батьківщина".</p>
<p></p>
<p>13:00:23</p>
<p>ЄВТУШОК С.М.</p>
<p>Прошу передати слово Михайлу Цимбалюку.</p>
<p></p>
<p>ГОЛОВУЮЧИЙ. Михайло Михайлович Цимбалюк, будь ласка.</p>
<p></p>
<p>13:00:30</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, шановні народні депутати. Фракція "Батьківщина" дуже ретельно підійшла до аналізу запропонованого законопроекту. І в період, коли найбільший виклик для держави це є фінансування сектору оборони і безпеки, звичайно, потрібно шукати ресурс. Можна дискутувати чи правильно буде діяти запропонована норма, але давайте говорити загально. Коли сьогодні держава і всі, хто працюють, платять податки для того, щоб забезпечити фронт. Наступне, коли ми не настільки піднімаємо соціальні виплати, як цього вимагають громадяни України, то оподатковувати додатково банки, прибуток банківський, мабуть, це один із варіантів. Фракція "Батьківщина" буде підтримувати цей законопроект.</p>
<p>Дякую. Прошу переходити до голосування.</p>
<p></p>
<p>ГОЛОВУЮЧИЙ. Дякую, Михайло Михайлович.</p>
<p>Шановні колеги, я прошу запросити народних депутатів зайняти свої місця. Будь ласка, ми переходимо до прийняття рішення.</p>
<p>Шановні колеги, будь ласка, запрошуйте колег до зали. Ми продовжимо наше засідання далі. Будь ласка, займіть свої місця.</p>
<p>Шановні колеги, будь ласка, займіть свої місця.</p>
<p>Шановні колеги, перед тим як ми збираємося, просто одне таке рішення, заява.</p>
<p>Заява від народного депутата Гузя: Прошу вважати результатом по моєму голосуванню за законопроект попередній 8371, як "за".</p>
<p></p>
<p>ГУЗЬ І.В. Робота ФСБ з моєю карткою. Але я – за.</p>
<p></p>
<p>ГОЛОВУЮЧИЙ. Шановні колеги, да, я все бачив, а такого ще не бачив, таке буває. Ну воно ні на що не впливає, в історії ви як завжди залишитеся по голосуванню.</p>
<p>Шановні колеги, шановні колеги, будь ласка, приготувалися до голосування. Готові до голосування?</p>
<p>Ви зараз з процедури хочете сказати? Шевченко, що ви з процедури хочете сказати? По цьому законопроекту, по банках?</p>
<p></p>
<p>13:04:17</p>
<p>ШЕВЧЕНКО Є.В.</p>
<p>Я хочу сказати з процедури врахування голосів, у нас же не враховується голосування.</p>
<p></p>
<p>ГОЛОВУЮЧИЙ. Ні, так я ж сказав, він не враховується, тому завжди він буде…</p>
<p></p>
<p>ШЕВЧЕНКО Є.В. Так. Але Гузю Бог дав шанс спастися – це йому просто зверху. Розумієте? Що він не проголосував за цей ганебний законопроект.</p>
<p></p>
<p>ГОЛОВУЮЧИЙ. Дякую.</p>
<p>Стоп-стоп-стоп! Ігор! Шановні колеги, сядьте, будь ласка, на місця! Сядьте на місця! <i>(Шум у залі)</i></p>
<p>Шановні колеги, я ставлю на голосування законопроект, будь ласка, сядьте. Шановні колеги! <i>(Шум у залі)</i></p>
<p>Шановні колеги, дивіться, я хочу нагадати, що ви працюєте народними депутатами і ваше завдання приймати рішення. Давайте, будь ласка, будемо приймати рішення, на які у нас уповноважив народ України і одне з них я зараз ставлю на голосування.</p>
<p>Будь ласка, займіть свої місця, я ставлю пропозицію, прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення зміни до підрозділу 4 розділу ХХ "Перехідні положення" Податкового кодексу України щодо особливостей оподаткування банків (реєстраційний номер 9656-д). Готові голосувати?</p>
<p>Я прошу народних депутатів голосувати.</p>
<p></p>
<p>13:06:21</p>
<p>За-247</p>
<p>Рішення прийнято.</p>
<p>Покажіть по фракціях.</p>
<p>Наступний законопроект, секундочку, а скажіть, будь ласка, комітет прийняв же рішення, Сергій Віталійович? Добре. Тоді ми переходимо до наступного і після цього поставимо, тому що воно ще на підписі.</p>
<p>Шановні колеги, наступний законопроект – це проект Закону про внесення змін до деяких законодавчих актів України щодо розміщення Національного військового меморіального кладовища (реєстраційний номер 9676). Я ставлю пропозицію включити це питання до порядку денного сесії.</p>
<p>Прошу голосувати.</p>
<p>Стоп, одну секундочку, зупиніть, що ви хочете? З процедури, будь ласка, секундочку, не розходьтеся.</p>
<p>Будь ласка, Геращенко.</p>
<p></p>
<p>13:07:17</p>
<p>ГЕРАЩЕНКО І.В.</p>
<p>Дякую, шановний пане голово. Шановні колеги, я хочу нагадати, що ми з вами в травні конституційною більшістю проголосували законопроект про створення Національного військового кладовища у Биківні. Ми дали з вами за цей законопроект більше 300 голосів, першим автором там є народний депутат Арахамія, керівник фракції монобільшості. Цей законопроект впорядковує вже питання створення Національного кладовища. На жаль, він і досі не підписаний Президентом Зеленським і родини уповноважують нас сказати наступне, це мама Віра Литвиненко, мама загиблого в Маріуполі. Вона пише, що в неї закінчується термін договору утримання праху її сина і вона чекала моменту поховання своєї дитини саме в Биківні. Таке їм пообіцяв уряд, таке їм пообіцяв міністр культури, так їм пообіцяла пані Лапутіна і вона звертається разом з іншими родинами про наступне, що була зустріч цього тижня з пані Лапутіною, там не було домовлено про …</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю пропозицію включити законопроект 9676 до порядку денного.</p>
<p>Будь ласка, прошу голосувати.</p>
<p></p>
<p>13:08:48</p>
<p>За-218</p>
<p>Рішення не прийнято. Ми не можемо його сьогодні розглядати.</p>
<p>Ну якось так, шановні колеги.</p>
<p>Йдемо далі.</p>
<p>Чому? Тому що він… Що я можу зробити?</p>
<p>Йдемо далі. <i>(Шум у залі)</i></p>
<p>Шановні колеги, наступний законопроект 10087 і альтернативний до нього 10087-1. Ми домовилися без обговорення його голосувати.</p>
<p>Тому, будь ласка, сядьте на свої місця, друзі.</p>
<p>Я ставлю пропозицію включити ці законопроекти до порядку денного сесії.</p>
<p>Прошу голосувати.</p>
<p></p>
<p>13:09:58</p>
<p>За-234</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо уточнення обов’язків учасників судової справи (реєстраційний номер 10087-1).</p>
<p>Прошу народних депутатів голосувати.</p>
<p></p>
<p>13:10:27</p>
<p>За-240</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до деяких законодавчих актів України щодо уточнення обов'язків учасників судової справи (реєстраційний номер 10087-1). Прошу народних депутатів голосувати.</p>
<p></p>
<p>13:10:57</p>
<p>За-237</p>
<p>Рішення прийнято. Закон прийнятий в цілому. Вітаю, колеги!</p>
<p>Наступний. Ну, ще немає рішення, мені скажуть, коли буде рішення, воно ж має впасти. Розумієте?</p>
<p>Наступний законопроект 6233 – це проект Закону про внесення зміни до статті 21 Закону України "Про Національне агентство України з питань виявлення, розшуку та управління активами, одержаними від корупційних та інших злочинів" (6233). Ми домовилися: з обговоренням.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:11:42</p>
<p>За-221</p>
<p>Рішення прийнято.</p>
<p>Шановні колеги! Два – за, два – проти, будь ласка, запишіться. Запишіться: два – за, два – проти.</p>
<p>Будь ласка, Климпуш-Цинцадзе, фракція "Європейська солідарність". Шановні колеги, тільки два чоловіки будуть доповідати, три, будь ласка, і після цього голосуємо. Климпуш-Цинцадзе, будь ласка.</p>
<p></p>
<p>13:12:23</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Вікторії Сюмар. Але це не "чоловіки", а "особи".</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Вікторія Сюмар.</p>
<p></p>
<p>13:12:35</p>
<p>СЮМАР В.П.</p>
<p>Шановні колеги, дійсно написана нібито праведна ціль в аргументації щодо цього законопроекту про те, що процедура погодження з власником активів для АРМА у випадку, якщо це заарештовані активи і вони пов'язані з державою-агресором, є надзвичайно складною, там наводиться в аргументації багато навіть назв таких компаній. Але є одна проблема: справа в тому, що це стосується не лише активів, скасування ось цієї процедури погодження, які пов'язані з державою-агресором, а будь-яких активів, відсоток яких, навіть певний, передається в управління АРМА. І це є серйозною проблемою, яка явно не відповідає заявленим цілям, принаймні заявленим офіційно, в пакеті цих документів.</p>
<p>Відповідно цю норму ми мусимо виправляти обов'язково, і ми про це говорили на комітеті, для того щоб ми сам формат управління арештованими активами просто-на-просто не змінили. Відповідно саме через те наша фракція буде утримуватися у голосуванні щодо цього законопроекту. Якщо знайдеться підтримка в залі, все ж таки ми будемо наполягати на тому, щоб це стосувалося лише активів, пов'язаних із державою-агресором, як це, зокрема, було заявлено під час засідання комітету керівництвом АРМА.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ковальчук Олександр Володимирович, фракція політичної партії "Слуга народу". І потім ще буде Власенко. Будь ласка. І після цього голосуємо. Будь ласка, Ковальчук.</p>
<p></p>
<p>13:14:08</p>
<p>КОВАЛЬЧУК О.В.</p>
<p>Прошу передати слово Насті. Анастасії Радіній, вибачте.</p>
<p></p>
<p>ГОЛОВУЮЧИЙ. Будь ласка, Анастасія Радіна.</p>
<p></p>
<p>13:14:17</p>
<p>РАДІНА А.О.</p>
<p>Шановні колеги, доброго дня. Комітет з питань антикорупційної політики просить цей законопроект підтримати за основу із доопрацюванням по 116 статті Регламенту.</p>
<p>Дякую дуже, колеги.</p>
<p></p>
<p>ГОЛОВУЮЧИЙ. Дякую.</p>
<p>Власенко Сергій Володимирович. Шановні колеги, і запрошую народних депутатів, будемо голосувати після виступу Сергія Володимировича. Будь ласка.</p>
<p></p>
<p>13:14:40</p>
<p>ВЛАСЕНКО С.В.</p>
<p>Дякую, пане Голово.</p>
<p>Фракція "Батьківщина" завжди підтримувала все, що стосується конфіскації російських активів, і тут немає жодних питань. Але, як вірно зазначили колеги, в цьому законі є друга частина, яка стосується не лише російських активів і яка повертає, на жаль, те, що нам вдалося з вами скасувати, а саме можливість АРМА розпоряджатися корпоративними правами і акціями, по суті, без рішення суду і без згоди власника. Оце ключова історія, яку хочуть нам пропхати в цьому законопроекті.</p>
<p>Тому ми би пропонували насправді, ми будемо дивитися, що буде відбуватися з цим законопроектом на другому читанні, під час підготовки до другого читання. Звичайно, ми подамо поправки, які будуть стосуватися лише активів походженням з Російської Федерації. І у випадку, якщо це буде дотримано, звичайно, фракція "Батьківщина" це підтримає.</p>
<p>Але, на жаль, за станом на сьогоднішній день, коли, я ще раз підкреслюю, АРМА робить спробу повернути собі можливість використовувати те, що…</p>
<p></p>
<p>ГОЛОВУЮЧИЙ. Дякую, Сергій Володимирович.</p>
<p>Шановні колеги, шановні колеги, будь ласка… Шановні колеги, будь ласка, я прошу зайняти місця. Роксолана Андріївна, вас також прошу зайняти місце.</p>
<p>Григорій Миколайович. Боже, я перепрошую, Мамка Григорій Миколайович.</p>
<p></p>
<p>13:16:13</p>
<p>МАМКА Г.М.</p>
<p>Шановні колеги, от дивіться, от всі народні депутати, всі керівники державних підприємств, от вони завжди за прибутки, за активи і все інше. А можна законом добавити, що все-таки і пасиви були щодо відповідальності?</p>
<p>Слухайте, я розумію, АРМА, ви розумієте, які спеціалісти там великі працюють, але питання щодо цінних паперів, фондів, майна, відповідальності, ризиковості і бізнесу – повірте, вони там даже не обговорюються. Можна забрати і передати все, але це просто терміново. Необхідно все-таки законопроекти якісні робити і давати нові моделі, а не виключати, тому що комусь щось мішає.</p>
<p>Прошу все-таки уважно, звернути увагу на цей законопроект і визначитися щодо підтримання цієї законодавчої ініціативи. Дякую.</p>
<p></p>
<p>ГОЛОВУЮЧИЙ. Дякую, шановні колеги. Йдемо далі.</p>
<p>Переходимо до прийняття рішення. Прошу народних депутатів зайняти свої місця, будь ласка. Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення зміни до статті 21 Закону України "Про Національне агентство України з питань виявлення, розшуку та управління активами, одержаними від корупційних та інших злочинів" (реєстраційний номер 6233).</p>
<p>Готові голосувати? Ще раз, прийняти за основу з доопрацюванням положень відповідно до частини першої статті 116 Регламенту. Готові голосувати? Я прошу народних депутатів голосувати.</p>
<p></p>
<p>13:18:28</p>
<p>За-218</p>
<p>Рішення не прийнято.</p>
<p>Шановні колеги, тоді я ставлю пропозицію відправити на повторне перше читання. Шановні колеги, є пропозиція підтримати. Ставлю пропозицію на повторне перше, законопроект 6233. Прошу народних депутатів голосувати.</p>
<p></p>
<p>13:19:01</p>
<p>За-216</p>
<p>Рішення не прийнято.</p>
<p>Нічого. Я ставлю пропозицію відправити суб'єкту законодавчої ініціативи на доопрацювання. Давайте підтримаємо, шановні колеги. Хай попрацюють. Правильно? Відправляємо, 6233 повернути суб'єкту на доопрацювання. Прошу голосувати.</p>
<p></p>
<p>13:19:31</p>
<p>За-230</p>
<p>Відправлено на доопрацювання.</p>
<p>Шановні колеги, наступна – це постанова, по якій зверталися всі. Тому до мене з листом звернулися керівники всіх депутатських фракцій і груп щодо необхідності розгляду сьогодні проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 10163).</p>
<p>Ми тільки що... Ми вже в питанні. Будь ласка, Геращенко. Що у вас? Тільки з процедури, Ірина Володимирівна. Будь ласка.</p>
<p></p>
<p>13:20:09</p>
<p>ГЕРАЩЕНКО І.В.</p>
<p>Шановні колеги, ми дотримуємося Регламенту і з процедури. Як ви знаєте, після того, коли Герой України Михайло Забродський склав мандат, тому що він зараз захищає Україну у Генеральному штабі. Наша квота в Комітеті нацбезпеки і оборони щодо першого заступника цього комітету сьогодні є вільною. І наша фракція делегувала нашу представницю Ірину Фріз на посаду першої заступниці голови Комітету нацбезпеки і оборони. І що ми бачимо, як завжди, подвійні стандарти, коли у нас голова Комітету нацбезпеки і оборони чомусь пише свої пропозиції з цього приводу, а рішення "Європейської солідарності" не розглядається в Комітеті регламенту і не виноситься до зали.</p>
<p>Так само я нагадаю нашу вимогу до Голови Верховної Ради, яку підтримали всі фракції. Сьогодні проголосувати постанову, підтриману Комітетом з гуманітарної політики, щодо вшанування пам'яті трьох загиблих народних депутатів. І тому просимо додати Ірину Фріз, як першу заступницю…</p>
<p></p>
<p>ГОЛОВУЮЧИЙ. Я перепрошую, я не маю інформації чи пройшли ці всі постанови вже необхідні комітети і чи є по них рішення. Ще раз кажу, в мене такої інформації немає зараз. Тому ми заходимо в питання 10163.</p>
<p>Шановні колеги, давайте ми проголосуємо. Ставлю на голосування пропозицію про включення до порядку денного пленарного засідання та розгляд сьогодні проекту Постанови (реєстраційний номер 10163) про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання". Прошу народних депутатів голосувати.</p>
<p></p>
<p>13:22:10</p>
<p>За-247</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 10163). Прошу народних депутатів голосувати.</p>
<p></p>
<p>13:22:39</p>
<p>За-251</p>
<p>Рішення прийнято.<a name=Temp></a></p>
<p>Вітаю, колеги.</p>
<p>Йдемо далі. <i>(Шум у залі)</i></p>
<p>З безпекового питання? Будь ласка, Геращенко. Ну, з безпекового треба просто не вести трансляції прямі, це буде краще безпекове питання. Будь ласка, Геращенко.</p>
<p></p>
<p>13:22:56</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, ви знаєте, я думаю, у всіх у вас є інтернет, попри те, що немає трансляції зараз Верховної Ради України, так ось в єдиному марафоні зараз іде трансляції двох новин, що Верховна Рада тільки що проголосувала бюджет на 24-й рік у першому читанні і що Верховна Рада проголосувала так званий "церковний закон". Тобто це інформує єдиний марафон, порушуючи...</p>
<p></p>
<p>ГОЛОВУЮЧИЙ. Я думаю, що вони з телеграм-каналів ваших взяли.</p>
<p></p>
<p>ГЕРАЩЕНКО І.В. ... порушуючи, порушуючи заклики Голови Верховної Ради. І у цьому контексті ми звертаємося до вас, пане Голово, припинити цю практику політичної цензури і повернути нормальне висвітлення діяльності Верховної Ради України. Не може бути такого, що в нас анонімні телеграм-канали Банкової і журналісти, яких тут немає, раніше ніж сам канал "Рада", який згідно Регламенту має інформувати про роботу парламенту, і от вони першими розповідають про дебати, які сьогодні були по бюджету і по церковному закону і...</p>
<p></p>
<p>ГОЛОВУЮЧИЙ. Я думаю, що вони могли взяти інформацію з дуже відомих телеграм-каналів, представники яких сидять у вашій фракції.</p>
<p>Шановні колеги, йдемо далі. Шановні колеги, наступний законопроект... Я так розумію, є пропозиція змінити порядок денний і перенести його сьогодні. Будь ласка, Гетманцев. 10088-1. Даниле Олександровичу, у вас пропозиція теж з процедури?</p>
<p></p>
<p>13:24:30</p>
<p>ГЕТМАНЦЕВ Д.О.</p>
<p>Дякую. З процедури. Прошу перенести цей законопроект для додаткових консультацій на наступне пленарне засідання. Дякую.</p>
<p></p>
<p>ГОЛОВУЮЧИЙ. Шановні колеги, я тоді конкретизую: є пропозиція сьогодні не розглядати 10088 і альтернативний до нього 10088-1, зняти його з сьогоднішнього порядку денного, і можливо, він попаде в порядок денний в якийсь на наступний. Є пропозиція підтримати це. Прошу голосувати.</p>
<p></p>
<p>13:25:16</p>
<p>За-225</p>
<p>Рішення не прийнято.</p>
<p>Будь ласка, Железняк з процедури. Зараз Железняк з процедури.</p>
<p></p>
<p>13:25:32</p>
<p>ЖЕЛЕЗНЯК Я.І.</p>
<p>Шановні колеги, цей законопроект, який ми довго не опрацьовували. Сьогодні в ході дискусії в залі ми побачили, що є зауваження іншого комітету і ми хотіли би їх обговорити до прийняття законопроекту. І, чесно говорячи, наш потенціал після заборони російської церкви трішки впав. Тому я вас дуже прошу, це законопроект, на який ми витратили дуже багато часу. Будь ласка, підтримайте перенесення для того, щоб ми могли провести консультації з відповідними комітетами і винести його на наступний раз.</p>
<p></p>
<p>ГОЛОВУЮЧИЙ. Дивіться, ні, ні. Дивіться, ми проголосували його виключення сьогодні з порядку денного, а ви пропонуєте його опустити в порядку денному. Це трошки інша процедура, да?</p>
<p>Шановні колеги, давайте ми… Є пропозиція змінити черговість розгляду і цей законопроект поставити після законопроекту 9450. Так, шановні колеги? Є пропозиція підтримати цю пропозицію, вона трішки інша. Прошу голосувати. <i>(Шум у залі)</i></p>
<p></p>
<p></p>
<p>13:26:50</p>
<p>За-211</p>
<p>Рішення не прийнято.</p>
<p>Шановні народні депутати, розгляд питань порядку денного на сьогодні завершено. Дякую всім за результативну роботу. Зараз я оголошую перерву в нашому пленарному засіданні, про час і місце його продовження вам буде повідомлено завчасно. Нагадую на необхідності непоширення інформації щодо його початку, працюємо далі на перемогу і слава Україні!</p>
