Стенограма пленарного засідання
02 липня 2020

<p align=center>ЗАСІДАННЯ ТРИДЦЯТЬ ПЕРШЕ</p>
<p align=center>Зал засідань Верховної Ради України</p>
<p align=center>02 липня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:08:26</p>
<p>ГОЛОВУЮЧИЙ. Доброго ранку, шановні народні депутати! Доброго ранку, шановні представники засобів масової інформації! Будь ласка, підготуйтесь до реєстрації.</p>
<p>Шановні колеги, готові реєструватись? Якщо що, то нагадую, що реєстрація відбувається шляхом натискання зеленої кнопки "за". Да, да, зліва. Перша зліва, Ярослав Іванович, справа – інша.</p>
<p>Прошу реєструватись.</p>
<p></p>
<p>10:10:13</p>
<p>В залі зареєстровано 288 народних депутатів України.</p>
<p>Шановні колеги, декілька оголошень. Згідно з поданою заявою та відповідно до частини третьої статті 60 Регламенту Верховної Ради України повідомляю про входження народного депутата України Євтушка Сергія Миколайовича до складу депутатської фракції політичної партії "Всеукраїнське об'єднання "Батьківщина". <i>(Оплески)</i></p>
<p>Відповідно до статті 60 прим. Закону України "Про Регламент Верховної Ради України" повідомляю про створення у Верховній Раді України дев'ятого скликання міжфракційного депутатського об'єднання "Мінус 25 тариф. Стоп корупція". Головою цього об'єднання обрано народного депутата України Деркача Андрія Леонідовича.</p>
<p>Шановні колеги, надійшла заява від двох фракцій з заміною перерви на виступ. Герасимов Артур Володимирович.</p>
<p></p>
<p>10:11:32</p>
<p>ГЕРАСИМОВ А.В.</p>
<p>Шановні українці! Що ж відбулося вчора у Печерському суді? А відбулося незаконне тричі абсурдне сфальсифіковане політичне судилище над п'ятим Президентом України. Весь світ і так бачив у цих справах політичні переслідування. Але вчора – це було юридично доведено через критерії європейських судів. Також викрито і юридично зафіксовано численні фальсифікації цієї справи з боку Офісу Генпрокурора та ДБР.</p>
<p>Найбільш абсурдне, що Офіс Венедіктової намагається довести, що під час війни військовим виконувати укази Верховного Головнокомандувача не потрібно.</p>
<p>Риторичне питання. Кому вигідно поставити під сумнів конституційну презумпцію в Україні і нашу обороноздатність? Виключно країні-агресору.</p>
<p>А ще вчорашнє судилище переконливо довело, що Зеленському та його триставідсотковій своїй Генпрокурорці плювати на Конституцію України. Бо не вагаючись, вони вирішили призупинити презумпцію невинуватості і призначити винним в країні кожного з понад 40 мільйонів українців, точно як сталінські прокурори в 1937 році.</p>
<p>Причому, зверніть увагу, проти Порошенка порушено справи за відроджену армію та наказ про контрнаступ, за Мінські угоди на яких тримаються санкції проти країни-агресора, за те, що шляхом об'єднання українських церков була створена Православна Церква України і отриманий Томос. В кожній з цих сфабрикованих справ напряму зацікавлена Росія.</p>
<p>Але більш ніж за рік, риючи вздовж і впоперек, витративши на пошуки майже 100 мільйонів гривень, вони не знайшли жодної корупції, нічого. Це доводить, скільки брехні було вилито на Порошенка за останні роки. Чому? Бо він як кістка в горлі Кремля та його п'ятої колони в Україні. Фактично судять не Порошенка, а руками Зеленського Кремль судить всю Україну за 5 років опору.</p>
<p>Вони вимагали арешту п'ятого Президента, сподівалися, що шоу здатні врятувати рейтинг Зеленського. Коли весь цивілізований світ різко це засудив, ввімкнули задню, але роблять все, щоб обмежити пересування Петра Порошенка всередині України та за кордоном. Бо на дипломатичному фронті Порошенко вперто продовжує ефективно захищати Україну, це дуже дратує і Кремль і Зеленського.</p>
<p>А всередині держави п'ятий Президент допомагає людям в кризових ситуаціях. Зокрема, 130 тисяч костюмів для медиків від Порошенка допомогли знизити статистику захворювання лікарів з 20 до 9 відсотків. А оплачена техніка вже відновлює села Прикарпаття після руйнівної повені.</p>
<p>Але є і хороші новини: вони бояться українців, суд вже втретє переносять, сподіваються, що десятки тисяч людей не вийдуть на вулицю знов. Але вони помиляються, наш обов'язок 8 липня продовжити боротьбу, аби "зелене кривосуддя" не побудувало Росію на нашій землі.</p>
<p><b> </b></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:14:41</p>
<p>ГОЛОВУЮЧИЙ. Дякую. Шановні колеги, ми йдемо далі по поправках. Ми зупинилися вчора на поправках Олега Анатолійовича Макарова. Зараз поправка 1881.</p>
<p>Олег Анатолійович, будь ласка.</p>
<p></p>
<p>10:14:51</p>
<p>МАКАРОВ О.А.</p>
<p>А я не бачу Олега Романовича на трибуні, у мене до нього питання.</p>
<p></p>
<p>ГОЛОВУЮЧИЙ. Раз і він на місці.</p>
<p></p>
<p>МАКАРОВ О.А. Олег Романович, моя поправка стосується того, що члени сім'ї першого ступеня споріднення мають право заявити про внесення у список самообмежених осіб особу, яка страждає на лудоманію.</p>
<p>Моя правка стосується того, щоб в законі було чітко зрозуміло, хто відноситься до членів сім'ї першого ступеня споріднення, інакше цю норму застосувати неможливо. Дайте відповідь, будь ласка, чому моя правка не була прийнята?</p>
<p>Яким чином ми можемо впливати на те, що люди, які хворіють на цю страшну хворобу, залежність від ігри в казино і від ігри на гральних автоматах, не зможуть бути внесені в цей реєстр у зв'язку з тим, що в цьому законі ми виключаємо згадку, хто входить до членів сім'ї першого ступеня споріднення? Я пропоную підтримати мою правку, поясніть, чому ви її не підтримуєте?</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:15:59</p>
<p>МАРУСЯК О.Р.</p>
<p>Ми відхилили цю правку тільки тому, що ми прийняли позицію, що близькі родичі. Тому що вона правка говорить про те, що всі близькі люди можуть впливати на цей процес, я знаю, що там входить і зять, і невістка, і багато інших. Тому ми вибрали позицію – тільки близькі родичі. Тому ми відхили вашу правку.</p>
<p></p>
<p>ГОЛОВУЮЧИЙ. Дякую. Олеже Анатолійовичу, ви наполягаєте на голосуванні, так?</p>
<p>Ставиться на голосування поправка 1881 народного депутата Макарова, комітет пропонує відхилити. Прошу визначатися та голосувати.</p>
<p></p>
<p>10:16:53</p>
<p>За-74</p>
<p>Рішення не прийнято.</p>
<p>Наступна поправка 1939, народний депутат Макаров Олег Анатолійович, будь ласка.</p>
<p><b> </b></p>
<p><a name=_GoBack></a>МАКАРОВ О.А. Розмір банківської гарантії для казино встановлюється в 7 тисяч 200 мінімальних заробітних плат, мінімальна заробітна плата в Україні збільшується щороку.</p>
<p>Моя пропозиція: кожного року, щоб оператор казино збільшував банківську гарантію до розміру кратного 7 тисяч 200 помножити на розмір банківської гарантії в цьому році.</p>
<p>Я прошу дати відповідь, яким чином через 5 років банківська гарантія не буде відповідати реальному стану речей в державі і не буде прив'язана до мінімальної заробітної плати, яка встановлена в країні?</p>
<p>Хочу нагадати, що три роки назад мінімальна заробітна плата була втричі менша ніж зараз, всього 1 тисяча 600, зараз буде вже 5 тисяч. І таким чином різниця в три рази банківської гарантії в залежності від мінімальної заробітної плати. Як ви збираєтесь вирішувати це питання?</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування поправку 1939 народного депутата Макарова. Комітет пропонує відхилити. Прошу визначатися та голосувати.</p>
<p></p>
<p>10:18:22</p>
<p>За-91</p>
<p>Рішення не прийнято.</p>
<p>Наступна поправка 2211. Народний депутат Макаров.</p>
<p></p>
<p>10:18:28</p>
<p>МАКАРОВ О.А.</p>
<p>Ви пропустили правку 1939. Будь ласка, поверніть мені час поки ви будете шукати цю правку. І, будь ласка, я звертаюсь до головуючого, наведіть порядок у залі, в першу чергу, відженіть від доповідача людей, які не мають відношення до цього законопроекту, вони заважають зараз розглядати законопроект у другому читанні.</p>
<p></p>
<p>ГОЛОВУЮЧИЙ. Олеже Анатолійовичу, я з задоволенням віджену, але там, в тому числі і члени вашої фракції.</p>
<p>Вельмишановні колеги, з приводу правки 1871 – ми її тільки що проголосували.</p>
<p>А зараз ми на правці 1939. Будь ласка, Олег Анатолійович.</p>
<p></p>
<p>10:19:13</p>
<p>МАКАРОВ О.А.</p>
<p>Правка 1939 стосується азартних ігор казино через мережу Інтернет. Олег Романович вчора, коли повідомляв, що він хоче врегулювати цю діяльністю, він врегульовує цю діяльність саме в інтересах, в редакції цього законопроекту, в інтересах іноземних операторів.</p>
<p>Я поясню чому. В більшості законодавств країн, якщо заходять на сайт Інтернет-казино з країни, в якій заборонено Інтернет-казино, то тоді починає блокувати цей сайт. Якщо ми дозволяємо у нас грати в казино, в Інтернет, в Україні, це значить, що і контори, Інтернет-контори будуть приймати наших громадян в свої..., дозволяти грати через їх сайти.</p>
<p>Я пропоную зараз прийняти мою правку і заборонити Інтернет-казино як великий злочин для українського народу.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>10:20:26</p>
<p>МАРУСЯК О.Р.</p>
<p>Ми відхиляємо цю правку. Олег Анатолійович, я вам ще раз повторюю. Якщо ми їх забороняємо, чи ми зможемо зробити так, що їх немає, що їх немає в Інтернет-просторі? Якщо вони є в Інтернет-просторі, це не означає, що ми їх легалізуємо. Ми пишемо порядок, як їх поставити в стойло – да? Як їх заставити показувати свою звітність. Взагалі показати, що вони є – да? Тому що є багато іноземних компаній, які працюють на нашому ринку. Чому неможливо зробити… Чому ми не можемо зробити так, щоби наш резидент міг собі спокійно працювати в Інтернеті? І коли він почне працювати, ми почнемо його контролювати, почнемо використовувати всі правила, які є в цьому законі для того, щоби він постійно був на виду і ми розуміли, що він мусить платити податки. А так всі компанії, які працюють, по-перше, не платять податки в наш бюджет…</p>
<p></p>
<p>ГОЛОВУЮЧИЙ. Шановні колеги, я ставлю на голосування поправку 1939 народного депутата Макарова. Комітет пропонує відхилити. Прошу визначатися та голосувати.</p>
<p></p>
<p>10:21:55</p>
<p>За-94</p>
<p>Рішення не прийнято.</p>
<p>Наступна поправка 2211, народного депутата Макарова.</p>
<p></p>
<p>10:21:59</p>
<p>МАКАРОВ О.А.</p>
<p>Я вам відповім. Я вам відповім зараз на вашу репліку попередню і скажу, що зараз ви впускаєте в Україну через Інтернет саме іноземні сайти. Якщо буде рішення про заборону, то тоді ми будемо блокувати так само як російські сайти, так само банкам буде заборонено переводити гроші на рахунки таких казино, а дозволяючи Інтернет-казино, саме ви дозволяєте грати в українських, а так само і в західних іноземних Інтернет-сайтах.</p>
<p>Нам потрібно обов'язково заборонити саме українським законодавством Інтернет-казино. В такому випадку ми можемо вимагати, щоб інші країни не пускали з ІР-адрес українських гравців. А як тільки ви запускаєте, ви кажете, що податки будете брати, ви уявляєте з яких сум і з яких програшів ви будете брати податки. Що ви говорите? Це абсолютно неприпустимий бізнес – Інтернет-казино зараз, коли всі ходять з мобільними телефонами, у кожної дитини є мобільний телефон і номер картки батьків.</p>
<p></p>
<p>ГОЛОВУЮЧИЙ.</p>
<p>Ставиться на голосування правка 2211 народного депутата Макарова. Комітет пропонує відхилити. Прошу визначатися та голосувати.</p>
<p></p>
<p>10:23:21</p>
<p>За-103</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:23:26</p>
<p>ГОЛОВУЮЧИЙ. Шановні колеги, одну хвилинку, ще оголошення, а то ми... Шановні колеги, шановні народні депутати! <i>(Шум в залі)</i></p>
<p>Пан Халімон. В мене оголошення. Давид Георгійович Арахамія! Арахамія, ви чуєте хоч щось, ні? Вибачте.</p>
<p>Шановні колеги, ми розпочали нашу роботу, не привітавши нашої колеги. У Яни Вадимівни Зінкевич сьогодні теж день народження. <i>(Оплески) </i></p>
<p>Я вибачаюсь, це настільки захопила всіх "ігорка", що, вибачте, ми…</p>
<p>Я вас вітаю. Я від всього депутатського корпусу бажаю вам здоров'я, нових перемог у вашому молодому віці, нових досягнень та завжди руху вперед. Щоб нічого в житті вам не заважало це робити щиро вам бажаю. І я впевнений, що депутатський корпус до цього доєднався. Ще раз зі святом!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:24:54</p>
<p>ГОЛОВУЮЧИЙ. Поправка 2222. Народний депутат Макаров, будь ласка.</p>
<p></p>
<p>10:24:56</p>
<p>МАКАРОВ О.А.</p>
<p>В цій поправці мова йде про те, що тризіркові готелі треба виключити з переліку об'єктів, де можуть бути розміщені гральні автомати.</p>
<p>Я вам скажу, що в спальних районах міста Києва досить великий… Можете не заважати, будь ласка?! Дуже великий потенціал для того, щоб прямо в житлових кварталах будувати лжетризіркові готелі і розміщувати там гральні автомати.</p>
<p>Задача цього закону і задача наша з вами – вивести гральні автомати з спальних районів, не дати можливості простим українцям програвати свою заробітну плату, дати можливість батькам і матерям приносити заробітну плату своїм дітям.</p>
<p>Вашим законом і цією нормою з тризірковими готелями, де всього 50 номерів має бути, ви запускаєте в спальні райони, в маленькі міста казино і гральні автомати. Я прошу, виключіть, будь ласка, гральні автомати, можливість розміщувати гральні автомати в тризіркових готелях. Це абсолютно неприпустимо в Україні.</p>
<p></p>
<p>ГОЛОВУЮЧИЙ. Дякую. Будь ласка, позиція комітету.</p>
<p></p>
<p>10:26:05</p>
<p>МАРУСЯК О.Р.</p>
<p>Олег Анатолійович, тоді, коли було прийнято рішення відхилити всі правки, які дозволяли розміщувати в спальних районах зали гральних автоматів, концептуально вирішили, що три, чотири, п'ять зірок готелі, їх настільки мало, і що просто так побудувати готель для того, щоб відкрити зал гральних автоматів просто економічно невигідно.</p>
<p>І тому, якщо їх є в країні десь всього загально три, чотири, п'ять зірок – десь коло 380 готелів усього, да, то цих гральних автоматів на цілу країну, якщо буде 150-200 штук на цілу Україну, то це максимально. Більше локацій ніяких для них немає. А як ми концептуально вирішили, що цей вид діяльності треба легалізувати, то це не означає, що треба його викинути з цього тексту.</p>
<p>Правка відхилена.</p>
<p></p>
<p>ГОЛОВУЮЧИЙ. Ставиться на голосування правка 2222 народного депутата Олега Макарова. Комітет пропонує відхилити. Прошу визначатися та голосувати.</p>
<p></p>
<p>10:27:24</p>
<p>За-98</p>
<p>Рішення не прийнято.</p>
<p>Наступна поправка 2391, народний депутат Макаров.</p>
<p></p>
<p>10:27:29</p>
<p>МАКАРОВ О.А.</p>
<p>Будь ласка, послухайте мене, пане доповідачу, послухайте мене і не відволікайтесь. У вашому законопроекті вказано області, і далі вказано, яким чином по областях розподіляються ліцензії. Я розумію, послухайте мене, будь ласка. І жодного слова немає про український Крим, і жодного слова немає про український Севастополь. Я дав формулювання, яке вводить у цей закон регулювання на території Автономної Республіки Крим і на території Севастополя. Ви зараз змінили формулювання таким чином, щоб взагалі не було ніякої згадки про цю територію України.</p>
<p>Скажіть, будь ласка, хто по вашому закону буде регулювати гральний бізнес в Криму і в Севастополі – чи не країна-агресор випадково, згідно цього закону? Будь ласка, чітко треба вказати в законі, що ця територія Україна, це наша юрисдикція, і тільки українська влада може регулювати всі питання, включаючи ігорний бізнес в Севастополі і в Криму.</p>
<p></p>
<p>10:28:44</p>
<p>МАРУСЯК О.Р.</p>
<p>На робочих групах ми обговорювали питання, що робити з нашими територіями Крим і Донбас.</p>
<p>Прописували все в загальному, окремо не акцентували на цьому увагу. Тому що якщо ви почали акцентувати на цьому увагу, почалися би нові маніпуляції на рахунок цього. І тому вашу правку не враховано, щоб не піднімати зараз додаткових питань, тому що, враховуючи вашу правку, ми би підняли багато інших питань. І ви перший…</p>
<p></p>
<p>ГОЛОВУЮЧИЙ. Дякую. Ставиться на голосування поправка 2391 народного депутата Макарова. Комітет пропонує відхилити. Прошу визначатись та голосувати.</p>
<p></p>
<p>10:29:38</p>
<p>За-108</p>
<p>Рішення не прийнято.</p>
<p>Наступна поправка 2397, Макаров.</p>
<p></p>
<p>10:29:43</p>
<p>МАКАРОВ О.А.</p>
<p>Ця правка також стосується обов'язків організатора азартних ігор на гральних автоматах. Так само вказуються області, чомусь було об'єднання Київ і Київську область в один регіон і знову жодної згадки про Крим і про Севастополь. Розкажіть, яких маніпуляцій ви боїтеся в питанні визначення, що Крим – це Україна і Севастополь – це Україна? Яким чином ви зараз хочете обійти це питання в питанні регулювання ігорного бізнесу?</p>
<p>Я вважаю, що в кожному законопроекті, коли ми згадуємо про будь-які регіони України, про області, про будь-які адміністративні одиниці, повинно чітко бути вказано, що саме на цій території здійснюється регулювання українським законодавством.</p>
<p>Я пропоную в третьому читанні ввести ці поняття і чітко вказати, що це територія, де мають право бути ігрові зони, коли це відбудеться, коли Крим повернеться в Україну, тільки на підставі законодавства України. Відсутність згадки про це відкриває якраз для маніпуляцій простір. Прошу цю правку проголосувати і повернути її назад.</p>
<p></p>
<p>ГОЛОВУЮЧИЙ. Ставлю на голосування правку 2397 народного депутата Макарова. Комітет пропонує відхилити. Прошу визначатись та голосувати.</p>
<p></p>
<p>10:31:07</p>
<p>За-111</p>
<p>Рішення не прийнято.</p>
<p>Наступна поправка 2425.</p>
<p></p>
<p>10:31:11</p>
<p>МАКАРОВ О.А.</p>
<p>Ще раз хочу, Олег Романович, вам розказати те, що ви не почули, коли ми казали про банківську гарантію. Банківська гарантія прив'язується у вас до мінімальної заробітної плати на момент початку діяльності. Ліцензія видається на 5 років. Зарплата в Україні мінімальна росте. За останні 3,5 роки вона виросла в три рази. То і банківська гарантія повинна збільшуватися пропорційно збільшенню мінімальної заробітної плати в Україні.</p>
<p>Я пропоную. Ця правка стосується того, що кожен рік в разі збільшення заробітної плати банківська гарантія для оператора повинна збільшуватись, він повинен підняти її, або збільшити депозит. Чому відхилили цю абсолютно нормальну з економічної точки зору пропозицію?</p>
<p>Будь ласка, проголосуйте цю правку. І для всіх операторів азартних ігор потрібно проводити індексацію банківської гарантії відповідно до збільшення мінімальної заробітної плати в нашій країні.</p>
<p></p>
<p>ГОЛОВУЮЧИЙ. Дякую. Будь ласка, позиція комітету.</p>
<p></p>
<p>10:32:18</p>
<p>МАРУСЯК О.Р.</p>
<p>Шановний Олег Анатолійович, ми з вами декілька раз це питання обговорювали. Все буде так, як ви кажете, тільки з періодом не кожен рік, а 5 років. Тому що, коли оператор заходить на ринок, для нього потрібно зафіксувати певні цифри, на які він має розраховувати. Кожен бізнес на тому так побудований, що він має розуміти.</p>
<p>Ви ж бачите, які ціни на ліцензії, які високі банківські гарантії. Таких гарантій, таких запобіжників ні в одному законі світу немає, наскільки ми високо підняли планку. Тому кожен додатковий запобіжник… Просто легше відхилити цей закон, ніж застосовувати всі запобіжники, які ви пропонуєте.</p>
<p>Відхиляється ваша пропозиція.</p>
<p></p>
<p>ГОЛОВУЮЧИЙ. Ставиться на голосування поправка 2425 народного депутата Макарова. Комітет пропонує її відхилити. Прошу визначатись та голосувати.</p>
<p></p>
<p>10:33:27</p>
<p>За-93</p>
<p>Рішення не прийнято.</p>
<p>Наступна поправка 2591, народного депутата Макарова.</p>
<p></p>
<p>10:33:33</p>
<p>МАКАРОВ О.А.</p>
<p>Знову мова іде про банківську гарантію, але іншого виду діяльності. Зверніть увагу, якби ми прийняли цей закон 3 роки назад, то банківська гарантія була би в три рази менша. Оскільки розвивається суспільство, оскільки добробут росте, оскільки росте мінімальна заробітна плата, то і відповідальність гравця за те, що він виплатив виграш має підніматися відповідно до росту мінімальної заробітної плати. Це не є плата за ліцензію, це є банківська гарантія, гарантія діяльності. Вона повинна збільшуватися кожного року.</p>
<p>Я ще раз наполягаю, при третьому читанні чи при повторному другому читанні, а я наполягаю на тому, що воно потрібно, в такому стані не можна приймати закон.</p>
<p>Будь ласка, цю дуже важливу норму треба врахувати. А зараз, будь ласка, закличте зал підтримати, оскільки без такої індексації гарантії, які дає оператор казино і оператор гральних автоматів є недостатніми.</p>
<p></p>
<p>ГОЛОВУЮЧИЙ. Ставлю на голосування поправку 2591 народного депутата Макарова Олега Анатолійовича. Комітет пропонує відхилити. Прошу зал визначатись та голосувати.</p>
<p></p>
<p>10:34:58</p>
<p>За-96</p>
<p>Рішення не прийнято.</p>
<p>Наступна поправка 2726. Народний депутат Макаров.</p>
<p></p>
<p>10:35:04</p>
<p>МАКАРОВ О.А.</p>
<p>Я зараз ще раз повертаюсь до гри в казино в мережі Інтернет. Будь ласка, ще раз послухайте. Якщо гравець з України заходить на сайт в іншій країні, яка поважає право, яка поважає закон з української ІР-адреси, то його туди не пускають. Якщо він в Україні приходить в банк український, просить перевести гроші на рахунок Інтернет-казино за кордоном, український банк забороняє цю транзакцію, оскільки у нас заборонено Інтернет-казино.</p>
<p>Зараз, дозволяючи операторам Інтернет-казино витягувати гроші з українців з мобільних телефонів їх, з їх банківських рахунків, ви запускаєте сюди весь світ, всі казино світу.</p>
<p>Тому я абсолютно переконаний, що ця моя правка, яка виключає можливість роботи Інтернет-казино в Україні, спасає половину життів і половину оцих хворих людей. Будь ласка, підтримайте цю правку.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:36:37</p>
<p>ГОЛОВУЮЧИЙ. Шановні колеги! Позиція комітету?</p>
<p></p>
<p>10:36:19</p>
<p>МАРУСЯК О.Р.</p>
<p>Позиція комітету – відхилити. Шановний Олег Анатолійович, всі Інтернет-казино світу і так є на нашому ринку. Скільки разів це повторювати? Якщо вони і так є, то чому їх не легалізувати?</p>
<p>Відхиляється правка.</p>
<p></p>
<p>ГОЛОВУЮЧИЙ. Ставлю на голосування пропозицію 2726. Комітетом вона не підтримана. Прошу визначатись та голосувати.</p>
<p></p>
<p>10:37:05</p>
<p>За-99</p>
<p>Рішення не прийнято. Правка не врахована.</p>
<p>Наступна правка 3024.</p>
<p></p>
<p>10:37:13</p>
<p>МАКАРОВ О.А.</p>
<p>Олег Романович, ця правка також стосується Інтернет-казино. Ще раз послухайте, що ви сказали: у нас зараз є Інтернет-казино нелегальне, то давайте його легалізуємо. Ми приймаємо зараз Закон про гральний бізнес, давайте його заборонимо і тоді буде підстава блокувати сайти, тоді будуть підстави забороняти транзакції, тоді буде підстава забороняти входити на IP-адреси як українських Інтернет-казино, так і закордонних.</p>
<p>Тому ще раз кажу, ваша логіка про дозвіл Інтернет-казино в Україні абсолютно неприпустима. Нам треба при повторному другому читанні, до якого я закликаю, абсолютно викорінити, виключити згадку про Інтернет-казино.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:38:04</p>
<p>МАРУСЯК О.Р.</p>
<p>Так виглядає, що ми змагаємося логіками. Якщо зараз іноземні оператори працюють на нашому ринку, а ми хочемо прописати правила, як це має бути, цим законом якраз ми хочемо прописати правила, щоб тільки резиденти України мали право працювати на нашому ринку, щоб іноземні оператори, було їм не вигідно заходити на наш ринок. Якщо наші резиденти будуть працювати на цьому ринку, тоді ми будемо блокувати. І так і так, питання ж блокування не в тому, чи є оператори, чи є це легальним бізнесом, чи нелегальним.</p>
<p>Правка ваша відхилена і позиція комітету така сама.</p>
<p></p>
<p>ГОЛОВУЮЧИЙ. Ставлю на голосування правку 3024, комітетом не підтримана. Прошу визначатися та голосувати.</p>
<p></p>
<p>10:39:17</p>
<p>За-89</p>
<p>Рішення не прийнято. Правка не врахована.</p>
<p>3204.</p>
<p></p>
<p>10:39:23</p>
<p>МАКАРОВ О.А.</p>
<p>Олег Романович, повертаючись до нашої з вами дискусії про Інтернет-казино і про те, що треба легалізувати Інтернет-казино за вашою пропозицією, хочу вам сказати, що я подав правки, по всьому тексту, виключити цей вид діяльності. І до мого здивування, в трьох випадках ви підтримали цю пропозицію. Я дуже уважно буду слідкувати, щоб ці мої правки, які враховані, не пропали при публікації, якщо цей закон буде прийнятий. І я не скажу, які це правки, якщо ви самі не знайдете. Я дуже сподіваюся, що ці правки мої, які пройшли, дозволять нам викоренити казино з цього закону і з українського побуту, і з українського обіходу.</p>
<p>Я прошу підтримати правку.</p>
<p></p>
<p>ГОЛОВУЮЧИЙ. Ставлю на голосування правку номер 3204, комітетом вона не підтримана. Прошу визначатися та голосувати.</p>
<p></p>
<p>10:40:38</p>
<p>За-87</p>
<p>Рішення не прийнято. Правка не врахована.</p>
<p>3217.</p>
<p></p>
<p>10:40:44</p>
<p>МАКАРОВ О.А.</p>
<p>Це моя остання правка. Вона стосується адміністративної відповідальності за порушення цього закону і за порушення Кодексу адміністративних правопорушень у цій сфері. Але я хочу сказати, що законопроект, який ми зараз розглядаємо потребує кардинального корінного перепрацювання, ми повинні викорінити гральний бізнес, гральні автомати із спальних районів. Ми повинні викорінити можливість простих українців програвати свою зарплату, ми повинні зупинити хворобу, яка може прийти в Україну під назвою лудоманія.</p>
<p>Я переконаний, що цей недосконалий законопроект потрібно, як мінімум, відправляти на повторне друге читання, як максимум – відхиляти і писати новий законопроект, де має бути чітко написано, що вони працюють тільки в п'ятизіркових готелях і доступні тільки іноземцям, або багатим українцям, які можуть задекларувати свої великі статки, і таким чином поділитися податками з іншими людьми.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 3217 народного депутата Макарова. Комітетом не підтримана.</p>
<p>Прошу визначатись та голосувати.</p>
<p></p>
<p>10:42:11</p>
<p>За-102</p>
<p>Рішення не прийнято. Правка не врахована.</p>
<p>Качура Олександр Анатолійович. Ви одну правку хотіли би ставити на врахування. Правильно я розумію? І виступ – 2 хвилини.</p>
<p>Включіть, будь ласка, мікрофон 2 хвилини. Після цього 220, да, правка?</p>
<p></p>
<p>10:42:49</p>
<p>КАЧУРА О.А.</p>
<p>Олександр Качура, фракція "Слуга народу". Колеги, насправді даний законопроект відрізняється кардинально від того концепту, який нам був запропонований раніше.</p>
<p>Для мене було принциповим питанням, щоб під час організації грального бізнесу, казино, гральних автоматів так, як це є у всьому світі, використовувалися виключно готелі, і це є у законопроекті.</p>
<p>Друге питання – це безпека гравців і обмеження тих осіб, які виносять останнє зі своєї хати. Тому що, ви знаєте, декілька днів тому був в одному із спальних районів, і коли ти йдеш по вулиці, кожні 5-10 метрів – ломбард.</p>
<p>Так от, згідно нашого законопроекту, який напрацював автор, а я вам скажу, що він провів титанічну роботу, тому що з кожним автором правки він дискутував, він говорив, аргументував позицію саме з державницьким підходом. Так от, якщо говорити про ломбарди, то зараз, коли ринок був нелегальним, коли під прикриттям всяких державних лотерей видурювали останнє всякі "космолоти", "кашалоти". І в нас є обмеження – тільки з 21 року можна буде потрапити до такого грального закладу. І буде створено відповідний реєстр, до якого будуть вносити осіб, які будуть мати обмеження до участі в гральному закладі.</p>
<p>І я просив би підтримати. Тому що, ви знаєте, от опозиція, для них вся їхня діяльність – це азартна гра. А я впевнений, що ті люди, для яких це не гра, а для яких це дійсно питання, по-перше, безпеки кожного громадянина України, обмеження, сплата податків, створення спеціального фонду освіти, науки, медицини. І ми переслідуємо тільки державницьку позицію, тому голосуємо "за".</p>
<p></p>
<p>ГОЛОВУЮЧИЙ. І щодо 2020, Олександр Анатолійович.</p>
<p></p>
<p>10:45:00</p>
<p>КАЧУРА О.А.</p>
<p>Моя правка про захист в першу чергу гравців. Тому що в нас є певні запобіжники, і є певні гарантії для організаторів грального бізнесу, але водночас в нас незахищеним залишається гравець. Адже дуже часто букмекерські компанії, і це ні для кого не секрет, коли гравець дійсно зробив ставку, яка виявилася виграшною, його звинувачують в якихось фальсифікаціях і без будь-яких пояснень просто йому не виплачують цей платіж.</p>
<p>Тому моя редакція: "Обґрунтована підозра, передбачена пунктом 3 частини першої статті 36 цього Закону має бути письмово або в електронній формі надана гравцю з наведенням фактів щодо такої підозри протягом однієї доби".</p>
<p>Тому це питання захисту гравців і я прошу підтримати представника профільного комітету, автора законопроекту цю правку, і ми захистимо гравців і таким чином збалансуємо роботу і організаторів грального бізнесу, і безпосередньо гравців, яким...</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:46:11</p>
<p>МАРУСЯК О.Р.</p>
<p>Зараз я тут стою від імені комітету, ми як комітет її відхилили, але як особисто я розділяю вашу думку...</p>
<p></p>
<p>ГОЛОВУЮЧИЙ. Вас не чутно, Олег Романович.</p>
<p></p>
<p>МАРУСЯК О.Р. Я виступаю від імені комітету, ми на комітеті відхилили її, вашу правку. Але тут є велика доля правди, вона використовувалася як запобіжник, як додатковий запобіжник. Очевидно, букмекери мають швидко реагувати і пояснювати, чому вони не роблять виплату. Так що моя особиста позиція – підтримати цю правку, а зал нехай визначається.</p>
<p></p>
<p>ГОЛОВУЮЧИЙ. Я правильно розумію позицію комітету, що 2020 на комітеті не була підтримана, однак категоричного супротиву ні в комітеті, ні у вас як представника комітету немає, правильно?</p>
<p></p>
<p>МАРУСЯК О.Р. Немає, так.</p>
<p></p>
<p>ГОЛОВУЮЧИЙ. Ставлю на голосування правку 2020. Прошу підтримати та проголосувати.</p>
<p></p>
<p>10:47:32</p>
<p>За-251</p>
<p>Правка врахована.</p>
<p>Качура.</p>
<p><b> </b></p>
<p>ГОЛОВУЮЧИЙ. 464 правка. Івченко Вадим Євгенович.</p>
<p></p>
<p>10:48:12</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Колеги, я хочу звернутися до кожного. Ось дивіться, що у нас відбувається. В країні карантин. Велика заборгованість – більше 2,5 мільярдів гривень по заробітних платах. Шахтарі йдуть під Верховну Раду, шахтарі йдуть під Офіс Президента, встановлюють палатки. Виходять профспілки з вимогами, вносяться закони про рейдерське захоплення і майна у тому числі профспілок.</p>
<p>У нас сьогодні повінь, у нас лихо на Західній Україні. А що ми з вами робимо? Ми з вами розглядаємо покер, гральні автомати, ми з вами розглядаємо "одноруких бандитів". Нас чують люди. Ви відчуваєте, що вони зараз, яку ненависть відчувають до Верховної Ради України, колеги?</p>
<p>І ці правки, які сьогодні я подаю і прошу, щоб ви їх слухали, ми говоримо про те, щоб все було, як в інших розвинених країнах. Я зараз вам буду приводити приклади, щоб ви просто відчували, наскільки ми…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:49:28</p>
<p>МАРУСЯК О.Р.</p>
<p>Відхилити. Позиція комітету – відхилити правку.</p>
<p></p>
<p>ГОЛОВУЮЧИЙ. Ставлю на голосування правку 464. Комітетом не врахована. Прошу визначатися та голосувати.</p>
<p></p>
<p>10:50:00</p>
<p>За-76</p>
<p>Рішення не прийнято. Правка не врахована.</p>
<p>516 правка. Івченко.</p>
<p></p>
<p>10:50:05</p>
<p>ІВЧЕНКО В.Є.</p>
<p>Колеги, по-перше, хочеться, щоб ви чітко зрозуміли, щоб для того, щоби в бюджет були перераховані 4 мільярди, про які ви так хвалитесь на всіх ефірах, потрібно, щоб 40 мільярдів були витягнуті з кишень українців. Тобто ви говорите про те, що у нас є гральні зали в тризіркових готелях, ці "однорукі бандити" в маленьких городах, які будуть у закладах безпосередньо відкриватися. Ви навіть зняли правку близькості до дитячих садочків і шкіл – 500 метрів.</p>
<p>Що це означає? Це означає, що українець бідний – не багатий, не іноземець, не гості, які приїжджають – а бідний буде приходити в ці гральні зали і виносити останнє, колеги, останнє. 40 мільярдів українці мають програти задля того, щоб ці копійки надійшли в бюджет. Ви будете розрушати сім'ї, ви будете розрушати безпосередньо здоров'я людей, а люди – це наші з вами не тільки виборці, це...</p>
<p></p>
<p>ГОЛОВУЮЧИЙ. Ставлю на голосування 516 правку. Комітетом не врахована. Прошу визначатись та голосувати.</p>
<p></p>
<p>10:51:37</p>
<p>За-78</p>
<p>Рішення не прийнято, правка не врахована.</p>
<p>640 правка, Івченко.</p>
<p></p>
<p>10:51:41</p>
<p>ІВЧЕНКО В.Є.</p>
<p>Колеги, я хотів би кожному з вас нагадати одну річ. Ось дивіться, є такий австралійський фільм "Нація ігроманів". Він чітко показує, яким чином держава відійшла від регулювання і збільшила кількість людей, які називаються лудоманами – ті, які вовлечены в ці азартні ігри. Вони з дев'ятої ранку, ще не прокинулась країна – вони чекають біля дверей, щоб зайти. А в ломбарді вони вже заклали останнє: заклали меблі, заклали зуби бабушкины і, заклали золото, майно і так далі. І вони йдуть у ці гральні зали як люди, які вже залежні.</p>
<p>Колеги, зрозумійте одну річ, неможливо в бідній країні зробити так, щоб більшість захворіла на ігроманію, на лудоманію, і потім ці хворі люди будуть виносити останнє і розрушати свої сім'ї. Тому моя правка саме говорить про те, щоб зняти даний законопроект взагалі з розгляду.</p>
<p></p>
<p>ГОЛОВУЮЧИЙ. 640 правка, Івченко. Позиція комітету. Позиція комітету.</p>
<p></p>
<p>10:52:58</p>
<p>МАРУСЯК О.Р.</p>
<p>Відхилити правку, тому що взагалі ви говорили не по суті цієї правки.</p>
<p></p>
<p>ГОЛОВУЮЧИЙ. Ставлю на голосування 640 правку. Комітетом вона не підтримана. Прошу визначатись та голосувати.</p>
<p></p>
<p>10:53:26</p>
<p>За-77</p>
<p>Рішення не прийнято. Правка не врахована.</p>
<p>667-а.</p>
<p></p>
<p>10:53:30</p>
<p>ІВЧЕНКО В.Є.</p>
<p>Доповідаючому я хочу сказати, знаєте, "Батьківщина", коли зараз виступає, то я вам скажу по суті. Ви зняли обмеження 500 метрів від дитячих садочків і шкіл, ви зняли правку. І 2279 мої ще колеги будуть ставити на підтвердження.</p>
<p>Так ось, моя правка, якщо, по суті ви хочете, вона говорила про наступне: будь-які ліцензії, будь-які відкриття закладів гральних мають узгоджуватися з органами місцевого самоврядування. В Сполучених Штатах 23 штати взагалі заборонили гральні заклади на своїх територіях, а ви сьогодні знімаєте і хочете не узгоджувати з органами місцевого самоврядування. В штаті Нью-Йорк ви знайдете гральні заклади і казино тільки в Атлантик-Сіті, а в Неваді – в Лас-Вегасі. Ось моя правка про це і говорить.</p>
<p>Включіть органи місцевого самоврядування і вони розберуться безпосередньо з тими ліцензіями, які ви будете видавати на рівні держави. А свою правку прошу підтримати.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:54:30</p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>10:54:37</p>
<p>МАРУСЯК О.Р.</p>
<p>Позиція комітету в чому полягає? Україна – це не федеральне..., у нас не федеральний устрій і це не Сполучені Штати, а в усіх інших країнах Європи це робиться централізовано. І якщо б ми ще дозволили місцевим органам самоврядування дозволяти чи забороняти гральні заклади, ми би взагалі ускладнили ситуацію.</p>
<p>Так що ваша правка в цьому питанні відхилена.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:55:02</p>
<p>ГОЛОВУЮЧИЙ. Ставлю на голосування 667 правку, комітетом вона відхилена. Прошу визначатися та голосувати.</p>
<p></p>
<p>10:55:18</p>
<p>За-106</p>
<p>Рішення не прийнято. Правка не врахована.</p>
<p>668 правка, Івченко.</p>
<p></p>
<p>10:55:23</p>
<p>ІВЧЕНКО В.Є.</p>
<p>Я хочу сказати, що "Батьківщина" вам сьогодні і в минулі дні, вже третій день говорить наступне. Ось дивіться, людина втрачає квартиру, людина втрачає майно, людина втрачає все цінне, що є, вона це заставляє, бере кошти і йде в цю букмекерську контору чи в ігровий зал. Спочатку у неї якесь любопитство, вона намагається щось зробити, а потім відбувається залежність. Потім відбувається те, про що ми з вами говоримо. І ця залежність у наших людей, вона не вивчена. Ви побачите в геометричній прогресії, скільки людей хворих на лудоманію. Ви хочете, щоб у нас були розрушені сім'ї, ви хочете, щоб у нас люди шукали швидкого виграшу і ходили в ці заклади, гральні заклади.</p>
<p>"Батьківщина" вимагає, щоб ви знімали такі закони. Сьогодні потрібні закони, які безпосередньо будуть допомагати тому лиху, яке є на Західній Україні і боротьбу з пандемією. Тому, будь ласка, третій день "Батьківщина"…</p>
<p></p>
<p>ГОЛОВУЮЧИЙ. Дякую. Ставлю на голосування 668 правку, комітетом вона не підтримана. Прошу визначатися та голосувати.</p>
<p></p>
<p>10:56:50</p>
<p>За-80</p>
<p>Рішення не прийнято. Правка не врахована.</p>
<p>678 правка.</p>
<p></p>
<p>10:56:54</p>
<p>ІВЧЕНКО В.Є.</p>
<p>Дмитро Олександрович, зараз звертаюся до вас особисто. Давайте ми не будемо мучити людей, які зараз спостерігають все те, що відбувається у Верховній Раді вже третій день. Ми не приймаємо відповідні закони, які потрібні суспільству, в залі немає голосів. Ось поставте на рейтингове голосування зараз цей закон і ви побачите, що голосів немає, а це означає, навіщо ми витрачаємо час, навіщо ми доповідаємо правки і закликаємо вас і всю монобільшість, щоби ви знімали такі закони. І давайте будемо ставити закони, які будуть допомагати в боротьбі з лихом.</p>
<p>Ті зміни до бюджету, які ми запропонували, які пропонував уряд Тимошенко допомагати кожному господарству і кожному фермеру. Ми відповідні законопроекти подали, законопроекти які дають фермерам і фермерським господарствам оформляти землі, і багато інших, які сьогодні, дійсно, потрібні.</p>
<p>Поставте, Дмитро Олександрович, на рейтингове голосування і ми побачимо, чи це потрібно сьогодні Верховній Раді і будемо…</p>
<p></p>
<p>ГОЛОВУЮЧИЙ. Вадим Євгенович, я відкоментую, якщо ви не заперечуєте. По-перше, ми в розгляді питання і ставити на рейтингове буде некоректно по відношенню до колег.</p>
<p>Друге: порядок денний формується на базі тих пропозицій, які надходять від комітетів, в тому числі і від Комітету з питань аграрної політики, членом якого ви є. І цей законопроект також був рекомендований нашими колегами. Тому давайте поважати всіх і подивимось, як далі будуть розгортатися події. Дякую.</p>
<p>Можемо не голосувати цю правку, правильно я розумію?</p>
<p>Наступна правка – 825 правка, Івченко.</p>
<p></p>
<p>10:58:36</p>
<p>ІВЧЕНКО В.Є.</p>
<p>Колеги, я от хочу сказати, що людина, і "Батьківщина" про це говорила, яка у відчаї іде в ці заклади для того, щоб щось виграти, бо їй здається, що це легкі кошти, вони втрачають останнє. Вони роблять останні ставки і виносять з хати все. Зрозумійте, яка може бути серйозна залежність. А у цих людей є діти, є син, є донька, яким потрібно навчатися. Є безпосередньо батьки за яких потрібно піклуватися, а в них маленькі пенсії.</p>
<p>Ви сьогодні розрушаєте цим законом сім'ї в угоду ігорній мафії. "Батьківщина" просить вас, просто благає, давайте з вами знімемо цей законопроект і будемо приймати закони, які будуть допомагати безпосередньо боротьбі з тим лихом, яке є на Західній Україні. Де непотрібні в селах ці гральні заклади, де непотрібно це в маленьких містах, а це більшість українців, це більшість…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:59:47</p>
<p>МАРУСЯК О.Р.</p>
<p>Відхилити правку – позиція комітету.</p>
<p></p>
<p>ГОЛОВУЮЧИЙ. Обґрунтовано.</p>
<p>825 правка. Прошу визначатись та голосувати.</p>
<p></p>
<p>11:00:12</p>
<p>За-81</p>
<p>Рішення не прийнято. Правка не врахована.</p>
<p>Наступна 891-а, правильно я розумію?</p>
<p></p>
<p>11:00:20</p>
<p>ІВЧЕНКО В.Є.</p>
<p>Шановні колеги, я хочу вам сказати, і нагадати кожному з вас. У програмі Президента Зеленського було поняття що, і було в програмі записано, що кожні важливі питання будуть виноситися на референдум. Подивіться, будь ласка, соціологічне дослідження групи "Рейтинг": майже 60 відсотків людей проти, проти того, щоб знімали заборону, яку запровадив уряд Тимошенко на гральний бізнес і відкриття гральних закладів.</p>
<p>Колеги, якщо ви хочете виконувати програму Президента, і на всіх ефірах ви говорите, що ми виконуємо, так, будь ласка, зверніться до людей, проведіть референдум, запитайте громадян і виборців, які за вас голосували, а потім приймайте рішення. Це буде для вас дорожня карта, якщо ви не знаєте як робити.</p>
<p>Тому пропонуємо оголосити референдум. А зараз зніміть цей закон.</p>
<p></p>
<p>ГОЛОВУЮЧИЙ. Ставлю на голосування 891 правку. Комітетом не підтримана. Прошу визначатись та голосувати.</p>
<p></p>
<p>11:01:45</p>
<p>За-82</p>
<p>Рішення не прийнято. Правка не врахована.</p>
<p>906 правка.</p>
<p></p>
<p>11:01:50</p>
<p>ІВЧЕНКО В.Є.</p>
<p>Колеги, а зараз я вам хочу сказати наступне: Сполучені Штати, 23 штати безпосередньо, ввели заборону.</p>
<p>В Японії жорстка заборона на всі види азартних ігор, там є великі проблеми, чому вони вводять заборону, із залежністю на лудоманів.</p>
<p>Запитайте Тимошенко Юлію Володимирівну, хто був ініціатором заборони – саме Міністерство охорони здоров'я, коли побачили, що в геометричній прогресії зростає кількість людей, залежних на азартні ігри. Колеги, в Китаї, коли там дозволені азартні ігри, ви знаєте, скільки людей залежні на лудоманію, на ці всі ігрові речі? Сто мільйонів.</p>
<p>Що ви хочете, щоб українці робили? Щоб вони працювали на заводах і фабриках, щоб вони відкривали фермерські господарства чи щоб програвали останні кошти для того, щоб мізерні копійки від податків направляли на інші цілі? Колеги, зніміть даний законопроект, не смішіть…</p>
<p></p>
<p>ГОЛОВУЮЧИЙ. Ставлю на голосування 906 правку. Комітетом вона не підтримана. Прошу визначатися та голосувати.</p>
<p></p>
<p>11:03:18</p>
<p>За-82</p>
<p>Рішення не прийнято. Правка не врахована.</p>
<p>Правка 999.</p>
<p></p>
<p>11:03:24</p>
<p>ІВЧЕНКО В.Є.</p>
<p>Колеги, правка 999 говорить про органи місцевого самоврядування. Говорить про те, що органи місцевого самоврядування чітко мають впливати і це вже правильне рішення на те, кому видається ліцензія на їхні території, впливати на те, де розміщувати заклади і мати право вето. Подумайте про ту децентралізацію, про яку ми вже говоримо 7 років, її потрібно робити не тільки бюджетною, а ще й надавати повноваження.</p>
<p>І саме цією правкою я пропоную надати повноваження органам місцевого самоврядування визначатися: чи потрібно їм хворі люди на лудоманію, чи потрібно їм, щоб в їхньому місті розповсюджувалася ця хвороба, залежність людей, чи все ж таки вони будуть мати право вето.</p>
<p>Це є децентралізація – на своїй території органи місцевого самоврядування мають мати право вето на те, щоб там відкривалися ці "однорукі бандити" і заклади азартних ігор.</p>
<p>Колеги, прошу підтримати цю правку.</p>
<p></p>
<p>ГОЛОВУЮЧИЙ. Правка 999. Комітетом не підтримана. Прошу визначатися та голосувати.</p>
<p></p>
<p>11:04:49</p>
<p>За-87</p>
<p>Рішення не прийнято. Правка не врахована.</p>
<p>1088. Івченко.</p>
<p></p>
<p>11:04:56</p>
<p>ІВЧЕНКО В.Є.</p>
<p>Шановні колеги, надання права територіальним громадам брати участь у прийнятті рішення – це правильне введення безпосередньо, якщо ми хочемо ліцензування. Нонсенс, коли до організації проведення ігор не залучаються місцеві громади, на територіях яких планується розмістити безпосередньо заклади для проведення ігор.</p>
<p>Колеги, давайте ми ще раз подумаємо над конструктивом. Давайте звернемося до здорового глузду. Давайте повернемося до тих соціологічних досліджень, які ми всі з вами маємо. 60 відсотків людей проти того, щоб їхні діти програвали останнє в закладах безпосередньо азартних ігор. А в цих людей, можливо, є сім'ї, є дружини, є малолітні діти. Ви подумайте про них. Хто ними буде піклуватися, коли батько буде втрачати останнє в цих закладах азартних ігор?</p>
<p>Прошу підтримати цю правку по органах місцевого самоврядування.</p>
<p></p>
<p>ГОЛОВУЮЧИЙ. Добре. Ставлю на голосування правку 1088 Івченка. Комітетом не підтримана. Прошу визначатися та голосувати.</p>
<p></p>
<p>11:06:24</p>
<p>За-92</p>
<p>Рішення не прийнято. Правка не врахована.</p>
<p>Наступна правка 1118.</p>
<p></p>
<p>11:06:30</p>
<p>ІВЧЕНКО В.Є.</p>
<p>Колеги, ви знаєте, коли в Словенії міністра запідозрили в тому, що він за завищеною вартістю продавав маски під час пандемії і лікарські засоби, то цей міністр пішов у відставку.</p>
<p>І кожна країна, кожен уряд, і кожен Президент завжди діють в національних інтересах. Вони мають бачити, що вони роблять для суспільства. Вони мають бачити корисні речі, і вони мають відповідальність. А у нас, на жаль, я так бачу по залу Верховної Ради, коли всі розмовляють, ні Президент, ні безпосередньо парламент сьогодні не працюють на користь людей.</p>
<p>Соціологічні дослідження говорять протилежне. Їм не надо сьогодні, не їм, а нам українцям не надо сьогодні ці заклади азартних ігор. Українцям сьогодні потрібні інші речі. І хотілося б, щоб влада прислухалася. І ці соціологічні дослідження говорять про те, що дії, які робить Президент та Верховна Рада , 47 відсотків вже…</p>
<p></p>
<p>ГОЛОВУЮЧИЙ. Ставлю на голосування 1118. Комітетом не підтримана ця правка. Прошу визначатись та голосувати.</p>
<p></p>
<p>11:07:56</p>
<p>За-88</p>
<p>Рішення не прийнято. Правка не врахована.</p>
<p>1282.</p>
<p></p>
<p>11:08:01</p>
<p>ІВЧЕНКО В.Є.</p>
<p>Колеги, "Батьківщина" ще раз вас просить і наполягає, і виборці ваші наполягають. Ви в програмі говорили про народовладдя, і про те, що ви будете звертатися до людей по всім важливим питанням.</p>
<p>Колеги, досить важливо, щоб ви звернулися сьогодні з цієї високої трибуни, оголосили референдум з цього питання. Запитайте у українця – потрібні йому азартні заклади в своїх містах чи ні? Запитайте простих українців.</p>
<p>А коли 67 відсотків людей потребують соціальної допомоги в оплаті житлово-комунальних послуг, коли малий бізнес під час пандемії закритий або закривається, і не всі потім відкриваються, хто буде ходити в ці заклади? Звідки будуть братися кошти? Виносити з хатів будуть останнє?</p>
<p>Колеги, ми просимо вас зняти цей законопроект. "Батьківщина" просить і наполягає не тільки зняти, а і оголосити референдум. Колеги, дослухайтесь, будь ласка, до опозиції, зніміть…</p>
<p></p>
<p>ГОЛОВУЮЧИЙ. Ставлю на голосування правку 1282. Комітетом не підтримана. Прошу визначатись та голосувати.</p>
<p></p>
<p>11:09:27</p>
<p>За-88</p>
<p>Рішення не прийнято. Правка не врахована.</p>
<p>Наступна правка 1346.</p>
<p></p>
<p>11:09:34</p>
<p>ІВЧЕНКО В.Є.</p>
<p>Шановні колеги, ви пам'ятаєте народного депутата Олю Бєлькову, яка була у фракції "Батьківщина". Вона до вас звернулася зі сльозами на очах. Я пам'ятаю, як весь зал чув її виступ. Вона розказала про свою родину, вона розказала про свою дитину. І це, повірте, непоодинокий випадок таких речей, які є в українському суспільстві. Ми не знаємо з вами, яким чином будуть діяти люди, які підуть в гральні заклади. Міністерство охорони здоров'я і люди, які безпосередньо відчувають це, вони говорять: "Це буде збільшуватися в геометричній прогресії". Ми прямо сьогодні таким чином вбиваємо здоров'я, здоров'я українців і здоров'я тих людей, які будуть ходити в ці гральні заклади. І здоров'я сімей, які будуть боротися з такими батьками. Почуйте своїх колег. Прочуйте людину, яка через це пройшла, і її сина, який був хворий на лудоманію.</p>
<p></p>
<p>ГОЛОВУЮЧИЙ. 1362, да, правка? 46?</p>
<p>1346. Ставлю її на голосування. Прошу визначатись та голосувати.</p>
<p></p>
<p>11:11:08</p>
<p>За-90</p>
<p>Рішення не прийнято. Правка не врахована.</p>
<p>1362, Івченко.</p>
<p></p>
<p>11:11:14</p>
<p>ІВЧЕНКО В.Є.</p>
<p>1362. Колеги, хочу сказати, що Всесвітня організація охорони здоров'я визнала лудоманію гіршим захворюванням ніж наркозалежність і алкоголізм. І у нас сьогодні є ситуація, коли ви забороняєте органам місцевого самоврядування мати право вето на розміщення цих закладів. Ви знімаєте обмеження 500 метрів чи кілометр від навчальних закладів, від закладів безпосередньо дитячого виховання.</p>
<p>Ви зрозумійте одну річ: лудоман – це людина, яка в 3 години ночі програла, потім заклала в ломбард кошти і в 9 ранку стоїть, вибачте, от з такими очима задля того, щоби знову іти безпосередньо в цей заклад – авось вона щось виграє.</p>
<p>Зрозумійте, це непотрібно нашим дітям коли вони біля шкіл будуть бачити таке.</p>
<p></p>
<p>ГОЛОВУЮЧИЙ. Ставлю на голосування правку 1362. Комітетом, бачу, не підтримана. Прошу визначатись та голосувати.</p>
<p></p>
<p>11:12:46</p>
<p>За-89</p>
<p>Рішення не прийнято.</p>
<p>1383.</p>
<p></p>
<p>11:12:50</p>
<p>ІВЧЕНКО В.Є.</p>
<p>Івченко, "Батьківщина". Колеги, ще раз вас прошу, правку в підтримку органів місцевого самоврядування, вона має закріпити участь органів місцевого самоврядування у регулюванні діяльності і проведення азартних ігор на території органів місцевого самоврядування. Вони мають мати право приймати рішення про заборону діяльності, організації і проведення цих ігор на території територіальної громади. Вони мають право заборонити тимчасово на 3 роки, на 5 або взагалі відмовитись від того, щоб на їхніх територіях були такі азартні ігри. Крім того місцеві ради мають погоджувати видачу ліцензій. Колеги, оце є реальна децентралізація, це повноваження, які даються органам місцевого самоврядування.</p>
<p>В Сполучених Штатах, нагадаю, 23 штати ввели заборону. Тільки в двох штатах на окремих територіях можна розміщувати азартні ігри. А в інших штатах, колеги, за резерваціями неможливо відкривати…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:14:03</p>
<p>МАРУСЯК О.Р.</p>
<p>Позиція комітету відхилити цю правку, тут йдеться не про це, тут йдеться про ідентифікацію гравця в мережі Інтернет, так що вона відхилена.</p>
<p></p>
<p>ГОЛОВУЮЧИЙ. Добре. Ставимо на голосування 1383, Івченко. Комітетом відхилена. Прошу визначатися та голосувати.</p>
<p></p>
<p>11:14:36</p>
<p>За-96</p>
<p>Рішення не прийнято. Правка не врахована.</p>
<p>1390.</p>
<p></p>
<p>11:14:41</p>
<p>ІВЧЕНКО В.Є.</p>
<p>Колеги, ще раз про органи місцевого самоврядування. Вони мають чітко визначати і якщо вони будуть бачити, що малолітні діти до 21 року, наприклад, ходять, то безпосередньо додержуватися можливості права вето на видачу ліцензій таким гральним закладам, або розміщення безпосередньо в близькості, органами місцевого самоврядування.</p>
<p>Ми запропонували механізм, який зробить фінансово невигідним навіть, скажемо, відкриття тих закладів, якщо вони не будуть безпосередньо працювати по правилам.</p>
<p>Колеги, ми просимо вас, щоб ви підтримали дану правку, яка говорить про те, що вони мають відшкодовувати ці гральні заклади цим сім'ям, якщо вони знають, що людина хвора на лудоманію, стократну суму програшу. Колеги, ми працюємо для людей, "Батьківщина", і ці правки направлені на здоров'я української нації. Будь ласка, підтримайте цю правку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:15:48</p>
<p>МАРУСЯК О.Р.</p>
<p>Ми відхиляємо цю правку. І ви говорите, що буде фінансово невигідно. Я розумію це так: фінансово невигідно їм буде відкривати той заклад, якщо вони не зможуть договоритися з місцевими чиновниками, тоді буде фінансово невигідно. Це спонукає ще додатково рівня корупції. Правка відхилена.</p>
<p></p>
<p>ГОЛОВУЮЧИЙ. Ставлю на голосування 1390 правку. Вона не підтримана комітетом. Прошу визначатися та голосувати.</p>
<p></p>
<p>11:16:33</p>
<p>За-95</p>
<p>Рішення не прийнято. Правка не врахована.</p>
<p>1410.</p>
<p></p>
<p>11:16:37</p>
<p>ІВЧЕНКО В.Є.</p>
<p>Колеги, я щось не зрозумів: головуючий з трибуни говорить про те, не давати місцевим чиновникам права заборони чи вето відкриття гральних закладів, бо вони, можливо, корупціонери. А чиновники безпосередньо центральних органів влади не корупціонери? А те, що вони сьогодні ми віддаємо їм землю і даємо їм право розпорядження землями, колеги – це правильно чи неправильно?</p>
<p>Подумайте, що таке децентралізація? Яка у вас думка? Децентралізація – це повноваження приймати рішення на своїй території, це вкрай важливо. А ви говорите, що там якісь корупціонери. Так вони вас і обирали, і ви сьогодні йдете на вибори, сказавши про те, я хочу заявити на всю країну, що місцеві органи влади – це корупціонери. От тепер ми подивимося, як ви будете складати списки від "Слуги народу".</p>
<p>Про що ви думаєте, коли ви стоїте біля трибуни? Не говоріть дурниць, будь ласка. І дайте повноваження місцевим органам влади.</p>
<p>Дякую.</p>
<p></p>
<p>ГОЛОВУЮЧИЙ. Дякую. Ставлю на голосування правку 1410. Комітетом не підтримано. Прошу визначатися та голосувати.</p>
<p></p>
<p>11:17:54</p>
<p>За-96</p>
<p>Рішення не прийнято, правка не врахована.</p>
<p>1412.</p>
<p></p>
<p>11:18:01</p>
<p>ІВЧЕНКО В.Є.</p>
<p>Колеги, от переді мною виступав, коли по цьому… поправка, мій колега Андрій Ніколаєнко. Він сказав, якщо навіть ви хочете відкривати гральні заклади, то зробіть це професійно, як, наприклад, у тій же Франції. Там неможливо відкрити гральний заклад в місті з меншою кількістю населення 500 тисяч.</p>
<p>Якщо ви навіть відкриваєте, відкрийте це в п'ятизіркових готелях, на окремих територіях, прибережних територіях – Одеська, Миколаївська там Запорізька і Херсонська області. Дайте можливість, щоб туди приїжджали іноземці, щоб вони ввозили інвестиції, і тільки іноземці хай програють в наших закладах. І потім ви будете збирати податки, і зовсім професійно будете розподіляти на освіту, на культуру чи на спорт.</p>
<p>Зрозумійте логіку, це вірна логіка, яку запропонував мій колега з "Батьківщини" Андрій Ніколаєнко, підтримайте цю правку.</p>
<p>Дякую.</p>
<p></p>
<p>ГОЛОВУЮЧИЙ. Важлива правка, однак, на жаль, теж не підтримана комітетом. 1412, да? Ставлю її на голосування. Прошу визначатися та голосувати.</p>
<p></p>
<p>11:19:28</p>
<p>За-98</p>
<p>Рішення не прийнято. Правка не врахована.</p>
<p>Правка 1416.</p>
<p></p>
<p>11:19:35</p>
<p>ІВЧЕНКО В.Є.</p>
<p>Івченко, "Батьківщина". Колеги, от у нас напередодні місцевих виборів будемо приймати зміни у Виборчий кодекс. Всі домовляються з місцевими елітами, з місцевими фермерами, з місцевими вчителями. А ви не хочете запропонувати їм механізм, щоб вони мали право вето на те, щоб відкривалися гральні заклади на їхніх територіях. Ви не хочете займатися децентралізацією. Ви не хочете давати повноваження органам місцевого самоврядування. Колеги, я ще раз вас закликаю, дайте їм можливість: а) право вето на те, кому видається ліцензія. Друге – зупиняти ліцензію. І третє – щоб вони чітко змогли контролювати розміщення закладів азартних ігор.</p>
<p>І, будь ласка, я вас прошу не знімайте обмеження біля дитячих садочків і біля шкіл, не знімайте, ці обмеження мають бути, це там виховання наших дітей, а поряд буде відбуватися залежність цих дітей. Колеги, дослухайтесь до "Батьківщини".</p>
<p></p>
<p>ГОЛОВУЮЧИЙ. Ставлю на голосування 1416. Комітетом не підтримана. Прошу визначатися та голосувати.</p>
<p></p>
<p>11:21:00</p>
<p>За-89</p>
<p>Рішення знову не прийнято.</p>
<p>2767.</p>
<p></p>
<p>11:21:06</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, я ще раз вам хочу нагадати 2008 рік, коли Міністерство охорони здоров'я побачило, як в геометричній прогресії збільшується кількість людей, які хворі на лудоманію. І уряд тоді Юлії Тимошенко чітко побачив стратегічну ситуацію і ввів цю стратегічну заборону. Так, правоохоронні органи мали відпрацювати таким чином, щоб ці заклади "не кришувались" і не були відкриті безпосередньо, оскільки згідно чинного законодавства введена заборона.</p>
<p>Колеги, це вже інше питання до правоохоронних органів, але подивіться, наскільки стратегічно спрацював уряд Юлії Тимошенко. Він боровся за здоров'я українців, за здоров'я українських сімей. Колеги, подумайте, що ви робите з цим законом, ви дозволяєте "прохідний двір" для гральної мафії в Україні – "прохідний двір".</p>
<p>"Батьківщина" закликає звернутися до людей і оголосити референдум.</p>
<p></p>
<p>ГОЛОВУЮЧИЙ. 2767 – рішення не прийнято.</p>
<p>Ставлю на голосування. Рішення комітету було відхилити, тому ставлю на голосування цю правку Івченка. Прошу визначатись та голосувати.</p>
<p></p>
<p>11:22:37</p>
<p>За-81</p>
<p>Рішення не прийнято, правка не врахована.</p>
<p>2864.</p>
<p></p>
<p>11:22:43</p>
<p>ІВЧЕНКО В.Є.</p>
<p>Дмитро Олександрович, знаєте, коли під час пандемії всі комітети працюють безпосередньо в режимі онлайн, скажімо, комунікацій, і цей законопроект, я точно впевнений, те ж саме проходив, зараз має відбутися комунікація. Стоїть мій колега, який доповідач з комітету, і я не відчуваю комунікації. Люди мають відчувати справедливість прийняття вами рішень, колеги, – справедливість.</p>
<p>Ви сьогодні знущаєтесь над 60 відсотками українців, які "проти". Ви сьогодні не виконуєте програму Президента, який сказав, що буде звертатися до громадян України.</p>
<p>Ви сьогодні стоїте на трибуні і промовчуєте про ті питання, які я піднімаю. Я показую вам приклад західних країн, я показую вам приклад органів місцевого самоврядування, які мають право вето. Ви не хочете навіть коментувати.</p>
<p>Тому я прошу, Дмитро Олександрович, щоб коментували кожний виступ і ставили безпосередньо на голосування, щоб люди бачили, які відповіді дає монобільшість і влада.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 2864. Комітетом не підтримана. Прошу визначатись та голосувати.</p>
<p></p>
<p>11:24:08</p>
<p>За-84</p>
<p>Рішення не прийнято.</p>
<p>Наступна правка 3461.</p>
<p></p>
<p>11:24:15</p>
<p>ІВЧЕНКО В.Є.</p>
<p>Колеги, я просто наполягаю і "Батьківщина" наполягає: давайте вести дискусію. Ну не можемо ми такий закон приймати таким чином, як це було з ринком землі, колеги. Ви вночі загнали всіх людей безпосередньо в карантин, заборонили їм їздити безпосередньо в транспортних засобах, закрили метро і вночі ви приймали правки. Правка за правкою без спілкування з аграрними асоціаціями і з аграріями.</p>
<p>Колеги, я просто наполягаю, щоб ми або дискутували, або знімали даний законопроект. Я просто наполягаю, щоб монобільшість сказала свою позицію по референдуму. 60 відсотків людей проти цього законопроекту.</p>
<p>Давайте скажемо краще, що ми з вами зробили для того лиха, яке сьогодні є на Західній Україні, для тієї повені і для тих домогосподарств, які сьогодні потерпають від великої води. Колеги, давайте про це говорити, а не про покер і "одноруких бандитів". Будь ласка, коментуйте.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 3461. Комітетом не підтримана. Прошу визначатись та голосувати.</p>
<p></p>
<p>11:25:38</p>
<p>За-90</p>
<p>Рішення не прийнято. Правка не врахована.</p>
<p>3466, остання правка Вадима Євгеновича.</p>
<p></p>
<p>11:25:44</p>
<p>ІВЧЕНКО В.Є.</p>
<p>Колеги, "Батьківщина" зробила все можливе. Ми подали найбільшу кількість правок. Ми боролися проти цього закону. Ми показували в законі зло. Ми показували вам приклади розвинених країн. Ми просили вас, щоб ви не спекулювали на здоров'ї українських сімей. Ми показували вам, як можна дати повноваження органам місцевого самоврядування. Ви ці органи місцевого самоврядування назвали корупційними. Ідіть тепер на вибори з цими людьми, знаючи при тому, що вони будуть займатися корупцією. Будь ласка, колеги, ми зробили максимально.</p>
<p>Громадяни України бачать сьогодні ту несправедливість, яка є в залі. Жоден вас не слухає, навіть не вникає в кожну правку. Ви не хочете спілкування. Ви не хочете дискусій. Ви хочете підігрувати безпосередньо цій ігорній мафії, яка протягує закон. Ви сьогодні не виконуєте програму Президента і не оголошуєте референдум.</p>
<p>"Батьківщина"…</p>
<p></p>
<p>ГОЛОВУЮЧИЙ. Наполягаєте на голосуванні? 3466. Прошу визначатись та голосувати.</p>
<p></p>
<p>11:27:12</p>
<p>За-89</p>
<p>Рішення не прийнято. Правка не врахована.</p>
<p>Наступна правка. Васильченко Галина Іванівна.</p>
<p></p>
<p>11:27:24</p>
<p>ВАСИЛЬЧЕНКО Г.І.</p>
<p>Шановний пане Голово, у мене там багато правок, десь порядку 40. Я би попросила, щоб мені дали 5 хвилин виступу, і тоді я буду наполягати лише на підтвердженні на шести правках.</p>
<p></p>
<p>ГОЛОВУЮЧИЙ. Добре. Дайте 5 хвилин, будь ласка.</p>
<p></p>
<p>11:27:42</p>
<p>ВАСИЛЬЧЕНКО Г.І.</p>
<p>Шановні народні депутати, дорогі українці! Я найперше звертаюся зараз до виступаючого, до пана Олега Романовича, з тим, щоб ви все-таки ще раз добре подумали і розглянули можливість повернення цього законопроекту на доопрацювання в повторному другому читанні власне в комітеті.</p>
<p>Ви добре знаєте, ми багато разів з вами спілкувалися про те, які наші ключові позиції щодо цього законопроекту. Я розумію вашу логіку про те, що потрібно легалізувати гральний бізнес, аби були додаткові надходження до бюджету. Але це все треба зробити в першу чергу, аби закон був в інтересах звичайних українських громадян.</p>
<p>Ви, на жаль, зараз відстоюєте лише інтереси представників цього бізнесу. Якщо говорити про конкретні ключові позиції, на яких ми, фракція "Голос", наполягаємо, то це є те, що потрібно забрати будь-яку можливість розміщення гральних автоматів в житлових кварталах. Зокрема неодноразово я вам зазначала, і всюди ми говоримо про те, що потрібно залишити можливість розміщення лише в п'ятизіркових готелях. Я добре розумію, що у вас також є сумніви про те, чи взагалі збереться достатня кількість голосів в цій сесійній залі, адже це дуже резонансний законопроект. І позиція про п'ятизіркові готелі є однією з визначальних і ключових.</p>
<p>Крім того, серед таких важливих нюансів, на яких ми наполягаємо, це те, що потрібно повернути ті норми, які були прийняті в першому читанні. Зокрема я маю на увазі максимальну кількість обмежень щодо максимальної кількості гральних автоматів в Україні.</p>
<p>В першому читанні була норма про 40 тисяч. Я зокрема із своєю правкою подавала норму про 30 тисяч. Ви, на жаль, забрали будь-які обмеження щодо кількості. І станом на зараз цим законопроектом передбачається необмежена кількість гральних автоматів. Я ще раз наголошую і прошу всіх народних депутатів звернути увагу на ці речі, бо це є дуже небезпечно. Крім того також після першого читання пропала норма про 500 метрів – відстань від гральних автоматів. Це обмеження, щоб не ближче ніж за 500 метрів розміщували гральні зали від закладів соціальної інфраструктури, від шкіл, садочків та інших закладів, що теж є дуже важливим.</p>
<p>Також ви не погоджуєтеся зі мною щодо норм про приміщення і території готелів. Ми наполягали на тому, і в мене, власне, є це в правках, і я буду їх ставити на підтвердження, і просити колег підтримати, про те щоби, власне, залишити можливість розміщення лише в приміщеннях готелів, бо зараз в законопроекті зазначено, як "територія готелю". А ми всі добре розуміємо, що можна буде віднести під цю категорію власне "територія готелю". І щоб ми не мали потім такої ситуації, що ледь не на кожному кроці, ледь не на кожному розі і на вулиці, це будуть відноситися певні території як території готелів і там будуть розміщуватися гральні зали.</p>
<p>Крім того, ще однією важливою нашою позицією є заборона Інтернет-казино, про що вже багато сьогодні говорив мій колега Олег Макаров. Якщо ми заборонимо Інтернет-казино, це буде підставою для блокування відповідних сайтів. Тому дуже прошу ще раз розглянути можливості забрати оцих три-чотири зірки, повернути норм<a name=Temp></a>у про максимальну кількість допустиму гральних автоматів, а також повернути норму про обмеження в 500 метрів.</p>
<p>Ви знаєте, сьогодні зранку збираючись на роботу, я дивилася по телебаченню сюжет, де сенаторка з Австралії розповідає як колись вони, до них дуже багато було звернень аби легалізувати цей бізнес. І вона зараз розповідає страшні історії і наскільки вони шкодують, що не встановили достатніх обмежень, аби відповідно легалізований цей гральний бізнес був безпечним для людей і не сприяв розвитку лудоманії.</p>
<p></p>
<p>ГОЛОВУЮЧИЙ. На яких правках будете наполягати, Галина Іванівна?</p>
<p></p>
<p>11:32:56</p>
<p>ВАСИЛЬЧЕНКО Г.І.</p>
<p>Номери правок, секундочку. 567-а. По порядку йти чи ви запишете відразу?</p>
<p></p>
<p>ГОЛОВУЮЧИЙ. Одразу кажіть. 567.</p>
<p></p>
<p>ВАСИЛЬЧЕНКО Г.І. 1823.</p>
<p></p>
<p>ГОЛОВУЮЧИЙ. Є.</p>
<p></p>
<p>ВАСИЛЬЧЕНКО Г.І. 2235, 2265.</p>
<p></p>
<p>ГОЛОВУЮЧИЙ. Почекайте, 2235.</p>
<p></p>
<p>ВАСИЛЬЧЕНКО Г.І. 2265, 2312 і 2368.</p>
<p></p>
<p>ГОЛОВУЮЧИЙ. Почекайте. 2312.</p>
<p></p>
<p>ВАСИЛЬЧЕНКО Г.І. 2368 і 2235.</p>
<p></p>
<p>ГОЛОВУЮЧИЙ. 567, 1823, 2235, 2265, 2312, 2368. Так?</p>
<p></p>
<p>ВАСИЛЬЧЕНКО Г.І. Так, так.</p>
<p></p>
<p>ГОЛОВУЮЧИЙ. Ставлю на голосування правку 567, комітетом відхилена. Прошу визначатися та голосувати.</p>
<p></p>
<p>11:34:16</p>
<p>За-90</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:34:20</p>
<p>ГОЛОВУЮЧИЙ. Рішення не прийнято.</p>
<p>Наступна поправка 1823 народної депутатки Васильченко Галини Іванівни. Перепрошую, ви взяли 5 хвилин на доповідь своїх правок.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:34:54</p>
<p>ГОЛОВУЮЧИЙ. Тоді 567 правка, да. Включіть мікрофон Васильченко.</p>
<p></p>
<p>11:35:02</p>
<p>ВАСИЛЬЧЕНКО Г.І.</p>
<p>Моя правка стосується того аби заборонити можливість проведення і можливість легалізації Інтернет-казино в Україні. Зазначу, що Інтернет-казино легалізація є такою самою небезпечною як і просто легалізація казино. Особливо вона є небезпечною через те, що її взагалі практично, Інтернет, неможливо це все врегулювати і неможливо контролювати і монітори в такий спосіб, як ви пропонуєте щодо наземних гральних залів. Якщо ми заборонимо, тоді у нас буде достатньо підстав для того, щоб блокувати відповідні сайти, і для того, щоб до нас не заходили іноземні оператори, і зокрема з країни-агресора, що є неприпустимо, коли особливо в нас в країні ведеться війна на сході. Я дуже прошу підтримати цю правку і убезпечити наших громадян від цієї…</p>
<p></p>
<p>ГОЛОВУЮЧИЙ. 567 правка, Васильченко. Комітетом відхилена. Прошу визначатись та голосувати.</p>
<p></p>
<p>11:36:29</p>
<p>За-91</p>
<p>Рішення не прийнято. Правка не врахована.</p>
<p>1823.</p>
<p></p>
<p>11:36:33</p>
<p>ВАСИЛЬЧЕНКО Г.І.</p>
<p>Ця правка стосується, власне, тих відстаней 500 метрів, про які я говорила.</p>
<p>Друзі, я сама є депутатом мажоритарником зі Львова, і у нас насправді дуже густонаселено, і взагалі в центрі міста дуже щільна забудова. І у нас практично, де знаходяться навіть п'ятизіркові готелі зовсім поряд за 100-200 метрів можна знайти школи, і, якщо ми будемо дозволяти розміщення гральних залів у таких приміщеннях і на території таких готелів, ми розуміємо, що це буде ледь не на території шкіл. Тому я дуже прошу, ми ініціювали з моїм колегою на комітеті тоді цю норму, і вона була підтримана і вами пане Олеже, і загалом комітетом. І вона була підтримана у першому читанні. Але, на жаль, своїми поправками до другого читання ви прибираєте цю норму. Ця норма є насправді важливою.</p>
<p>Ця норма є насправді важливою, бо що ми собі ставимо за ціль?</p>
<p>Я дуже прошу…</p>
<p></p>
<p>ГОЛОВУЮЧИЙ. 1823, Васильченко. Комітетом відхилена правка. Прошу визначатися та голосувати.</p>
<p></p>
<p>11:37:58</p>
<p>За-97</p>
<p>Рішення не прийнято, правка не врахована.</p>
<p>2235.</p>
<p></p>
<p>11:38:05</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні колеги, ця правка є надзвичайно важливою, вона стосується того, щоби залишити можливість розміщення гральних автоматів лише в п'ятизіркових готелях.</p>
<p>Ми добре пам'ятаємо, як ви, колеги з монобільшості, колеги зі "Слуги народу", як і Президент, заявляли про те, що гральний бізнес, якщо реалізовувати, то лише в п'ятизіркових готелях і десь далеко за містом, щоб не було безмежного доступу, необмеженого, абсолютної кількості людей. Щоби не розвивати ігроманію і не сприяти розвитку цієї хвороби ще більше в Україні, адже ігроманія лікується значно складніше, ніж алкоголізм чи наркотики.</p>
<p>Я дуже прошу вас, давайте, якщо ми думаємо про державний бюджет, ви будете легалізовувати цей гральний бізнес, давайте зробимо його, цей законопроект, більш безпечним і в інтересах людей, а не окремих представників грального бізнесу.</p>
<p>Прошу…</p>
<p></p>
<p>ГОЛОВУЮЧИЙ. Ставлю на голосування 2235. Комітетом не підтримано. Прошу визначатися та голосувати.</p>
<p></p>
<p>11:39:30</p>
<p>За-101</p>
<p>Рішення не прийнято, правка не врахована.</p>
<p>2265.</p>
<p></p>
<p>11:39:38</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні народні депутати, ця правка стосується, власне, того, щоби унеможливити маніпуляцію стосовно приміщень і територій готелів. Зараз у законопроекті передбачається можливість розміщення гральних автоматів на території готелів. Я вже зазначала, що це є дуже небезпечно, адже тоді можна буде ледь не на кожній вулиці розміщувати гральні автомати, бо, наприклад, території якихось інших об'єктів віднесуть до території готелів і тоді буде дуже багато цих всіх гральних автоматів по наших містах.</p>
<p>Я дуже вас прошу підтримайте цю правку, і тоді ми зможемо це врегулювати. І можливість розміщення гральних автоматів чи казино буде лише в самих приміщеннях готелів. Прошу підтримати дану правку і проголосувати, тоді ми убезпечимо наших громадян, і вони не будуть наражатися на небезпеку гральних автоматів...</p>
<p></p>
<p>ГОЛОВУЮЧИЙ. Ставлю на голосування 2265. Комітетом не підтримана. Прошу визначатися та голосувати.</p>
<p></p>
<p>11:41:06</p>
<p>За-125</p>
<p>Рішення не прийнято. Правка не врахована.</p>
<p>2312.</p>
<p></p>
<p>11:41:14</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні колеги, ця правка стосується того, аби забрати можливість розміщення різних букмекерських центрів, різних залів гральних автоматів і всього, що пов'язане із гральним бізнесом, у торгівельно-розважальних центрах. І зазначу, що до першого читання така норма була прийнята, але, на жаль, її прибрали.</p>
<p>Я дуже прошу підтримати цю норму і зробити закон більш безпечним. Прошу підтримати та проголосувати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 2312. Комітетом не підтримана. Прошу визначатися та голосувати.</p>
<p></p>
<p>11:42:08</p>
<p>За-109</p>
<p>Рішення не прийнято. Правка не врахована.</p>
<p>2368.</p>
<p></p>
<p>11:42:13</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні колеги, ця правка стосується того, аби обмежити максимально допустиму кількість гральних автоматів на території України. Така норма, зазначу, також була прийнята в першому читанні. Було зазначено про, максимум, 40 тисяч гральних автоматів.</p>
<p>Я своєю правкою пропоную цю норму обмежити 30 тисячами, максимум, гральних автоматів. Виходили з того, що брали до уваги іноземний досвід, а також загальну кількість населення України.</p>
<p>Насправді, якщо ми залишимо у тому варіанті, як зараз є, коли абсолютно немає жодних обмежень по кількості, це буде дуже і дуже небезпечно.</p>
<p>Прошу підтримати дану правку та зробити закон значно безпечнішим та в інтересах звичайних українців, а не лише в інтересах представників грального бізнесу. Прошу підтримати та проголосувати.</p>
<p></p>
<p>ГОЛОВУЮЧИЙ. Ставлю на голосування 2368. Прошу визначатися та голосувати.</p>
<p></p>
<p>11:43:30</p>
<p>За-117</p>
<p>Рішення не прийнято. Правка не врахована.</p>
<p>Железняк Ярослав Іванович.</p>
<p></p>
<p>11:43:39</p>
<p>ЖЕЛЕЗНЯК Я.І.</p>
<p>Шановні колеги, я подавав разом від фракції "Голос" багато правок. І багато з них сьогодні вже обговорювалися і, напевне, не треба зараз втрачати час і далі затягувати це голосування. Ми розуміємо всі політичні позиції.</p>
<p>Я хотів би розказати ще раз про цей законопроект. Пане Голово, якщо можна, 5 хвилин. Я буду наполягати лише на одній правці і після цього буду ще ставити одну правку на підтвердження.</p>
<p></p>
<p>ГОЛОВУЮЧИЙ. Добавте 4 хвилини, будь ласка.</p>
<p></p>
<p>11:44:14</p>
<p>ЖЕЛЕЗНЯК Я.І.</p>
<p>Дякую. Шановні колеги, ми в комітеті, насправді, багато працювали над цим законопроектом. І я вдячний багатьом членам комітету, у тому числі Олегу Романовичу, за те, що у нас була плідна співпраця. Цей законопроект міг би бути підтриманий більшою значно кількістю цього залу, якщо б ми не намагалися в нього втягнути всі речі, які погіршують захист наших громадян.</p>
<p>Шановні колеги, якщо ми говоримо про те, що цей законопроект принесе нам гроші, то давайте будемо відверті, ми відтерміновуємо оподаткування грального бізнесу на багато років, поки не буде системи і цих грошей в бюджеті не з'явиться. Більш того, давайте не забувати, що це гроші наших громадян. На жаль, для того, щоб наповнити бюджет хоча б на 4 мільярди, вони повинні програти в десятки разів більше.</p>
<p>Шановні колеги, якщо ми говоримо про те, що ми даємо якісь можливості місцевим громадам, давайте скажемо відверто, що ми не підтримали позицію і фракції "Голос", і фракції "Батьківщина" про те, щоб громади самі вирішували, де відкривати ці зали, а де – ні. Більш того, поки не прийняті бюджетні зміни, і гроші від грального бізнесу не будуть йти громадам.</p>
<p>І ми будемо наполягати, якщо коаліція прийме цей закон, щоб ці бюджетні зміни внеслись і проголосувались якомога швидше. Якщо ми говоримо, знову ж таки про оподаткування, то давайте пропишемо так, що податки і сам бізнес запрацює, коли буде система моніторингу. Тоді ми будемо розуміти, хто ухиляється від податків, а хто – ні.</p>
<p>Якщо ми говоримо про п'ятизіркові готелів, в яких буде казино, то давайте скажемо чесно і відверто нашим громадянам, що в цьому ж законі передбачено розташування гральних автоматів – найбільшого зла для наших громадян у три- і чотиризіркових готелях. І, на жаль, ми їх побачимо на вулицях міст, у тому числі ми побачимо їх на вулицях міст, тому що та розумна правка, яку підтримав тоді весь комітет про те, що гральні автомати не можуть знаходитись 500 метрів або ближче від закладів освіти, на жаль, тишком-нишком була прибрана до другого читання.</p>
<p>І останнє. Шановні колеги, поясніть мені, будь ласка, якщо наш аргумент при розгляді цього законопроекту – те, що ми приберемо "чорний ринок" гральних закладів, який існував 6 років до цього, тоді як ми це можемо зробити, якщо 6 років у нас не змінюється міністр внутрішніх справ? І більш логічно буде якраз прийняти спочатку відставку пана Авакова, що вимагає фракція "Голос", а після цього говорити про те, що ми можемо владнати якусь ситуацію на вулиці.</p>
<p>Шановні колеги, я буду наполягати зараз лише на одній своїй правці, це правка 169, яка дозволяє прибрати гральні заклади, гральні автомати з трьох-, чотирьохзіркових готелів.</p>
<p>Після цього, пане Голово, у мене є декілька правок на підтвердження. Я розумію, що це буде в кінці, тому прошу дати мені слово, буду намагатися максимально лаконічно, але по суті обґрунтувати нашим колегам, чому їх підтверджувати неможливо.</p>
<p>Дякую.</p>
<p></p>
<p>ГОЛОВУЮЧИЙ. Ще раз правку на підтвердження, номер?</p>
<p></p>
<p>ЖЕЛЕЗНЯК Я.І. Зараз ми голосуємо мою правку з колегами, 169. Це для того, щоб прибрати гральні автомати з трьох- і чотирьохзіркових готелів.</p>
<p></p>
<p>ГОЛОВУЮЧИЙ.189?</p>
<p></p>
<p>ЖЕЛЕЗНЯК Я.І. 169.</p>
<p></p>
<p>ГОЛОВУЮЧИЙ. 169-а, добре.</p>
<p></p>
<p>ЖЕЛЕЗНЯК Я.І. Дякую.</p>
<p></p>
<p>ГОЛОВУЮЧИЙ. Це разом з Бєльковою у вас правка, да? 169 правка. Позиція комітету.</p>
<p></p>
<p>11:48:41</p>
<p>МАРУСЯК О.Р.</p>
<p>Ми відхилили цю правку, тому що концептуально вирішили, що локацій, якщо залишити локації тільки в п'ятизіркових готелях, то взагалі не залишається взагалі місця для цього бізнесу. Ті, хто хотіли, щоб закон не працював...</p>
<p></p>
<p>ГОЛОВУЮЧИЙ. Ставлю на голосування 169 правку. Комітетом відхилена. Прошу визначатись та голосувати.</p>
<p></p>
<p>11:49:19</p>
<p>За-117</p>
<p>Рішення не прийнято. Правка не врахована.</p>
<p>Шановні колеги, згідно того плану який у мене є, всі автори правок, які наполягали на своїх правках вже виступили. А, ні, Мамка ще? А ви будете на всіх правках наполягати чи…? І Карцев, да, буде наполягати?</p>
<p>Шановні колеги, відійдіть, будь ласка. Ковальов, колегу не видно.</p>
<p>Мамка Григорій Миколайович, 586 правка.</p>
<p></p>
<p>11:49:59</p>
<p>МАМКА Г.М.</p>
<p>Я вибачаюся, давайте начнемо з 10 правки. Врахована частково.</p>
<p></p>
<p>ГОЛОВУЮЧИЙ. З 10-ї?</p>
<p></p>
<p>МАМКА Г.М. Да, з 10-ї.</p>
<p></p>
<p>ГОЛОВУЮЧИЙ. А вона не врахована?</p>
<p></p>
<p>МАМКА Г.М. Врахована частково.</p>
<p></p>
<p>ГОЛОВУЮЧИЙ. 10 правка? Добре.</p>
<p></p>
<p>МАМКА Г.М. Шановні народні депутати, по суті ми бачимо те, що це є законопроект дуже важливий для нашої держави. Але все-таки хочу звернути увагу на те, що такі законопроекти вносяться в зал Верховної Ради тільки з тою метою, щоб легалізувати те, що є в тіні. Але це підтверджує факт відсутності стратегії щодо розвитку такого створення такого бізнесу під контролем держави.</p>
<p>В описовій частині законопроекту написано, що цей закон забезпечує реалізацію прав і законних інтересів громадян, підтримки <a name=kol_1>охорони здоров’я, спорту та культури.</a> Ну так знущатися над законом не повинні народні депутати. Тобто до здоров'я цей законопроект немає ніякого відношення.</p>
<p>Прошу…</p>
<p></p>
<p>ГОЛОВУЮЧИЙ. 10 правка, так? Шановні колеги, вона врахована частково, да? Автор наполягає на повному врахуванні. Комітет пропонує залишити в тій редакції, яка була.</p>
<p>Ставлю пропозицію автора Мамки Григорія Миколайовича на голосування. Прошу визначатись та голосувати.</p>
<p></p>
<p>11:51:41</p>
<p>За-92</p>
<p>Рішення не прийнято. Правка не врахована.</p>
<p>Наступна правка 586?</p>
<p></p>
<p>11:51:50</p>
<p>МАМКА Г.М.</p>
<p>Да. Шановні народні депутати, по суті легалізація азартних ігор у вигляді покеру у мережі Інтернет – ми не повинні відноситися до цієї проблематики так як вона є і існує, і давайте щось придумаємо, що ми просто її легалізуємо. Це невірна, це не державницька позиція до такого виду ігор, який хочете легалізувати. Чому? Це розписання в тому, що правоохоронні органи просто не працюють, маючи такий запас правоохоронних органів, а саме боротьбі по кібербезпеці, спеціальні підрозділи, які не можуть ніяк справитись, закрити ці покерні ігри. Покерні ігри, вони по суті шкідливо діють не так на дорослу людину, а для дітей, які уже виросли і працюють в процесі діджиталізації, анонсованою фракцією "Слуга народу", які мають доступи, які приймають ігри, реєструються і по суті ці захворювання, і тяга до гри з раннього віку. Прошу…</p>
<p></p>
<p>ГОЛОВУЮЧИЙ. Ставлю на голосування 586 правку. Комітетом вона не підтримана. Прошу визначатись та голосувати.</p>
<p></p>
<p>11:53:15</p>
<p>За-88</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:53:21</p>
<p>ГОЛОВУЮЧИЙ. Рішення не прийнято.</p>
<p>Наступна поправка 729. Григорій Миколайович, будь ласка.</p>
<p></p>
<p>11:53:23</p>
<p>МАМКА Г.М.</p>
<p>Шановні народні депутати, ця правка стосується, що голова та члени уповноваженого органу, який на даний час буде створений згідно цього недолугого закону, будуть призначатись та звільнятись з посади Кабінетом Міністрів України за результатами відкритого конкурсу.</p>
<p>Хочу звернути увагу як місяць назад Президент України, діячі України сказали, що необхідно призначати фахівців на посади. Можна питання? Фахівець грального бізнесу буде очолювати ще під покровом Кабінету Міністрів? На мою думку, такий підхід до цього законопроекту – фахівця, який буде хворіти і буде тягу до гри мати, призначати на такі посади, просто недержавницький підхід.</p>
<p>Прошу все-таки звернути увагу на мою правку, виключити ці питання і зробити окремий…</p>
<p></p>
<p>ГОЛОВУЮЧИЙ. Ставлю на голосування правку 729 народного депутата Мамки. Комітет пропонує відхилити. Прошу визначатись та голосувати.</p>
<p></p>
<p>11:54:47</p>
<p>За-83</p>
<p>Рішення не прийнято.</p>
<p>Наступна правка 997. Григорій Миколайович, будь ласка.</p>
<p></p>
<p>11:54:53</p>
<p>МАМКА Г.М.</p>
<p>Я вибачаюсь, 742-а, врахована частково.</p>
<p></p>
<p>ГОЛОВУЮЧИЙ. Ви хочете повністю? 742-а. Добре.</p>
<p></p>
<p>МАМКА Г.М. У таблиці відмічено 742 правка. Цю правку я хочу викласти в такій редакції: "Що головою та членом уповноваженого органу, – який буде створений за гроші платників податків, нам мало органів, – можуть бути громадяни України, не молодші 35 років, мають вищу освіту, мають досвід роботи, володіють державною мовою, не є членами жодної політичної партії, <a name=kol_2></a><a name=tabl>не є і не були членами організації, забороненої законом або судом, за станом здоров'я спроможні виконувати відповідні службові обов'язки". </a></p>
<p>Чому? Тому що, по суті, якщо ми будемо призначати фахівців у цій галузі, в гральному бізнесі, то необхідно нам взяти довідку про те, що в нього немає відповідного захворювання і тяги, щоб він не використовував…</p>

<p></p>
<p>ГОЛОВУЮЧИЙ. Ставлю на голосування правку 742. Комітет її врахував частково, автор пропонує врахувати повністю.</p>
<p>Тому прошу щодо пропозиції автора визначатись та голосувати.</p>
<p></p>
<p>11:56:21</p>
<p>За-89</p>
<p>Рішення не прийнято.</p>
<p>Наступна правка 997. Григорій Миколайович, будь ласка.</p>
<p></p>
<p>11:56:26</p>
<p>МАМКА Г.М.</p>
<p>748-а правка, яка врахована по суті. Але між суттю і врахуванням по суті дуже є, на жаль, велика різниця. Чому?</p>
<p>Тому що частину десяту статті 6 прошу викласти в наступній редакції: "Це запобіжники, коли не може бути призначена головою або членом уповноваженого органу особа, визнана: а) недієздатною, яка має громадянство, підданство іноземної держави або особа без громадянства".</p>
<p>Тому що необхідно все-таки в Україні, щоб керували українці, яка має непогашену, незняту судимість, яка має заборгованість зі сплати аліментів. Кричуще питання, а ми його в законі просто не відображаємо. Яка має виражену ігрову залежність – це процес хвороби лудоманії. Але необхідно все-таки визначитися, якщо людина хвора, не має запобіжників, вона…</p>
<p></p>
<p>ГОЛОВУЮЧИЙ. Ставлю на голосування 748 правку. Ситуація як і з попередньою: комітет врахував редакційно, автор наполягає повністю. Тому прошу визначатися та голосувати.</p>
<p></p>
<p>11:57:52</p>
<p>За-81</p>
<p>Рішення не прийнято.</p>
<p>Григорій Миколайович, наступна вже 997-а – так? 997-а. Будь ласка, Григорій Миколайович.</p>
<p></p>
<p>11:57:59</p>
<p>МАМКА Г.М.</p>
<p>Наступна правка стосується щодо фінансування діяльності уповноваженого органу. Хочу звернути увагу виборців, що "Опозиційна платформа – За життя" не буде підтримувати цей законопроект. Чому? Тому що створення нового органу за рахунок бюджету платників податків – це вже є лишнє навантаження на бюджет.</p>
<p>"Фінансування діяльності уповноваженого органу здійснюється за рахунок коштів, отриманих від ліцензування господарської діяльності, пов'язаної з організацією та проведенням азартних ігор та санкцій за порушення вимог цього закону".</p>
<p>Хочу звернути увагу на те, що якщо ліцензій обмежена кількість, якщо гра там інших автоматів – обмежена кількість щодо стягнення коштів проплати, то дайте висновок експерта, який підрахував, що покриття коштів, отриманих від цієї діяльності, вистачить покрити затратну частину.</p>
<p>Прошу відповісти голову комітету.</p>
<p></p>
<p>ГОЛОВУЮЧИЙ. Будь ласка, представник комітету, коротко. 997 правка.</p>
<p></p>
<p>11:59:08</p>
<p>МАРУСЯК О.Р.</p>
<p>Шановний Григорій Миколайович! 997-а.</p>
<p>Ні, 748-а. 748-а, да?</p>
<p></p>
<p>ГОЛОВУЮЧИЙ. Ні, 997 правка.</p>
<p></p>
<p>МАРУСЯК О.Р. Ні, 748-а. Це та, що врахована частково.</p>
<p></p>
<p>ГОЛОВУЮЧИЙ. Ну це вже ні. 997-а відхилена комітетом. Тому, шановні колеги, я ставлю на голосування 997 правку народного депутата Мамки Григорія Миколайовича. Прошу визначатися та голосувати.</p>
<p></p>
<p>11:59:52</p>
<p>За-71</p>
<p>Рішення не прийнято.</p>
<p>Шановні колеги, 12-а година. Я оголошую перерву до 12:30.</p>
<p>О 12:30 прошу усіх бути в залі, тому що я сподіваюся, що ми дійдемо до завершення цього питання.</p>
<p>Дякую.</p>
<p></p>
<p align=center><i>(Після перерви)</i></p>
<p></p>
<p>12:37:51</p>
<p>ГОЛОВУЮЧИЙ. Доброго дня, шановні колеги! Ми продовжуємо наше засідання. Я хочу надати слово… Шановні колеги, шановні колеги, колеги біля трибуни!</p>
<p>Ми продовжуємо наше засідання.</p>
<p>І правка 1132 народного депутата Мамки Григорія Миколайовича. Григорій Миколайович, будь ласка.</p>
<p></p>
<p>12:38:34</p>
<p>МАМКА Г.М.</p>
<p>Шановні народні депутати, вернемося до дуже важливих правок. Правка 1132. В пункті 2 частини першої статті 15 вказана цифра, тобто покупка чи продажу ліцензій в 30 мільйонів гривень. Хочу звернути увагу на те, що моя правка каже: якщо людина, яка має відношення, є фахівцем з приводу ведення грального бізнесу на території України, вона має: а) або власні кошти, або інвестицію.</p>
<p>Якщо мережа працює, нам до цього часу не сказано, які фахівці залучалися щодо оборотних коштів, які будуть у цій мережі, і які, по суті, виплати є на даний час, які плануються. І прошу все-таки внести правку, збільшити вартість ліцензій до 100 мільйонів гривень. Це не критична сума, це сума 1 мільйона доларів, на мою думку, буде...</p>
<p></p>
<p>ГОЛОВУЮЧИЙ. Дякую, Григорій Миколайович.</p>
<p>Я ставлю на голосування правку 1132 народного депутата Мамки. Комітет пропонує її відхилити. Прошу визначатись та голосувати.</p>
<p></p>
<p>12:40:04</p>
<p>За-74</p>
<p>Рішення не прийнято.</p>
<p>Наступна правка 2069. Григорій Миколайович, будь ласка.</p>
<p></p>
<p>12:40:09</p>
<p>МАМКА Г.М.</p>
<p>Шановні народні депутати, а можна зробити тишу в залі, а то неможливо працювати! Дуже важливі правки і законопроект для суспільства такий важливий, що народним депутатам ніколи слухати.</p>
<p>Я, по суті, хочу сказати, про готельні комплекси, які мають позицію "три зірки", не розумію, хто їх буде оцінювати, які критерії визначені до цих готелів, але ми уже ставимо їх в мережу, які будуть надавати букмекерські послуги. Цей законопроект тільки створений і виноситься в зал для голосування тільки з однією метою – для того, щоб збити заборону букмекерських послуг, які існують на території України.</p>
<p>Якщо букмекерська послуга – це подача і ставки, виграш, якась дія і вирішення щодо фінансового становища, але букмекерська послуга цим законом буде відмінена. Але ми дозволимо…</p>
<p></p>
<p>ГОЛОВУЮЧИЙ. Ставлю на голосування поправку 2069 народного депутата Мамки. Комітет пропонує відхилити. Прошу визначатись та голосувати.</p>
<p></p>
<p>12:41:33</p>
<p>За-74</p>
<p>Рішення не прийнято.</p>
<p>Наступна поправка 2076.</p>
<p></p>
<p>12:41:37</p>
<p>МАМКА Г.М.</p>
<p>Наступна поправка. Я пропоную виключити словосполучення "три зірки", тому що пропоную цієї правкою не розміщувати букмекерські пункти у готелях "три зірки" і таким чином зменшити вплив на населення ігрової залежності. Прошу все-таки звернути увагу.</p>
<p>Коли будуть облаштовуватися уже ігрові центри в готелях, в приміщеннях, все інше, рядом біля цього центру будуть складатися, створюватися: а) ломбарди, букмекерські послуги. Це, по суті, штучне створення інфраструктури, яка буде направлена тільки на одне – викачку коштів з фізичних осіб з громадян України. Чому я так вважаю? Тому що якщо людина має залежність, програла кошти, знімає годинник, здає в ломбард або в букмекерські послуги, які поруч, і продовжує грати.</p>
<p></p>
<p>ГОЛОВУЮЧИЙ. Дякую. Ставлю на голосування поправку 2076 народного депутата Мамки Григорія Миколайовича. Комітет пропонує відхилити. Прошу визначатись та голосувати.</p>
<p></p>
<p>12:43:04</p>
<p>За-80</p>
<p>Рішення не прийнято.</p>
<p>Наступна поправка 2109. Григорій Миколайович.</p>
<p></p>
<p>12:43:09</p>
<p>МАМКА Г.М.</p>
<p>Шановні народні депутати, шановний народ України, цією правкою я пропоную збільшити відстань зі 100, хоча б, метрів до 300 метрів. Відстань, на якій можуть розташовуватись букмекерські пункти по відношенню: а) дошкільних закладів освіти, закладів загальної середньої освіти, позашкільної, спеціалізованої, професійної, ПТУ, фахової передвищої освіти.</p>
<p>До другого читання комітет все-таки вирішив зовсім прибрати всі обмеження по відстаням до соціальних, культурних та освітніх закладів. Тому я вважаю, що ця правка: а) актуальна і б) все-таки може вирівняти ті загрози, ту зорову пам'ять, яку люди, діти які навчаються в школах будуть бачити той бардак, який відкрили ми під своїм законопроектом.</p>
<p>Прошу збільшити хоча би відстань.</p>
<p></p>
<p>ГОЛОВУЮЧИЙ. Ставлю на голосування правку 2109 народного депутата Мамки Григорія Миколайовича. Комітет пропонує відхилити. Прошу визначатись та голосувати.</p>
<p></p>
<p>12:44:33</p>
<p>За-92</p>
<p>Рішення не прийнято.</p>
<p>Наступна поправка 2126. Григорій Миколайович, будь ласка.</p>
<p></p>
<p>12:44:37</p>
<p>МАМКА Г.М.</p>
<p>Ну, попередня правка стосувалася букмекерських пунктів. Наступна правка стосується збільшення відстані між пунктом надання букмекерських послуг.</p>
<p>Я вибачаюся, ви будете грати в цих залах чи надавати букмекерські послуги? Необхідно все-таки визначитись, що це буде відбуватись: або гра, або надання букмекерської послуги.</p>
<p>Тому що букмекерська послуга – це широке поняття, яке може відноситись як до послуги, які обкладаються, які ви називаєте "гральний бізнес", так і до інших послуг.</p>
<p>Я цією правкою прошу встановити обмежену відстань, на якій можуть розташовуватись ці пункти по відношенню до фінансових та кредитних установ. Якщо минула правка стосувалася закладів освіти, то тут ви уже і банківські, і фінансові установи рядом ставите. Це будуть…</p>
<p></p>
<p>ГОЛОВУЮЧИЙ. Ставлю на голосування поправку 2126 народного депутата Мамки Григорія Миколайовича. Комітет пропонує відхилити. Прошу визначатись та голосувати.</p>
<p></p>
<p>12:46:02</p>
<p>За-88</p>
<p>Рішення не прийнято.</p>
<p>Наступна поправка 2212. Григорію Миколайовичу, будь ласка.</p>
<p></p>
<p>12:46:07</p>
<p>МАМКА Г.М.</p>
<p>Правка 2212. Прошу внести все-таки зміни в пункт 1 частини другої статті 41 знову виключенням словосполучення "три зірки".</p>
<p>Перше, ми вже розібралися, що у нас немає органу, який державний і визначає, що таке три, чотири, п'ять і сім з плюсом. Я пропоную цією правкою не розміщувати гральні автомати в готелях "три зірки". І таким чином ми просто зменшимо вплив на населення від ігрової залежності.</p>
<p>Не повинні гральні автомати бути у тризіркових готелях. Чому? Тому що "три зірки", не маючи критеріїв, почепив табличку "три зірки" і можна ставити автомати.</p>
<p>Для того, щоб все-таки було щось внормоване, необхідно все-таки виставити і прописати умови. Якщо не буде правил гри для всіх учасників, тоді будуть чіпляти зірки, ставити автомати і використовувати дуже просту пословицу…</p>
<p></p>
<p>ГОЛОВУЮЧИЙ. Ставлю на голосування поправку 2212 народного депутата Мамки. Комітет пропонує її відхилити. Прошу визначатись та голосувати.</p>
<p></p>
<p>12:47:34</p>
<p>За-100</p>
<p>Рішення не прийнято.</p>
<p>Наступна поправка 2223, народного депутата Мамки Григорія Миколайовича. Будь ласка.</p>
<p></p>
<p>12:47:39</p>
<p>МАМКА Г.М.</p>
<p>Шановні народні депутати! Український народе! Звертаю вашу увагу на такі вислови про те, що для того, щоб робив офіційний бізнес добре, то необхідно щоб неофіційний бізнес працював ще краще. Якщо вам по суті розказують про те, що зараз ми все легалізуємо, внормуємо, обкладемо податками, отримаємо кошти до бюджету – це все брехня.</p>
<p>Нелегальний бізнес є в любій сфері і якщо взяти частину легального, то під покровом тієї ліцензії буде працювати нелегальний ще краще. Необхідно все-таки звернути увагу для того щоб зробити і виключити хоча б аспект в трьох зірках готельних комплексах, щоб не було такої ігрової залежності в ігрових автоматах і все інше. Прошу виключити словосполучення "три зірки"…</p>
<p></p>
<p>ГОЛОВУЮЧИЙ. Ставлю на голосування поправку 2223, народного депутата Мамки Григорія Миколайовича. Комітет пропонує відхилити. Прошу визначатись та голосувати.</p>
<p></p>
<p>12:49:05</p>
<p>За-93</p>
<p>Рішення не прийнято.</p>
<p>Наступна поправка 2253, народного депутата Мамки.</p>
<p></p>
<p>12:49:12</p>
<p>МАМКА Г.М.</p>
<p>Ця поправка також стосується по суті про заборону розміщення пристроїв для гри в тризіркових готелях. Чому виникло питання і такі розбіжності між Офісом Президента, який анонсував рік назад про те, що гральний бізнес буде відбуватися в п'ятизіркових готелях, де буде охорона, де будуть умови, де буде безпека і все інше?</p>
<p>На даний час виникло питання у трьохзіркових готелях, але прошу прописати тоді і все-таки буду наполягати на тому, щоб визначилися, а хто буде нести відповідальність, якщо людина виграла гонорар, за те, що їй набили обличчя, забрали кошти і все інше? Тобто пункт безпеки в цьому законі тієї особи, якій ви, згідно законопроекту, надаєте…</p>
<p></p>
<p>ГОЛОВУЮЧИЙ. Ставлю на голосування поправку 2253 народного депутата Мамки. Комітет пропонує відхилити. Прошу визначатися та голосувати.</p>
<p></p>
<p>12:50:36</p>
<p>За-84</p>
<p>Рішення не прийнято.</p>
<p>Наступна поправка 2257, народного депутата Мамки.</p>
<p></p>
<p>12:50:41</p>
<p>МАМКА Г.М.</p>
<p>Моя правка знову стосується готельних комплексів, готелів, які мають кваліфікацію чи ступінь три зірки. Три зірки – по суті, на мою думку, немає критерію оцінки, відсутність критерію безпеки і надавати таку послугу щодо розміщення гральних пристроїв людей, які мають: а) залежність до гри – на мою думку, все-таки небезпечно.</p>
<p>Чому і прошу у правці звернути увагу, що якщо вже ви пішли, не маючи критеріїв, на такі порушення щодо легалізації цього грального бізнесу, а по факту тіньового скасування заборони на букмекерські послуги, то вже зробіть або безпеку в таких закладах, або збільшіть нормативну діяльність, збільшіть навантаження на тих власників, які забезпечать організацію все-таки цієї…</p>
<p></p>
<p>ГОЛОВУЮЧИЙ. Дякую. Я ставлю на голосування поправку 2257 народного депутата Мамки. Прошу визначатися та голосувати.</p>
<p></p>
<p>12:52:12</p>
<p>За-88</p>
<p>Рішення не прийнято.</p>
<p>Наступна поправка 2315. Народний депутат Мамка, будь ласка.</p>
<p></p>
<p>12:52:17</p>
<p>МАМКА Г.М.</p>
<p>Шановні народні депутати, "Опозиційна платформа – За життя", народний депутат Мамка. Хочу звернути увагу, що це моя остання правка. Дуже розчарований, що все-таки достукатися як до влади, так і до монобільшості нереально, тому що хтось отримує завдання щодо ведення цього бізнесу.</p>
<p>Але, хочу попередити, наприклад, місто Київ – цим законопроектом просто прибрали обмеження між гральними закладами, прирівняли їх до букмекерських послуг, контор. Також створили і надали можливість ставити рядом біля шкіл ці заклади, які мають, все-таки гральні такі заклади, гральні автомати, створили їм умови для постановки рядом і створення фінансових установ. Тобто зробили всі комплекси для того, щоб забезпечити волю любителів гри азартних ігор, але зовсім порушили права громадян звичайних українців.</p>
<p></p>
<p>ГОЛОВУЮЧИЙ. Я ставлю на голосування поправку 2315 народного депутата Мамки Григорія Миколайовича. Комітет пропонує її відхилити.</p>
<p>Прошу визначатись та голосувати.</p>
<p></p>
<p>12:53:48</p>
<p>За-94</p>
<p>Рішення не прийнято.</p>
<p>Григорій Миколайович, там ще 2720, 3337. Ви не наполягаєте на голосуванні, так?</p>
<p>Ви просто казали, що це ваша остання правка, тому… Чи ви загубились? У вас ще дві правки, як я можу, щоб ми зараз не обговорили ще цих дві правки. А ви хочете схалтурити, Григорій Миколайович, у вас ще дві правочки, ми чекаємо.</p>
<p>Поправочка 2720. Григорій Миколайович, будь ласка.</p>
<p></p>
<p>12:54:14</p>
<p>МАМКА Г.М.</p>
<p>Дякую вам велике. Я, вибачаюсь, просто з таблицею не розібрався, тому що вона дуже часто змінюється.</p>
<p>Хочу звернути увагу народних депутатів на цей законопроект, який, по суті, легалізує всі правовідносини, які в нас на даний час, по суті, є на території України, вони існують і нелегально приносять прибутки в кишені тих людей, які керують цим процесом.</p>
<p>Легалізація тільки дій без програми, вона не приведе до жодного результату. Але ні з влади, ні з Кабінету Міністрів, ні з комітету, ні з авторів законопроектів – ніхто не взяв на себе відповідальність за те, якщо бюджет не наповниться на ту цифру, яку анонсовано з високої трибуни. Хто за це буде відповідати?</p>
<p>Легалізація ринку в одні руки – це не підхід держави до…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:55:26</p>
<p>ГОЛОВУЮЧИЙ. Ставлю на голосування правку 2720 Мамки. Комітетом відхилено. Прошу визначатися та голосувати.</p>
<p></p>
<p>12:55:44</p>
<p>За-90</p>
<p>Рішення не прийнято.</p>
<p>3337.</p>
<p></p>
<p>12:55:56</p>
<p>МАМКА Г.М.</p>
<p>Шановні народні депутати, це моя остання правка в цьому законопроекті. На мою думку, прийняття цього законопроекту абсолютно не вирішить проблематики ігрової залежності населення України і викачки грошей з громадян України, які, по суті, під час карантину не отримують ні заробітної плати, і зменшення її існує, і закриваються бізнеси. Бюджет не наповниться і відповідальні особи за недолугий законопроект, який не має під собою жодного економічного підґрунтя, ми не знайдемо.</p>
<p>Хочу сказати і запевнити про те, що "Опозиційна платформа – За життя" готова розглянути любу модель, але: а) цивілізовано і б) яка буде діяти на користь людей – це створення ігрових центрів поза межами міст і таке інше. Ми пропонували такі пропозиції, до нас не дослухалися. І питання вирішення цим законопроектом тільки в межах легалізації...</p>
<p></p>
<p>ГОЛОВУЮЧИЙ. Ставлю на голосування правку номер 3337. Комітетом не підтримана. Прошу визначатися та голосувати.</p>
<p></p>
<p>12:57:25</p>
<p>За-92</p>
<p>Рішення не прийнято. Правка не врахована.</p>
<p>Кальцев. 2244, Кальцев.</p>
<p></p>
<p>12:57:37</p>
<p>КАЛЬЦЕВ В.Ф.</p>
<p>Дякую, Дмитро Олександрович. Перш за все, хочу висловити свою позицію та позицію своєї фракції: цей законопроект приймати не можна, його потрібно відхилити, тому що він дуже небезпечний як для громадян, як для сімей, як для дітей, котрі вже мають цю хворобу – або лудоманію, або ігроманію.</p>
<p>І я вважаю за потрібне ще раз запросити депутатів монобільшості прислухатися до всіх виступаючих сьогодні. І я розумію, що цей законопроект не буде відхилений. Але є поправки, які треба прийняти і хоч щось зробити для того, щоб він був менш небезпечний. Перша правка – це чотири і п'ять зірок замість трьох.</p>
<p></p>
<p>ГОЛОВУЮЧИЙ. Ставлю на голосування правку 2244. Комітетом не підтримана. Прошу визначатися та голосувати.</p>
<p></p>
<p>12:59:03</p>
<p>За-120</p>
<p>Рішення не прийнято. Правка не врахована.</p>
<p>3212.</p>
<p></p>
<p>12:59:09</p>
<p>КАЛЬЦЕВ В.Ф.</p>
<p>Хочу звернути увагу ще на одне питання і дуже прошу, щоб ми дослухалися до цієї правки. Ця правка стосується тільки збільшення штрафів за те, що у цих казино, у цих гральних закладах будуть грати діти. Я вважаю, що ви, більшість, можете підтримати цю правку, якщо ви, дійсно, хочете, щоб тільки дорослі могли бути у цих гральних закладах.</p>
<p>Я прошу вас підтримати цю правку. Якщо хтось із дітей буде грати в казино, то володарі отримають штраф у 500 мінімальних заробітних плат, другий раз – тисячу мінімальних заробітних плат і третій раз – 2 тисячі мінімальних заробітних плат, та їх лишати ліцензії на 10 років. Я вважаю, це дуже правильно, і це хоч якось зможе захистити…</p>
<p></p>
<p>ГОЛОВУЮЧИЙ. Ставлю на голосування правку номер 3212. Комітетом вона не підтримана. Прошу визначатися та голосувати.</p>
<p></p>
<p>13:00:44</p>
<p>За-121</p>
<p>Рішення не прийнято. Правка не врахована.</p>
<p>3358. Крайня правка Володимира Федоровича.</p>
<p></p>
<p>13:00:50</p>
<p>КАЛЬЦЕВ В.Ф.</p>
<p>Слідуюча правка теж стосується збільшення штрафів. Але я висловлюсь якось з іншої теми.</p>
<p>Шановні колеги, я вважаю, що такий законопроект для такої держави для того етапу, на якому ми знаходимося як держава, дуже шкідливий. І наша фракція наполягає на тому, що цей законопроект потрібно виставляти на всеукраїнський референдум, тому що він стосується кожної сім'ї, тому що він дуже небезпечний, дуже шкідливий як молоді, як для бідних сімей, тому що на кожній вулиці можуть з'явитися гральні автомати. Якщо раніше вони були незаконні, то зараз вони стануть законними, і наші діти, всі люди будуть бачити рекламу, відкриту рекламу на кожній вулиці, біля шкіл...</p>
<p></p>
<p>ГОЛОВУЮЧИЙ. Ставлю на голосування правку 3358, комітетом не підтримана. Прошу визначатись та голосувати.</p>
<p></p>
<p>13:02:16</p>
<p>За-107</p>
<p>Рішення не прийнято, правка не врахована.</p>
<p>Шановні колеги, по всіх правках пройшлись? Бачу, Гетманцев. Хто ще? Ви свої розповіли, Вадим Євгенович. На підтвердження? Зараз. І ви – на підтвердження? Правки на врахування в когось залишились? Грищук. На підтвердження – я зрозумів, я кажу – на врахування, які не були враховані. Три, да?</p>
<p>Грищук Роман Петрович.</p>
<p></p>
<p>13:02:57</p>
<p>ГРИЩУК Р.П.</p>
<p>Роман Павлович. У мене були декілька правок, які не враховані. Я просто хвилину виступлю – і все.</p>
<p>Я, член Комітету освіти, науки та інновацій, коли побачив першу редакцію цього закону, був дуже-дуже здивований. Тому що кошти, які ми отримували від легалізації грального бізнесу, не йшли на освіту та науку. Я разом зі своїми колегами по комітету подав правку.</p>
<p>Дякую всім народним депутатам, які доєдналися до цієї правки, і дякую профільному комітету за те, що ви врахували. Тепер гроші від легалізації грального бізнесу будуть іти на освіту, науку, в тому числі на зарплати вчителям, на покращення матеріально-технічної бази та на розвиток науки в Україні.</p>
<p>Тому я дякую комітету і підтримую цей законопроект. Правку не ставлю на підтвердження.</p>
<p></p>
<p>ГОЛОВУЮЧИЙ. Устенко? На врахування? Устенко Олексій Олегович.</p>
<p></p>
<p>13:03:56</p>
<p>УСТЕНКО О.О.</p>
<p>Да, доброго дня. Олексій Олегович, фракція "Слуга народу".</p>
<p>Я б хотів 1393 поставити на голосування. Це те, що всі ігрові заклади обов'язково мали ідентифікувати людей, які реєструються і які будуть грати.</p>
<p>Ще хочу добавити, що закон дійсно важливий, і більше 10 років у нас не було ніякого нормального закону, по якому це працювало. І тому, дійсно, прошу всіх голосувати "за", але свою правку прошу поставити на врахування.</p>
<p>Дякую.</p>
<p></p>
<p>ГОЛОВУЮЧИЙ. 1393. Позиція комітету.</p>
<p></p>
<p>13:04:40</p>
<p>МАРУСЯК О.Р.</p>
<p>Правка була відхилена, тому що є таких дуже багато правок, і в загальному ваша думка і ваша позиція була врахована. Але вашу правку відхилено.</p>
<p></p>
<p>ГОЛОВУЮЧИЙ. Ставлю на голосування правку 1393. Комітетом вона не врахована. Прошу визначатись та голосувати.</p>
<p></p>
<p>13:05:10</p>
<p>За-143</p>
<p>Рішення не прийнято. Правка не врахована.</p>
<p>У вас на підтвердження чи на врахування? На врахування? Данило Олександрович, ви можете відповісти. Я задаю питання вам. У вас теж на врахування? Яка?</p>
<p>Устенко, включіть, будь ласка, мікрофон.</p>
<p><i> </i></p>
<p>13:05:38</p>
<p>УСТЕНКО О.О.</p>
<p>Дуже дякую.</p>
<p>Правка 2541 це з приводу того, що діяльність з випуску та проведення лотерей в Україні може здійснюватися тільки трьома операторами лотерей. Я пропоную цю правку виключити для того, щоб у нас могло бути безліч гравців і хто хоче зайти на ринок, щоб він міг зайти на ринок. Чому саме три?</p>
<p>Дуже дякую.</p>
<p></p>
<p>ГОЛОВУЮЧИЙ. 2543. Позиція комітету. 2541 чи 43?</p>
<p></p>
<p>13:06:09</p>
<p>МАРУСЯК О.Р.</p>
<p>2541. Ми на робочих групах обговорювали це питання. Було дуже багато полеміки чи одна має бути лотерейна компанія, чи дві, чи три. Ви вважаєте, що їх може бути багато. Практика інших країн – що їх є максимум дві. Ми зупинилися на цифрі три і вашу правку не врахували. Комітет вирішив відхилити вашу правку.</p>
<p></p>
<p>ГОЛОВУЮЧИЙ. Ставлю на голосування правку 2541. Комітетом вона не врахована. Дивіться, питання – вона врахована. 2541 врахована. А навіщо ви її ставите? Або ви не розумієте свої правки. Так вона врахована стоїть. Тобто ви не знаєте свої правки, що ваше враховане, що ні? Добре. Можемо поставити.</p>
<p>Гетманцев Данило Олександрович.</p>
<p>На врахування правки, чи знову будуть у нас як у колег? На врахування. Да.</p>
<p></p>
<p>13:07:36</p>
<p>ГЕТМАНЦЕВ Д.О.</p>
<p>Дякую. Шановні колеги, одним з найбільш дискусійних питань під час розгляду законопроекту на комітеті була комісія, яка здійснює регулювання цього виду діяльності.</p>
<p>Комітетом була підтримана поправка, відповідно до якої комісія створюється комісією, яка визначається Комітетом Верховної Ради з питань фінансів, податкової та митної політики.</p>
<p>Насправді я особисто погоджуюся з позицією Головного науково-експертного управління про те, що це не зовсім відповідає Конституції та не відповідає нашому з вами призначенню. Ми, власне, підмінюємо собою органи виконавчої влади. Поправка 722 відносить це повноваження до Кабінету Міністрів України. Тому я прошу її врахувати та підтримати.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:08:34</p>
<p>МАРУСЯК О.Р.</p>
<p>На комітеті ми цю правку не врахували. Але моя особиста позиція, що можна її врахувати, тому що віддати…</p>
<p></p>
<p>ГОЛОВУЮЧИЙ. Ми говоримо зараз про правку 722-у? Вона не була врахована комітетом. Однак автор наполягає і в принципі, наскільки я розумію, не заперечує і комітет.</p>
<p></p>
<p>МАРУСЯК О.Р. Це на розсуд залу.</p>
<p></p>
<p>ГОЛОВУЮЧИЙ. Представник комітету?</p>
<p></p>
<p>МАРУСЯК О.Р. Так.</p>
<p></p>
<p>ГОЛОВУЮЧИЙ. Тоді я ставлю на голосування для врахування правку 722-у. Ставлю її на голосування. Прошу підтримати та проголосувати.</p>
<p></p>
<p>13:09:24</p>
<p>За-311</p>
<p>Рішення прийнято. Правка врахована.</p>
<p>Наступна теж на врахування? Гетманцев Данило Олександрович.</p>
<p></p>
<p>13:09:35</p>
<p>ГЕТМАНЦЕВ Д.О.</p>
<p>Дякую, шановні колеги, за підтримку. Поправка, пов'язана з цією поправкою – це номер 3328. Яка говорить про те, що допоки порядок проведення конкурсу не розроблений Кабінетом Міністрів, конкурс може проводитися згідно Закону "Про державну службу".</p>
<p>Прошу її також підтримати, поставити на голосування та підтримати.</p>
<p></p>
<p>ГОЛОВУЮЧИЙ. Позиція комітету?</p>
<p></p>
<p>13:10:06</p>
<p>МАРУСЯК О.Р.</p>
<p>Позиція комітету – правку відхилено було. Але також я підтримую голову комітету.</p>
<p></p>
<p>ГОЛОВУЮЧИЙ. Я зрозумів вашу позицію.</p>
<p>Шановні колеги! Правка 3328 не була врахована під час розгляду законопроекту в комітеті, однак автор наполягає і представник доповідач також вважає, що вона може бути підтримана. Тому ставлю на голосування пропозицію номер 3328. Прошу підтримати та проголосувати.</p>
<p></p>
<p>13:10:50</p>
<p>За-289</p>
<p>Рішення прийнято. Правка врахована.</p>
<p>Наступна правка. Всі правки на врахування були вже? На врахування. Далі на підтвердження?</p>
<p>Железняк Ярослав</p>
<p></p>
<p>13:11:09</p>
<p>ЖЕЛЕЗНЯК Я.І.</p>
<p>Шановні колеги!</p>
<p></p>
<p>ГОЛОВУЮЧИЙ. Номер правки, будь ласка, зразу кажіть.</p>
<p></p>
<p>ЖЕЛЕЗНЯК Я.І. 2279. Це саме та правка, яка ганебно прибирає відстань 500 метрів від шкіл, дитячих розважальних закладів до гральних автоматів.</p>
<p>Шановні колеги, ще раз, ця правка, її треба збити, не голосувати за неї, тому що вона прибирає відстань від грального автомату до наших дітей.</p>
<p>Шановні колеги з "Опозиційної платформи – За життя", з "Батьківщини", група "За майбутнє", "Довіра", колеги з "Європейської солідарності" і "Слуги народу", я вас дуже прошу, не голосуйте за підтвердження цієї правки, це буде правильно.</p>
<p>У кожного з нас є діти і ваш зараз обов'язок захистити їх від гральних автоматів. Тому ставимо на підтвердження цю правку і нажимаємо червону кнопку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:12:15</p>
<p>МАРУСЯК О.Р.</p>
<p>Позиція комітету підтримати цю правку і проголосувати "за", тому що в законі і так прописано "спеціальні гральні зони", і вони так прописані, що дитина до 21 року попасти в такий заклад просто не буде мати можливості. Якщо є спеціальна гральна зона, ми відштовхувалися від того, що ми прописали спеціальну гральну зону.</p>
<p></p>
<p>ГОЛОВУЮЧИЙ. Ставлю на голосування. Шановні колеги! <i>(Шум у залі)</i></p>
<p>Ставлю на голосування правку номер 2279. Комітетом вона була врахована, комітет наполягає на тому… Була врахована комітетом частково і комітет наполягає, щоб вона залишилася саме в такій редакції. Я правильно розумію?</p>
<p></p>
<p>13:12:43</p>
<p>МАРУСЯК О.Р. Так, як у правій колонці.</p>
<p></p>
<p>ГОЛОВУЮЧИЙ. Ставлю її на голосування. прошу підтримати та проголосувати.</p>
<p></p>
<p>13:13:34</p>
<p>За-145</p>
<p>Рішення не прийнято.</p>
<p>Правка не врахована. Відхилена, вибачте. Правка відхилена.</p>
<p>Наступна правка. Ярослав Іванович Железняк.</p>
<p></p>
<p>13:13:47</p>
<p>ЖЕЛЕЗНЯК Я.І.</p>
<p>Шановні колеги! Хвилинку уваги, дякую за вашу державницьку позицію, ми зробили правильний крок.</p>
<p>Наступна, в першому читанні і це була пропозиція від, (якщо я не помиляюсь) депутата "Слуги народу" була дуже правильна правка.</p>
<p></p>
<p>ГОЛОВУЮЧИЙ. Номер правки? Починайте, будь ласка, з номера.</p>
<p></p>
<p>ЖЕЛЕЗНЯК Я.І. 1277, 1278, 1279. Я всі три буду ставити на підтвердження.</p>
<p></p>
<p>ГОЛОВУЮЧИЙ. 77, 78,79.</p>
<p></p>
<p>ЖЕЛЕЗНЯК Я.І. Саме так – 1277, 1278 і 1279. Якщо ви впустили людину, яка є в реєстрі лудоманів – залежною в грі, ви це зробили навмисно, то гральний заклад повинен родині цієї людини відшкодувати програш в 10-кратному розмірі. Це була така правка, ми її підтримали в першому читанні, і зараз її знову ж таки ганебно хочуть прибрати.</p>
<p>Я вас прошу також спільно проголосувати червоною кнопкою і прибрати ці ганебні правки. 1277 ставимо на підтвердження.</p>
<p></p>
<p>ГОЛОВУЮЧИЙ. Ми можемо одразу всі поставити? Ні, я розумію, що по черзі. Виступати будете чи ні?</p>
<p>Ярославе Івановичу, я можу поставити всі три одразу на голосування по черзі? Я знаю як голосується. Добре.</p>
<p>Шановні колеги, позиція комітету по трьох правках: 1277, 1278, 1279.</p>
<p></p>
<p>13:15:16</p>
<p>МАРУСЯК О.Р.</p>
<p>Якщо дитина до 21 року попадає в такий заклад, заклад штрафується на 500 мінімальних зарплат. Якщо ви організатор, організатор штрафується на 500 мінімальних зарплат, якщо…</p>
<p>Цю правку можна використовувати двояко: вона може використовуватися і в шахрайських діях, нею можна маніпулювати. Так що я пропоную залишити так, як є.</p>
<p></p>
<p>ГОЛОВУЮЧИЙ. Шановні колеги, ставлю на голосування правку 1277. Комітетом вона врахована. Комітет наполягає, щоб вона залишилася в такій редакції, як була зазначена.</p>
<p>Ставлю її на голосування, прошу підтримати та проголосувати.</p>
<p></p>
<p>13:16:18</p>
<p>За-181</p>
<p>Правка відхилена.</p>
<p>Наступна правка 1278. Ставлю її на голосування. Комітет наполягає, щоб вона залишилася в тій самій редакції, яка була.</p>
<p>Прошу підтримати та проголосувати.</p>
<p></p>
<p>13:16:50</p>
<p>За-195</p>
<p>Правка відхилена.</p>
<p>Наступна правка 1279. Ставлю її на голосування. Прошу підтримати та проголосувати.</p>
<p></p>
<p>13:17:14</p>
<p>За-203</p>
<p>Рішення не прийнято, правка відхилена.</p>
<p>Южаніна Ніна Петрівна.</p>
<p></p>
<p>13:17:26</p>
<p>ЮЖАНІНА Н.П.</p>
<p>Шановні колеги, я сподіваюся, що 101 поправка – це була помилка як авторів, так і тих, хто врахував, це введення такого нового поняття, як "відвідувач". Це якраз всі діти і всі особи, які не проходять ідентифікацію ні щодо віку, ні щодо наявності його в реєстрі залежних людей – лудоманів, це тобто всі, хто може бути в залі при перевірці, і пояснення буде таке: "А це дитина зайшла, він – відвідувач, він не ігрок". Його не перевірили ні на вік, ні на паспорт, не ідентифікували зовсім.</p>
<p>Тому я прошу, щоб цю поправку не враховували, тому що ми маємо обмежити людей, які можуть насправді заходити і грати в цих всіх залах.</p>
<p>І щодо вашого пояснення, що не можуть знаходитися і так гральні автомати біля шкіл, так ви неправі, тому що окремі приміщення в готелях "три зірки" – це вздовж всього Києва. Ідіть, в усіх будинках: з одного боку – дитячій садок, а посередині – готель "три зірки". І це означає, що ви дозволили там проводити...</p>
<p></p>
<p>ГОЛОВУЮЧИЙ. Ніна Петрівна, номер правки нечутно.</p>
<p></p>
<p>13:18:37</p>
<p>ЮЖАНІНА Н.П.</p>
<p>101.</p>
<p></p>
<p>ГОЛОВУЮЧИЙ. 101. Позиція комітету.</p>
<p></p>
<p>13:18:44</p>
<p>МАРУСЯК О.Р.</p>
<p>Врахувати правку.</p>
<p></p>
<p>ГОЛОВУЮЧИЙ. Ми бачимо, що вона врахована. Позиція комітету?</p>
<p></p>
<p>МАРУСЯК О.Р. Ніна Петрівна, як ви собі уявляєте, що діти-школярі можуть попасти в такий заклад? <i>(Шум в залі)</i></p>
<p></p>
<p>ГОЛОВУЮЧИЙ. Ставлю на голосування правку 101. Комітетом вона була врахована. Представник комітету також наполягає на тому, щоб вона залишилась врахованою. Правильно?</p>
<p></p>
<p>МАРУСЯК О.Р. Так.</p>
<p></p>
<p>ГОЛОВУЮЧИЙ. Ставлю її на голосування. Прошу підтримати та проголосувати.</p>
<p></p>
<p>13:19:34</p>
<p>За-212</p>
<p>Рішення не прийнято. Правка відхилена.</p>
<p>Наступна правка на врахування. Все, більше ніхто не наполягає?</p>
<p>Почекайте, голосуємо. Я ж кажу, що... Шановні колеги, я бачу. А зараз можна руки підняти – хто буде наполягати? Королевська – бачу, Шуфрич – бачу. Колтунович? Ні. Соболєв, Юлія Володимирівна, Івченко.</p>
<p>Гетманцев. Гетманцев Данило Олександрович.</p>
<p></p>
<p>13:20:11</p>
<p>ГЕТМАНЦЕВ Д.О.</p>
<p>Дякую. Дякую. Я хочу поставити...</p>
<p></p>
<p>ГОЛОВУЮЧИЙ. Шановні колеги, по правкам. Номер правки спочатку кажіть, будь ласка.</p>
<p></p>
<p>13:21:07</p>
<p>ГЕТМАНЦЕВ Д.О.</p>
<p><a href="https://itd.rada.gov.ua/billInfo/Bills/CardByRn?regNum=3454&conv=10" target=_blank>3454</a> правка Василевської-Смаглюк – врахована комітетом. Прошу поставити на підтвердження і не підтримувати у зв'язку із тим, що цією правкою вноситься визначення ділової репутації, яке суперечить прийнятому нами щойно Закону 2284. Це така технічна правка, але знову ж таки, аби прибрати цю неузгодженість, прошу її не підтримувати.</p>
<p>Дякую.</p>
<p></p>
<p>ГОЛОВУЮЧИЙ. Тобто, Данило Олександрович, я правильно розумію: 3464 була врахована частково, ви пропонуєте її відхилити?</p>
<p>Позиція комітету.</p>
<p></p>
<p>13:21:13</p>
<p>МАРУСЯК О.Р.</p>
<p>Так, це визначення уже є в попередньому законі, тому можна її відхилити. Це чисто технічна правка.</p>
<p></p>
<p>ГОЛОВУЮЧИЙ. Правка 3454, вона була врахована комітетом, однак, оскільки вона вже врахована в інших законодавчих актах, які були прийняті Верховною Радою України, комітет не заперечує, якщо вона буде не врахована. Правильно?</p>
<p>Ставлю на підтвердження правку 3454. Прошу визначатися та голосувати.</p>
<p></p>
<p>13:21:55</p>
<p>За-28</p>
<p>Рішення не прийнято. Правку відхилено.</p>
<p>Давайте тоді по тих, хто наполягав.</p>
<p>Наталія Юріївна Королевська.</p>
<p></p>
<p>13:22:10</p>
<p>КОРОЛЕВСЬКА Н.Ю.</p>
<p>Шановні колеги, прошу поставити на підтвердження мою правку номер 992. Я хочу попередити цю залу. Напевне, ви всі ознайомились з висновком Національного агентства з питань запобігання корупції.</p>
<p>Національне агентство з питань запобігання корупції 17 червня звернулося до Комітету Верховної Ради України з питань фінансової, податкової та митної політики з тим, що в цьому законопроекті виявлені положення, які самостійно чи у поєднанні з іншими нормами можуть сприяти вчиненню корупційних правопорушень або правопорушень, пов'язаних з корупцією, та підготовлених відповідних висновків. Містить велику кількість корупційних норм, які можуть привести до виникнення тіньового ринку гральних послуг, а також створення корупційної схеми під час отримання дозвільних документів у зв'язку з неможливістю їх виконання.</p>
<p>Колеги, це корупційний законопроект...</p>
<p></p>
<p>ГОЛОВУЮЧИЙ. Це 192 правка? 992-а? А скажіть мені, будь ласка, а ми її не ставили на підтвердження? Ставили. Тому, колеги, давайте, це ж...</p>
<p>Я так розумію, що ви свого часу ставили на підтвердження ще 1073, 1771, правильно? Да. Одну хвилину. Так, дійсно. Ні, ми 1073 ставили. Наступна це 10... 1771. Ми її не ставили, да? Ставили?</p>
<p></p>
<p>13:24:01</p>
<p>КОРОЛЕВСЬКА Н.Ю.</p>
<p>Ні, 1771 не ставили. У нас 992-а – не врахована, 1073 – не враховано було. Тобто ми не підтвердили ці правки.</p>
<p></p>
<p>ГОЛОВУЮЧИЙ. 1771.</p>
<p></p>
<p>КОРОЛЕВСЬКА Н.Ю. Зараз 1771. І я хочу завершити. Щодо висновку Національного агентства з питань запобігання корупції, шановні колеги, ми всіх вас попереджаємо, що зараз відбуваються незаконні дії, тому що цей висновок повинен був розглянути комітет та врахувати всі ці зауваження. Якщо немає реакції комітету, то відповідно ви зараз приймаєте на законодавчому рівні визнаний корупційний законопроект.</p>
<p>Шановні колеги, навіщо ви це робите? Ми розуміємо, що гроші не пахнуть, але це гроші від лудоманії, вони будуть пахнути. І тому ми звертаємося до вас, не підтримувати ці правки і відправити цей законопроект з Верховної Ради не підтримуючи його.</p>
<p></p>
<p>ГОЛОВУЮЧИЙ. Так, правка 1771. Позиція комітету.</p>
<p>Шановні колеги, підготуйтесь до голосування, будь ласка.</p>
<p></p>
<p>13:25:29</p>
<p>МАРУСЯК О.Р.</p>
<p>Правка була врахована. Позиція комітету – врахувати.</p>
<p></p>
<p>ГОЛОВУЮЧИЙ. Залишити врахованою, правильно я розумію?</p>
<p></p>
<p>МАРУСЯК О.Р. Залишити врахованою.</p>
<p></p>
<p>ГОЛОВУЮЧИЙ. Ставлю на голосування правку 1771. Комітетом вона була врахована, комітет наполягає, щоб залишилась та сама позиція. Ставлю пропозицію про підтвердження на голосування правки 1771. Прошу підтримати та проголосувати.</p>
<p></p>
<p>13:26:13</p>
<p>За-292</p>
<p>Рішення прийнято, правка залишається врахованою.</p>
<p>1967. Правильно?</p>
<p></p>
<p>13:26:20</p>
<p>КОРОЛЕВСЬКА Н.Ю.</p>
<p>Да, 1967. Шановні колеги, ще раз до вас звертаємося. Не можна не реагувати на висновок Національного агентства з питань запобігання корупції. Ми фінансуємо цю структуру, на нього витрачаються шалені державні кошти. Наші пенсіонери недоотримують пенсії, люди недоотримують заробітні плати, а фінансування йде на антикорупційні органи. І коли ці антикорупційні органи дають висновки, що цей законопроект є корупційним і що його неможна приймати, ви не реагуєте на це і тобто вступаєте в зговор. Це великі корупційні ризики.</p>
<p>І ми вас попереджаємо, що по кожному, хто проголосує за цей законопроект, ми будемо звертатися до Державного бюро розслідувань, щоб були встановлені факти корупції. Тому що відсутність реакції на корупційні сьогодні законопроекти – це породження корупції в парламенті.</p>
<p>Прошу поставити на підтвердження.</p>
<p></p>
<p>ГОЛОВУЮЧИЙ. Наталія Юріївна, в мене просто питання. Скажіть мені, будь ласка, це ж ваші правки, які були враховані. Тобто ви наполягаєте, щоб по всіх, чиї правки були враховані, потім треба буде звертатися в правоохоронні органи. Правильно? Я зрозумів. Можемо ставити на голосування?</p>
<p>Перший раз бачу, щоб свої правки ставили не на підтвердження.</p>
<p>А, ми помилилися. Я зрозумів.</p>
<p>1967, Королевської Наталії Юріївни. Правка була врахована. Комітет залишається на тій самій позиції. Прошу підтримати та проголосувати про підтвердження правки.</p>
<p></p>
<p>13:28:14</p>
<p>За-293</p>
<p>Рішення прийнято. Правка залишається врахованою.</p>
<p>1993.</p>
<p></p>
<p>13:28:19</p>
<p>КОРОЛЕВСЬКА Н.Ю.</p>
<p>Шановні колеги, просто дивує позиція, коли не автор законопроекту, а автор правки звертається до залу, щоб цю правку не враховували. І як зал наш одностайно враховує правки.</p>
<p>Ви ж всі дуже добре розумієте, що зараз ви вирвали з контексту окремі правки і просто извратили цей законопроект. Чому? Тому що ви законопроект між першим та другим читанням значно погіршили. Ви зараз дозволяєте майже привести весь хлам з усього світу в нашу страну, розставити його будь-де, без будь-якої відповідальності та кришувати цю гральну мафію в Україні.</p>
<p>Тому "Опозиційна платформа – За життя" звертається до вас категорично не підтримувати цей законопроект. Ну не продавайтесь ви так задешево, за те, щоб над дітьми над нашими, над країною ставили мафіозі експерименти.</p>
<p>Тому прошу поставити цю правку на підтвердження.</p>
<p></p>
<p>ГОЛОВУЮЧИЙ. Ставлю на підтвердження правку 1993. Прошу підтримати та проголосувати.</p>
<p></p>
<p>13:29:37</p>
<p>За-253</p>
<p>Рішення прийнято. Правка залишається врахованою.</p>
<p>2345.</p>
<p></p>
<p>13:29:43</p>
<p>КОРОЛЕВСЬКА Н.Ю.</p>
<p>Шановні колеги, ми продовжуємо цей експеримент. Законопроект сьогодні неприйнятний. І згідно висновку Головного юридичного управління Апарату Верховної Ради України… Колеги, це Апарат Верховної Ради України, наш з вами Апарат. І вони нам дають фахові зауваження до проекту закону. Вони чітко до нас звертаються, що окремі положення законопроекту не узгоджуються з нормами Конституції України та законів України, а також не враховують правової позиції Конституційного Суду України, викладеної у відповідних рішеннях.</p>
<p>Колеги, ви зараз свідомо намагаєтесь прийняти антиконституційний законопроект, який буде оскаржений в Конституційному Суді України. Навіщо ви робите цей експеримент?</p>
<p>Звертаюся до вас не підтримувати наступну правку і за неї не голосувати.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:30:45</p>
<p>ГОЛОВУЮЧИЙ. Якось аж дивно. Ставиться на голосування правка Наталії Юріївни Королевської, яку врахував комітет, яку вона зараз просить не підтримувати.</p>
<p>Шановні колеги, я думаю, позиція комітету залишається незмінною, тому прошу вас підтримати та голосувати.</p>
<p></p>
<p>13:31:10</p>
<p>За-252</p>
<p>Рішення прийнято.</p>
<p>Наступна правка 2381. Наталія Юріївна, знову ваша правка, яка врахована.</p>
<p></p>
<p>13:31:15</p>
<p>КОРОЛЕВСЬКА Н.Ю.</p>
<p>Шановні колеги, зараз ви намагаєтесь зґвалтувати тут Конституцію, прийняти корупційне рішення. А все для чого? Для того, щоб в нашій країні був гральний бізнес. Та це ж не бізнес, це ж мафіозні структури, які спокійно будуть підпільно сьогодні розповсюджувати ці ігрові автомати по всій країні.</p>
<p>Тому "Опозиційна платформа – За життя" звертається до вас. Ну ви ж обіцяли всій країні народовладдя. Ну так якщо вам так вже пече і ви так хочете пограти, так давайте проведемо референдум. Проведемо референдум, спитаємо у людей, а хочуть наші люди, щоб біля шкіл, біля лікарень, біля їх домівок сьогодні були розташовані зали гральні, щоб там заманювали їх дітей та з їх кишень забирали останні кошти.</p>
<p>Тому я прошу не підтримувати нашу правку 2381.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Ми не можемо не підтримати вашу правку, Наталія Юріївна.</p>
<p>Ставлю на голосування правку 2381. Комітетом вона була врахована. Прошу підтримати Наталію Юріївну, та проголосувати.</p>
<p></p>
<p>13:32:44</p>
<p>За-249</p>
<p>Рішення прийнято. Правка врахована.</p>
<p>По фракціям.</p>
<p>2490. Наталіє Юріївно.</p>
<p></p>
<p>13:32:54</p>
<p>КОРОЛЕВСЬКА Н.Ю.</p>
<p>Шановні колеги, я конечно вдячна цьому залу за таку велику підтримку. Тому пропоную, може, ми зараз все ж таки розглянемо індексацію пенсій для людей, якщо у нас є така підтримка в залі? Може, все ж таки приймемо рішення для того, щоб проіндексувати людям пенсії? Не ті позорні 70 гривень, які ви людям нарахували з 1 липня, а дати нормальну індексацію. Може, переглянемо прожитковий мінімум? Може, все ж таки приймемо рішення, щоб скасувати медичну реформу, та вже не будемо ставити експерименти над людьми?</p>
<p>Колеги, да у нас з вами є стільки завдань, якими дійсно би об'єднали ми сьогодні весь зал, і які б ми дійсно прийняли на користь людям. Так, може, уже досить цей цирк влаштовувати, казино під куполом: тут підтримуємо, тут не підтримуємо? Не можна підтримувати сьогодні корупційний законопроект і антиконституційний. Тому ми просимо по всім правкам голосувати проти. Тому що немає в цьому законі…</p>
<p></p>
<p>ГОЛОВУЮЧИЙ. Ставлю на голосування правку 2490. Комітетом вона врахована. Прошу підтримати та проголосувати.</p>
<p></p>
<p>13:34:21</p>
<p>За-248</p>
<p>Рішення прийнято. Правка залишається врахованою.</p>
<p>2534. Наталіє Юріївно.</p>
<p></p>
<p>13:34:28</p>
<p>КОРОЛЕВСЬКА Н.Ю.</p>
<p>Шановні колеги, за цей час ми уже з вами дійсно би і внесли зміни до бюджету, і, може, військовий збір відмінили. Вже, може, досить людей оббирати. От ви їм сьогодні пропонуєте ігрові автомати, а ми пропонуємо відмінити військовий збір. Тому що жодного разу жоден уряд не відзвітував, куди ці гроші витрачаються, а це мільярди гривень, це десятки і сотні мільярдів гривень, які ви зібрали з кишень людей і не відзвітували, куди ви їх поділи. А зараз ви нам пропонуєте "одноруких бандитів" розставити по всій країні за те, щоб зібрати 4 мільярди гривень.</p>
<p>Колеги, так, може, спочатку повернемо те, що заборгували людям? Хоча б борги по зарплаті людям повернемо, а потім вже будемо розглядати це питання.</p>
<p>Прошу не підтримувати цю поправку.</p>
<p></p>
<p>ГОЛОВУЮЧИЙ. Ставлю на голосування правку 2534. Комітетом вона підтримана. Прошу підтримати та проголосувати.</p>
<p></p>
<p>13:35:52</p>
<p>За-251</p>
<p>Рішення прийнято. Правка врахована.</p>
<p>2573.</p>
<p></p>
<p>13:35:58</p>
<p>КОРОЛЕВСЬКА Н.Ю.</p>
<p>Шановні колеги! Нам вже всім зрозуміло в цій залі, що ви маєте 250-252 голоси за те, щоб в нашу країну повернути лудоманію. Ми всі це бачимо і це бачать наші телеглядачі, це бачать наші виборці.</p>
<p>Тому колеги, коли ви голосували за "Слуг народу", ви повинні були знати, що у них кінець епохи бідності та початок епохи казино – це і був той план боротьби з бідністю. Тому що набагато легше управляти людьми які бідні, управляти людьми неосвіченими, людьми які сьогодні потрапляють в складні життєві обставини, не здоровими людьми. І тому сьогодні в країні і запропонована програма, щоб людей робити бідними та нездоровими і неосвіченими.</p>
<p>"Опозиційна платформа – За життя" категорично проти прийняття Закону про ігорний бізнес.</p>
<p></p>
<p>ГОЛОВУЮЧИЙ. Ставлю на голосування правку 2573. Комітетом вона підтримана. І автор теж наполягає, щоб була підтримана?</p>
<p>Ні? Точно не заперечує. Да, Наталія Юріївна?</p>
<p>Ставлю на голосування, прошу підтримати та проголосувати.</p>
<p></p>
<p>13:37:30</p>
<p>За-254</p>
<p>Рішення прийнято.</p>
<p>2584.</p>
<p></p>
<p>13:37:36</p>
<p>КОРОЛЕВСЬКА Н.Ю.</p>
<p>Шановний пан спікер, я прошу поставити, дати мені 5 хвилин і поставити на підтвердження поправку 3160 та 3161, та поправку 3050.</p>
<p></p>
<p>ГОЛОВУЮЧИЙ. Все, можемо ставити на голосування, да?</p>
<p></p>
<p>КОРОЛЕВСЬКА Н.Ю. Я кажу, прошу дати 5 хвилин та поставити ці поправки на підтвердження.</p>
<p></p>
<p>ГОЛОВУЮЧИЙ. 5 хвилин дайте, будь ласка, ще.</p>
<p></p>
<p>13:38:09</p>
<p>КОРОЛЕВСЬКА Н.Ю.</p>
<p>Шановні колеги, ми з вами бачимо, як зараз у залі парламенту відбувається така велика-велика компанія по здачі інтересів України. Спочатку ця команда прийняла рішення щодо продажу української землі, після цього ця команда прийняла рішення, щоб здати всю нашу фінансову… Що там трапилося вже? Незалежність. Тут щось у нас в залі відбувається, шановні колеги.</p>
<p>Можна мені зупинити виступ? Тому що в таких умовах, я вважаю, це не конструктивний виступ. А що відбувається? Колеги, взагалі в таких умовах щось приймати в українському парламенті, ми вважаємо, недопустимим.</p>
<p>І тому "Опозиційна платформа – За життя" вимагає, щоб цей законопроект не був прийнятий. І ми звертаємося до всіх колег в парламенті, у яких є, ще трішечки залишилося совісті, колег, у яких ще хоч трішечки залишилося честі та гідності, щоб ні в якому разі не підтримувати цей законопроект – законопроект, який поверне Україну в систему сьогодні лудоманії, поверне сьогодні країну в систему боротьби з гральними автоматами, а наше завдання – зробити все, щоб об'єднати зусилля та повернути в нашу країну нормальну економіку, підтримати сьогодні підприємців, зупинити сьогодні цю шалену корупцію, яка є в нашій країні.</p>
<p>Тому "Опозиційна платформа – За життя" запропонувала антикризовий план виходу країни з сьогоднішньої ситуації. І ми абсолютно впевнені, що сьогодні рішення щодо грального бізнесу в нашій країні воно неактуальне і воно злочинне. І ми вимагаємо від парламенту сьогодні не приймати цей законопроект, тому що це буде корупційний зговор, який буде потім вже відмінений в Конституційному Суді України.</p>
<p>"Опозиційна платформа – За життя" також вимагає сьогодні від українського парламенту перейти до актуальної повістки дня. Це стосується прийняття рішення щодо перегляду соціальних стандартів. Це стосується прийняття рішення щодо відміни медичної реформи. Це стосується прийняття рішення щодо відміни Закону "Про мову", який сьогодні дискредитує людей, які хочуть розмовляти на своїй рідній мові. Це сьогодні стосується в першу чергу блоку питань щодо виконання Мінських угод.</p>
<p>Але ж ми бачимо з вами, що цьому парламенту це нічого не потрібно. Вони сьогодні стоять у чергу вже за гральними автоматами, і вже мріють про ту хвилину, коли почнуть заробляти на хворобах наших людей, на болю та проблемах, які сьогодні існують в Україні.</p>
<p>Тому "Опозиційна платформа – За життя" ні в якому разі не буде голосувати за цей законопроект. І ми звертаємося до в сіх парламентарів не голосувати за цей ганебний сьогодні законопроект.</p>
<p>Якщо вам так хочеться вже повернути казино та гральні автомати, будь ласка, йдіть на референдум, питайте у людей, і, якщо люди дадуть згоду на те, щоб в нашій країні були гральні автомати та казино, тоді вже й приймайте це рішення.</p>
<p>Без референдуму приймати такі рішення, які будуть впливати на долю, здоров'я та майбутнє кожного українця, ми вважаємо неприпустимим. І тому закликаємо вас за законопроект за повернення гральних автоматів в Україну не голосувати.</p>
<p>Ми запропонували альтернативне рішення – це посилити права та можливості правоохоронних органів та підвищити штрафи за нелегальне казино та викорінити це явище з нашої країни.</p>
<p>Не голосуємо за цей законопроект, не дамо сьогодні повернути в Україну лудоманію та "українських бандитів".</p>
<p>Дякую за увагу. І ми категорично проти цього законопроекту.</p>
<p></p>
<p>ГОЛОВУЮЧИЙ. Наталія Юріївна, які правки ви ставите на голосування?</p>
<p></p>
<p>13:43:17</p>
<p>КОРОЛЕВСЬКА Н.Ю.</p>
<p>Ще раз повторюю: правка 3160, 3161, 3027.</p>
<p></p>
<p>ГОЛОВУЮЧИЙ. 3160, 3161…</p>
<p></p>
<p>КОРОЛЕВСЬКА Н.Ю. Та 3027.</p>
<p></p>
<p>ГОЛОВУЮЧИЙ. 3027? Так 3027, вона відхилена, Наталія Юріївна. Це не ваша правка взагалі. <i>(Шум у залі)</i></p>
<p>Вона як? Вона ваша, але ви її вже пройшли, ми вже раз по ній говорили. Поки ставимо 3160 і 3161. Давайте на двох зупинимося.</p>
<p>Ставлю на голосування правку 3160, Королевської. Комітетом вона підтримана. Прошу… <i>(Шум у залі)</i></p>
<p>Не можна. З процедури не можна.</p>
<p>Ставлю на голосування, прошу підтримати та проголосувати.</p>
<p></p>
<p>13:44:07</p>
<p>За-228</p>
<p>Рішення прийнято.</p>
<p>Наступна правка 3161, комітетом також вона підтримана, Королевської. Комітет на ній наполягає як на якісній правці, тому просить її залишити врахованою.</p>
<p>Ставлю таку пропозицію на голосування. Прошу підтримати та проголосувати.</p>
<p></p>
<p>13:44:39</p>
<p>За-244</p>
<p>Рішення прийнято. Правка залишається врахованою.</p>
<p>Все, більше не на яких правках не наполягаєте, Наталія Юріївна? Ні.</p>
<p>Шановні колеги, два оголошення.</p>
<p>Я звертаюсь до двох комітетів. Прошу невідкладно 2 липня 2020 року в межах предметів відання Комітету з питань фінансів, податкової та митної політики розглянути кадрові питання, що належать до конституційних повноважень Верховної Ради України та подати в установленому порядку пропозиції для розгляду на пленарному засіданні Верховної Ради України.</p>
<p>Прошу невідкладно 2 липня 2020 року в межах предметів відання Комітету з питань економічного розвитку розглянути кадрові питання, що належать до конституційних повноважень Верховної Ради України та подати в установленому порядку пропозиції для розгляду на пленарному засіданні Верховної Ради України.</p>
<p>Наступне. Юлія Володимирівна Тимошенко, не наполягаєте?</p>
<p>Івченко Вадим Євгенович, будуть правки, ні? Да. Включіть, будь ласка, мікрофон.</p>
<p></p>
<p>13:45:38</p>
<p>ІВЧЕНКО В.Є.</p>
<p>Дякую. Дякую, Дмитро Олександрович. Івченко, "Батьківщина". Шановні колеги, давайте наберемося терпіння, у мене майже 40 правок – на підтвердження. І які саме правки?</p>
<p></p>
<p>ГОЛОВУЮЧИЙ. Скільки на підтвердження?</p>
<p></p>
<p>ІВЧЕНКО В.Є. Майже 40.</p>
<p></p>
<p>ГОЛОВУЮЧИЙ. Майже 40 – на підтвердження?</p>
<p></p>
<p>ІВЧЕНКО В.Є. Так, да.</p>
<p>Значить, перша правка…</p>
<p></p>
<p>ГОЛОВУЮЧИЙ. Почекайте. Ми по кожній правці будемо іти? <i>(Шум в залі)</i></p>
<p>Номер правки. Тоді починайте, будь ласка, з номеру.</p>
<p></p>
<p>13:45:51</p>
<p>ІВЧЕНКО В.Є.</p>
<p>83 правка. Колеги, я їх блоками, щоб ви зрозуміли в чому суть. У нас є правки, які виключають лотереї із азартних ігор.</p>
<p>От собі уявіть, будь ласка, відкривається зал, туди приходять правоохоронні органи, включаються реєстри і органи місцевого самоврядування… А вони приходять, кажуть: а у нас тут лотерея, і це ніякі не азартні ігри.</p>
<p>Тому правки сьогодні, які я буду називати, вони саме включають лотереї в азартні ігри. Це правильно. І це справедливо…</p>
<p></p>
<p>ГОЛОВУЮЧИЙ. 83-я, так? Готові? Позиція комітету.</p>
<p></p>
<p>13:47:11</p>
<p>МАРУСЯК О.Р.</p>
<p>Врахувати правку, тому що вона передбачає винесення лотереї в свій профільний закон.</p>
<p></p>
<p>ГОЛОВУЮЧИЙ. Важлива правка 83-я. Комітетом вона була підтримана. Комітет зараз на ній наполягає. Ставлю на голосування пропозицію про підтвердження правки 83. Прошу підтримати та проголосувати.</p>
<p></p>
<p>13:47:42</p>
<p>За-249</p>
<p>Рішення прийнято.</p>
<p>По фракціях.</p>
<p>Наступна правка. <i>(Шум у залі) </i></p>
<p>Вам зачитати? Артур Володимирович, по фракціях зачитати чи можна далі?</p>
<p>Івченко.</p>
<p></p>
<p>13:48:04</p>
<p>ІВЧЕНКО В.Є.</p>
<p>Івченко, "Батьківщина". Колеги, я ще раз хочу вам сказати про що правки. Давайте справедливо підходити. Ми будемо розвивати тіньовий сектор в цьому бізнесі. Давайте, щоби нічого не було в тіні чи все оподатковувалося, чи все проходило через реєстри і так далі, і так далі. Давайте, щоб лотереї, вони теж були азартними іграми.</p>
<p>Ви знаєте, що "Батьківщина" взагалі проти і хоче зняти даний законопроект? Але давайте, зрозумійте, про що йде мова. Це вкрай корупційні речі, які запропонували, коли убрали лотереї з азартних ігор. Тепер кожен маленький зал буде називатися лотереєю, і вони будуть виключатися з дії цього закону.</p>
<p>Зараз прошу не голосувати за правку 87.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:48:59</p>
<p>ГОЛОВУЮЧИЙ. Тобто мова йде про 87 правку. Вона врахована комітетом. Ви просите поставити її на підтвердження, так?</p>
<p>Шановні колеги, прошу підтримати та проголосувати правку 87.</p>
<p></p>
<p>13:49:18</p>
<p>За-237</p>
<p>Рішення прийнято.</p>
<p>Будь ласка, далі. Вадим Євгенович, тільки спочатку говоріть номер правки, а не вкінці.</p>
<p></p>
<p>13:49:22</p>
<p>ІВЧЕНКО В.Є.</p>
<p>202-а. Колеги, я звертаюся особливо до депутатів-мажоритарників. Вам приїжджати безпосередньо на свої території, в регіони. Там ті люди, які за вас голосували, більшість з них, вони проти сьогодні відповідного закону. Більшість людей не хочуть бачити відповідні заклади в своїх органах місцевого самоврядування. Колеги, і точно вони не хочуть, щоби частина закладів була в тіні, не оподатковувалась, не приносила прибутки і так далі.</p>
<p>Це, звичайно, буде обхід законодавства, коли ви лотереї виводите з-під дії Закону про азартні ігри. Повірте, маленькі зали, вони будуть так і називатися – лотереї, і фактично на них цей закон не буде розповсюджуватися.</p>
<p>Тому прошу 202 правку не голосувати, колеги, не голосувати. Дякую.</p>
<p></p>
<p>ГОЛОВУЮЧИЙ. Шановні колеги, я ставлю на підтвердження 202 правку. Комітет пропонує врахувати її. Будь ласка, є пропозиція підтримати та проголосувати.</p>
<p></p>
<p>13:50:40</p>
<p>За-231</p>
<p>Рішення прийнято.</p>
<p>Покажіть по фракціях.</p>
<p>Наступна... Наступна, Вадим Євгенович.</p>
<p></p>
<p>13:50:49</p>
<p>ІВЧЕНКО В.Є.</p>
<p>Колеги, наступна 205 правка. Це з того ж самого блоку про включення лотереї в азартні ігри. Колеги, я розумію, що ігорна мафія активно попрацювала, бо тільки що забігли в зал багато депутатів з монобільшості і, просто не розуміючи, тиснуть кнопки. Я прошу вас, колеги, особливо мажоритарники, подумайте про людей, яких ви представляєте.</p>
<p>Ви перш за все представляєте не ігорну мафію, а представляєте людей на певних територіях. І, повірте, точно ні в сільській місцевості, ні у ваших містах люди не в захваті від того, що частина закладів азартних ігор будуть в тіні і не приносити прибутки.</p>
<p>Колеги, давайте щиро і відверто, це лобістські речі. Давайте ми будемо голосувати так, щоб, дійсно, всі ці заклади оподатковувалися і були.</p>
<p>А взагалі "Батьківщина" – проти і просить зняти даний законопроект.</p>
<p>Дякую. 205 правку прошу не підтримувати.</p>
<p></p>
<p>ГОЛОВУЮЧИЙ. Будь ласка, от хоче відповісти голова комітету. Будь ласка.</p>
<p></p>
<p>13:52:12</p>
<p>ГЕТМАНЦЕВ Д.О.</p>
<p>Шановні колеги, про що йде мова? Мова йде про те, що лотерея в Україні регулюється окремим законом, прийнятим у 2012 році. Ці правки технічні, вони з цього закону, який ми зараз приймаємо, виключають норми, які є тотожні закону 2012 року. Там регулювання є ще жорсткіше для лотерей, ніж для азартного бізнесу. Не треба маніпулювати, не треба породжувати і розповсюджувати міфи.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я ставлю на голосування на підтвердження. Немає тут з мотивів. Я ставлю на підтвердження поправку 205. Комітет її врахував, причому що вона за сутністю точно така, як 202, яку ми перед цим підтримали. Тому я ставлю на підтвердження цю правку. Прошу підтримати та проголосувати.</p>
<p></p>
<p>13:53:09</p>
<p>За-246</p>
<p>Рішення прийнято.</p>
<p>Вадим Євгенович, яка наступна?</p>
<p></p>
<p>13:53:14</p>
<p>ІВЧЕНКО В.Є.</p>
<p>Правка номер 230, але, пане Руслане, я не зрозумів, що це було. Пане співголово, що це було? Хто стояв на трибуні? Чому ви тоді інших депутатів не пускаєте до трибуни? Чому ви...</p>
<p></p>
<p>ГОЛОВУЮЧИЙ. Це був голова комітету, якщо ви не впізнали.</p>
<p></p>
<p>ІВЧЕНКО В.Є. Є доповідач. Чому ви даєте слово людині, яка не має права? Що це таке? Будь ласка, дайте мені відповідь на це питання. Це ганьба, коли при такому законі ви даєте людям, які реально записалися, і які не мають право на слово. Є доповідач, який має доповідати, а не стояти замовчувати всі питання.</p>
<p>Тому, будь ласка, я прошу, щоб ви відреагували і дали безпосередньо висказатися людям, які знаються на Регламенті. Тепер дайте з мотивів тим, хто знає Регламент.</p>
<p>Дякую.</p>
<p></p>
<p>ГОЛОВУЮЧИЙ. Це ви по 230 виступили зараз, да, відповідно до Регламенту? Добре.</p>
<p>Шановні колеги! Шановні колеги, біля трибуни стоїть представник комітету. Підійшов голова... Голова комітету підійшов, попросив пояснення. <i>(Шум у залі)</i></p>
<p>Добре. Хвилиночку. Шановні колеги, ви ставите 230-у на підтвердження, так я розумію?</p>
<p>Будь ласка, є 230 правка. Комітет її підтримав. Це правка шановного Григорія Миколайовича Мамки. Тому, я думаю, що також і зал підтримає і комітет, і врахує цю правку. Тому прошу підтримати і проголосувати.</p>
<p></p>
<p>13:55:09</p>
<p>За-238</p>
<p>Рішення прийнято.</p>
<p>Будь ласка, Вадим Євгенович, яка наступна ваша правка?</p>
<p></p>
<p>13:55:15</p>
<p>ІВЧЕНКО В.Є.</p>
<p>Наступна правка 231. Пане Руслане, я тепер без емоцій. Я просто прошу вас бути співголовою парламенту і не робити більше таких речей, коли ви даєте слово людині, яка не має згідно Регламенту права слова.</p>
<p></p>
<p>ГОЛОВУЮЧИЙ. Сприйняв. Добре, сприйняв.</p>
<p></p>
<p>ІВЧЕНКО В.Є. Бо наступного разу треба тоді всім дати можливість про це сказати.</p>
<p></p>
<p>ГОЛОВУЮЧИЙ. Вадим Євгенович, сприйняв. Добре, сприйняв. Я перепрошую.</p>
<p></p>
<p>ІВЧЕНКО В.Є. Дякую. Колеги, це з того ж блоку, ще раз вам хочу сказати. Питання стоїть в тому, що лотерея, вона хоч і регулюється окремим законом, але ті норми..</p>
<p></p>
<p>ГОЛОВУЮЧИЙ. Який номер правки скажіть?</p>
<p></p>
<p>ІВЧЕНКО В.Є. Ті норми, які прописані тут, вони важливі і вони стосуються всіх азартних ігор, вони стосуються реєстрів і так далі. В тому Законі про лотереї немає: а) реєстрів, немає органів місцевого самоврядування, немає безпосередньо реєстрів лудоманів, нема безпосередньо реєстрів залежних. Зрозумійте одну річ, що цей закон буде доповнювати Закон про лотереї. Тому ми наполягаємо, щоб цю правку відхилили. Дякую.</p>
<p></p>
<p>ГОЛОВУЮЧИЙ. Я так розумію, це по 231-й, бо я не почув. Так, Вадиме Євгеновичу?</p>
<p>Шановні колеги, 231 правка, поправка, перепрошую, вона врахована комітетом, комітет просить підтримати. Тому прошу підтримати та проголосувати.</p>
<p></p>
<p>13:56:48</p>
<p>За-239</p>
<p>Рішення прийнято.</p>
<p>Вадиме Євгеновичу, далі яка?</p>
<p></p>
<p>13:56:53</p>
<p>ІВЧЕНКО В.Є.</p>
<p>Правка 246, колеги. Я так розумію, що уже є голоси. Ви сьогодні, колеги, просто не хочете виконувати те, що говорив Президент у своїй програмі. Тому, будь ласка, на кожному ефірі так і говоріть: "Ми не виконуємо програму Президента". Хоча ви прийшли сьогодні під брендом "слуги народу", який зробив Президент Зеленський. Тому фактично ви сьогодні порушуєте ту програму, яка була представлена Президентом Зеленським, де він чітко сказав, що буде проводити: а) референдум по всім важливим запитанням. А в інтерв'ю він чітко говорив про те, що азартні ігри будуть тільки в спеціальних місцях і в п'ятизіркових готелях.</p>
<p>Ви зараз пропонуєте повністю прохідний двір. Мало того, ви виключаєте лотереї з азартних ігор, і закон цей не буде поширюватися на лотереї будь-які: букмекерські, спортивні і так далі.</p>
<p>Колеги, це корупційні і лобістські речі. Тому прошу цю правку не підтримувати.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:57:59</p>
<p>ГОЛОВУЮЧИЙ. Ставлю на голосування правку 246. Комітет її врахував. Позиція комітету не змінилась, на скільки я розумію. Ставлю її на голосування. Прошу підтримати та проголосувати.</p>
<p></p>
<p>13:58:22</p>
<p>За-243</p>
<p>Рішення прийнято. Правка врахована. По фракціям.</p>
<p>Наступна правка, Івченко.</p>
<p></p>
<p>13:58:32</p>
<p>ІВЧЕНКО В.Є.</p>
<p>Івченко, "Батьківщина". Колеги, правка 266, це з того ж блоку про лотереї. Колеги, я ще раз хочу звернутися до мажоритарників. Багато з вас, дійсно, працюють на територіях. Подумайте про тих людей, які до вас приходять і які до вас звертаються, і повірте, найбільше лудоманів буде серед бідних людей.</p>
<p>У мене є знайомий, який з Фурсів Київської області. Так він, вибачте, взяв і програв 50 тисяч гривень, продав машину "Жигулі". А потім, коли виграв 1200, був такий радий і потім знову пішов в зали, але вже не було 50 тисяч гривень, він почав все виносити з сім'ї. Є вчитель, вибачте, математики який на сьогоднішній день вже не працює в школі, тому що він повністю залежний від цих ігрових автоматів.</p>
<p>Колеги, подумайте про людей, це реальні факти, про які я вам доводжу. Я звертаюся до мажоритарників, будь ласка, не голосуйте за ці правки.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:59:39</p>
<p>ГОЛОВУЮЧИЙ. Ставиться на голосування поправка 266. Комітет пропонує її врахувати. Прошу підтримати та проголосувати.</p>
<p></p>
<p>13:59:58</p>
<p>За-244</p>
<p>Рішення прийнято.</p>
<p>Будь ласка, яка наступна правка?</p>
<p></p>
<p>14:00:02</p>
<p>ІВЧЕНКО В.Є.</p>
<p>Колеги, правка 434. Колеги, це ще раз я вас хочу попросити, це питання стосується спортивних лотерей і взагалі лотерейних залів і так далі. Це питання важливо, колеги, щоби ми розуміли, як воно оподатковується, які податки сплачуються і що воно відповідає цьому закону.</p>
<p>В цьому законі ми з вами провалили і повернули до першого читання правку, що біля шкіл, дитячих садочків на певній відстані, в 500 метрів, не можуть знаходитися дані заклади.</p>
<p>Навіть якщо це буде готель і готель буде знаходитися в цих межах, такі гральні заклади знаходитися не будуть, але лотереї можуть робити, будуть обходити цей закон, все буде заводити все в тінь, колеги. Я прошу не підтримувати дану правку і проголосувати проти.</p>
<p>Дякую.</p>
<p></p>
<p>ГОЛОВУЮЧИЙ. Дякую. Я ставлю на голосування 434 правку, комітет її врахував, тому пропозиція підтримати та проголосувати.</p>
<p></p>
<p>14:01:20</p>
<p>За-235</p>
<p>Рішення прийнято.</p>
<p>Вадим Євгенович, будь ласка, яка наступна правка?</p>
<p></p>
<p>14:01:23</p>
<p>ІВЧЕНКО В.Є.</p>
<p>Колеги, наступна правка 282.</p>
<p></p>
<p>ГОЛОВУЮЧИЙ. Так ми вже у 434-й були.</p>
<p></p>
<p>ІВЧЕНКО В.Є. А в мене воно в розброс, так я готувався, вибачте.</p>
<p></p>
<p>ГОЛОВУЮЧИЙ. Ну нічого. 282.</p>
<p></p>
<p>ІВЧЕНКО В.Є. Колеги, я хочу звернутися до кожного свідомого депутата, який бачить соціологічні опитування, що 47 відсотків громадян України не підтримують курс, який сьогодні веде монобільшість. Ті закони, які приймаються сьогодні, не відповідають вимогам сьогодення. Сьогодні потрібно піднімати мінімальну заробітну плату, сьогодні потрібно встановлювати фактичний прожитковий мінімум, сьогодні потрібно надавати підтримку тим, хто потерпає від лиха на західній Україні від повені і пандемія коронавірусу, боротьба з пандемією – це основні питання…</p>
<p></p>
<p>ГОЛОВУЮЧИЙ. Ставлю на голосування 282 правку, комітет її врахував і просить підтримати, тому теж прошу підтримати та голосувати.</p>
<p></p>
<p>14:02:50</p>
<p>За-241</p>
<p>Рішення прийнято.</p>
<p>Яка наступна правка?</p>
<p></p>
<p>14:02:53</p>
<p>ІВЧЕНКО В.Є.</p>
<p>Наступна правка 285, будь ласка. Колеги, знаєте, чому ми взяли ці правки? Ми розуміли, що ви вже зібралися в залі і голоси за цей законопроект є.</p>
<p>Але я звертаюся до свідомості кожного депутата, який обирався від громадян України, партія, названа "Слуга народу", будьте, будь ласка, "слугами громадян України". Вони сьогодні вам дають вказівки через свої соціологічні дані, де 60 відсотків людей не підтримують законопроекти про зняття заборони про азартні ігри, і фактично відкриття гральних закладів. Частину з цих закладів ви хочете пустити в тінь через лотереї, і безпосередньо, які не будуть приносити відповідних прибутків, і, які не будуть, головне, працювати по відповідному закону.</p>
<p>Колеги, не заводьте в тінь.</p>
<p></p>
<p>ГОЛОВУЮЧИЙ. Ставлю на голосування поправку 285. Комітет її врахував. Тому прошу і зал підтримати та проголосувати.</p>
<p></p>
<p>14:04:21</p>
<p>За-239</p>
<p>Рішення прийнято.</p>
<p>Будь ласка, Вадиме Євгеновичу, наступна.</p>
<p></p>
<p>14:04:25</p>
<p>ІВЧЕНКО В.Є.</p>
<p>Івченко, "Батьківщина". Колеги, оце і є голоси, оце і є депутати, оце є фракції (групи). Я просив би, пане співголово, щоб після кожного мого разу, щоб я постійно не говорив, показували по фракціях. Хай вся країна бачить, хто сьогодні буде наживатися на здоров'ї українців, хто сьогодні вже планує собі, можливо, в майбутньому відкрити казино і клуби, хто сьогодні не рахується з тим, що більшість людей бідні. І ці бідні люди підуть програвати останнє.</p>
<p>Будь ласка, поставте 289 правку на підтвердження і я прошу, пане Голово, постійно, кожного разу показуйте хто голосує, які фракції.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я ставлю на голосування підтвердження 289 правку. Комітет її врахував. Тому теж прошу підтримати та голосувати.</p>
<p></p>
<p>14:05:41</p>
<p>За-241</p>
<p>Рішення прийнято.</p>
<p>По фракціях, будь ласка.</p>
<p>Далі, будь ласка, Вадим Євгенович.</p>
<p></p>
<p>14:05:48</p>
<p>ІВЧЕНКО В.Є.</p>
<p>Я прошу поставити на підтвердження правку 331-у. Це з того ж боку, колеги, що вони стосуються лотереї. Тобто знову лотереї виключаються як азартна гра, і фактично я, колеги, звертаюся до вас, ви даєте можливість розвиватися тіньовому ринку цих азартних ігор.</p>
<p>Колеги, я ще раз звертаюся від фракції "Батьківщина" і від себе особисто і від українських виборців, щоб ви врахували свою програму, з якою ви йшли, щоб ви врахували те, що говорив Президент Зеленський, і ви врахували програму Президента Зеленського. Там немає того, що ви зараз голосуєте.</p>
<p>І з цієї зараз трибуни я звертаюся в тому числі і до Президента: я прошу ветувати цей "прохідний двір", який проходить через парламент. Мафія, гральна мафія проводить…</p>
<p></p>
<p>ГОЛОВУЮЧИЙ. Ставлю на голосування 331 поправку. Комітет її врахував. Тому також прошу підтримати та голосувати.</p>
<p></p>
<p>14:07:13</p>
<p>За-246</p>
<p>Рішення прийнято.</p>
<p>Далі яка поправка, Вадиме Євгеновичу?</p>
<p></p>
<p>14:07:18</p>
<p>ІВЧЕНКО В.Є.</p>
<p>Я прошу поставити на підтвердження правку… Прошу 615-у. І дати слово Южаніній, будь ласка, по правці.</p>
<p></p>
<p>ГОЛОВУЮЧИЙ. Як це ви можете?</p>
<p></p>
<p>ІВЧЕНКО В.Є. Вона на підтвердження хотіла цю правку.</p>
<p></p>
<p>ГОЛОВУЮЧИЙ. Ні! Ну, я думаю, що якщо вона хоче, ми дамо їй слово.</p>
<p></p>
<p>ІВЧЕНКО В.Є. Добре, правка, 671. Добре!</p>
<p></p>
<p>ГОЛОВУЮЧИЙ. 671. Да, будь ласка.</p>
<p></p>
<p>ІВЧЕНКО В.Є. Колеги, це ще продовжується блок тіньових азартних ігор. Тобто що це означає? Що частина закладів азартних ігор буд працювати в тіні, будуть відкриватися як лотереї і зовсім не будуть відповідати нормам відповідного чинного цього проекту закону. Тому, колеги, давайте не займатися лобізмом певних людей, і ми розуміємо яких, не будемо називати по прізвищам. Давайте не будемо займатися лобізмом лотерей. Давайте, врешті-решт, назвемо все своїми іменами. Лотереї – це теж азартна гра і люди теж ходять…</p>
<p></p>
<p>ГОЛОВУЮЧИЙ. Шановні колеги, я ставлю на підтвердження 671 правку. Комітет її врахував. Тому і я прошу підтримати і голосувати.</p>
<p></p>
<p>14:08:46</p>
<p>За-247</p>
<p>Рішення прийнято.</p>
<p>По фракція, будь ласка.</p>
<p>Далі.</p>
<p></p>
<p>14:08:52</p>
<p>ІВЧЕНКО В.Є.</p>
<p>Прошу поставити на підтвердження правку 673, будь ласка. Колеги, 673 правка, вона майже закінчує блок про "тіньовий", скажімо так, "тіньові" ці азартні ігри, які будуть виводитися відповідно до законопроекту, це блок, коли виводяться лотереї з азартних ігор.</p>
<p>Колеги, я прошу вас, щоб ви все ж таки свідомо підійшли до всіх тих обіцянок, які давав Президент, до всіх тих обіцянок, які ви написали в своїй програмі. Прочитайте програму і, будь ласка, давайте: а) оголосимо референдум, врешті-решт; і б) давайте ми називати речі своїми іменами, лотерея – це азартна гра.</p>
<p>Колеги, давайте лотереї введемо в цей законопроект, щоб всі норми законодавства безпосередньо стосувалися і лотерей. Тому прошу цю правку не підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую, Вадим Євгенович.</p>
<p>Шановні колеги, справа в тому, що вона ідентична до тої, яку ми тільки що підтримали. Тому я ставлю... Комітет її врахував теж. Тому я ставлю на підтвердження 673 правку народного депутата Мамки, в зв'язку із тим прошу підтримати та проголосувати.</p>
<p></p>
<p>14:10:23</p>
<p>За-249</p>
<p>Рішення прийнято.</p>
<p>Вадиме Євгеновичу, будь ласка.</p>
<p></p>
<p>14:10:27</p>
<p>ІВЧЕНКО В.Є.</p>
<p>Шановні колеги, прошу на підтвердження правку 674. 674 правку. І хотів би ще раз звернутися до кожного з вас. Нас сьогодні, вчора, позавчора дивляться сотні українців. Вони не розуміють, що відбувається в залі. Покер, "однорукі бандити", казино, гральні заклади.</p>
<p>Бідні люди мають мінімальну пенсію до 2 тисяч гривень. Люди сьогодні потребують допомоги в оплаті житлово-комунальних послуг, в субсидіях. Люди сьогодні мають мінімальну заробітну плату, якої ледь-ледь їм вистачає на своє життя. Багато з медиків потребують підтримки, оскільки вони борються сьогодні і допомагають з пандемією коронавірусу. Багато втратили бізнес і роботу. А ми з вами приймаємо азартні ігри, і будемо викачувати з людей 40 мільярдів гривень. Колеги, потрібно…</p>
<p></p>
<p>ГОЛОВУЮЧИЙ. Шановні колеги, я ставлю на підтвердження 674 правку. Комітет її врахував. Тому також прошу підтримати та проголосувати.</p>
<p></p>
<p>14:11:53</p>
<p>За-247</p>
<p>Рішення прийнято.</p>
<p>Яка наступна правка? <i>(Шум у залі) </i>Нема більше, да, Вадим Євгенович? Все, немає?</p>
<p></p>
<p>14:11:57</p>
<p>ІВЧЕНКО В.Є.</p>
<p>Є. Правка 1286, з блоку лотерей теж.</p>
<p>Колеги, я хотів би ще раз, щоби ви рахувалися з українцями. Прошу вас, монобільшість, прошу вас, "Слуги народу", рахуйтесь з тим, що сьогодні громадяни України, перш за все, потребують. На Західній Україні більшість втратили свої посіви, в домогосподарствах втратили свої домівки.</p>
<p>Колеги, давайте ми будемо розглядати закони, які сьогодні потребують українці.</p>
<p>Перш за все, звернемося до них, проведемо референдум, подивимося, які – через соціологічні опитування – які заклади азартних ігор люди сьогодні потребують. І давайте тоді будемо приймати відповідні закони.</p>
<p>Прошу не підтримувати цю правку.</p>
<p></p>
<p>ГОЛОВУЮЧИЙ. Дякую, Вадиме Євгеновичу.</p>
<p>Я ставлю на підтримання, підтвердження 1286. Комітет її врахував, тому також прошу підтримати та проголосувати.</p>
<p></p>
<p>14:13:24</p>
<p>За-234</p>
<p>Рішення прийнято.</p>
<p></p>
<p>14:13:27</p>
<p>ІВЧЕНКО В.Є.</p>
<p>Івченко, "Батьківщина". Колеги, остання правка з блоку, з першого блоку про лотереї. Бо буде ще другий блок і буде третій блок фінальний, це "Перехідні положення". Я, головуючий, просто вас попереджаю.</p>
<p>Значить, остання правка з першого блоку 1287. Ще раз, в останній раз, колеги, не буде більше такої можливості говорити про лотереї, але я вас прошу. Колеги, лотереї – це азартна гра. Давайте зробимо так, щоб він працював по відповідному закону, давайте зробимо так, щоб усі норми цього законопроекту безпосередньо стосувалися і лотерей.</p>
<p>І давайте врешті-решт не будемо робити тіньовий обіг – тіньовий обіг азартних ігор, коли будуть просто відкриватися лотереї, а там будуть "однорукі бандити", гральні заклади, автомати.</p>
<p>Колеги, подумайте про тих, хто сьогодні потребує допомоги: медики і ті, хто потерпають від повені...</p>
<p></p>
<p>ГОЛОВУЮЧИЙ. Вадиме Євгеновичу, нагадайте, яка це правка?</p>
<p></p>
<p>14:14:36</p>
<p>ІВЧЕНКО В.Є.</p>
<p>1287. І прошу, щоб ви постійно показували по фракціях.</p>
<p>Дякую.</p>
<p></p>
<p>ГОЛОВУЮЧИЙ. Я ставлю на підтвердження правку 1287. Комітет її врахував, тому прошу підтримати та проголосувати.</p>
<p><b> </b></p>
<p>14:15:02</p>
<p>За-242</p>
<p>Рішення прийнято.</p>
<p>По фракціям, будь ласка.</p>
<p>Яка наступна правка, Вадиме Євгеновичу?</p>
<p></p>
<p>14:15:06</p>
<p>ІВЧЕНКО В.Є.</p>
<p>Івченко, "Батьківщина". Колеги, другий блок – 8 правок, ми виключаємо терміни.</p>
<p></p>
<p>ГОЛОВУЮЧИЙ. Яка поправка скажіть, будь ласка.</p>
<p></p>
<p>ІВЧЕНКО В.Є. 266-а, це другий блок по термінам безпосередньо. Але я вже багато сказав про лотереї, колеги, я прошу вас все ж таки бути свідомими. Я прошу вас виконувати програму Президента. Я прошу Президента щільно подивитися на відповідний законопроект, що в ньому написано. Це прохідний двір. Це прохідний двір для тих, хто буде сьогодні безпосередньо витягувати гроші з українців. Його потрібно, цей законопроект, ветувати. Ветувати!</p>
<p>І те, що говорилося про п'ятизіркові готелі і про окремі території, ми повинні таке впроваджувати, як у Франції і як це роблять безпосередньо в Сполучених Штатах. Ви робите прохідний двір і ще обираєте лотереї. Це буде тіньовий...</p>
<p></p>
<p>ГОЛОВУЮЧИЙ. Вадиме Євгеновичу, мабуть, велика кількість правок трошки вас сплутала, ми вже за 266-у проголосували перед цим, після 246-ї. Тому я дуже би просив вас все-таки якось навести порядок в номерах своїх правок, бо ви якби використовуєте цей час. Яку? 280-а.</p>
<p></p>
<p>14:16:34</p>
<p>ІВЧЕНКО В.Є.</p>
<p>286-а.</p>
<p></p>
<p>ГОЛОВУЮЧИЙ. 286-а.</p>
<p></p>
<p>ІВЧЕНКО В.Є. 286-а. Я по ній виступив.</p>
<p></p>
<p>ГОЛОВУЮЧИЙ. Да-да, я зрозумів. Тому я ставлю на підтвердження правку 286. Комітет її врахував. Тому, з вашого дозволу, ставлю на голосування. Прошу підтримати та проголосувати.</p>
<p></p>
<p>14:17:06</p>
<p>За-238</p>
<p>Рішення прийнято.</p>
<p>Будь ласка. Називайте одразу номер правки, Вадиме Євгеновичу.</p>
<p></p>
<p>14:17:11</p>
<p>ІВЧЕНКО В.Є.</p>
<p>Правка 296, будь ласка.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>ІВЧЕНКО В.Є. Колеги, знаєте, ми як "Батьківщина" робимо все, щоб викликати у вашій свідомості все ж таки почуття, що потрібно працювати в національних інтересах. Потрібно працювати заради тих людей, які вас обирали. Я б не хотів, щоб у вас були відчуття, що сьогодні ви депутати, а завтра, можливо, ні. Ні, ви будете завжди депутатами цього скликання, і вам завжди будуть закидати те, що ви відкрили азартні ігри, що ви відкрили ці лотереї. Вам завжди будуть закидати те, що у нас багато людей і сімей розпалося із-за цього законопроекту. Вам багато будуть закидати, що ви зробили прохідний двір. Вам будуть говорити про те, що ви не виконали свою програму, ви не виконали програму Президента. А Президенту будуть говорити про обман, обман України і українців.</p>
<p>Я прошу вас, колеги, ще раз свідомо не голосувати…</p>
<p></p>
<p>ГОЛОВУЮЧИЙ. Ставлю на підтвердження 296 поправку. Комітет її врахував. Тому прошу підтримати та проголосувати.</p>
<p></p>
<p>14:18:36</p>
<p>За-240</p>
<p>Рішення прийнято.</p>
<p>Вадиме Євгеновичу, скільки у вас ще, пару поправок є, так?</p>
<p></p>
<p>14:18:39</p>
<p>ІВЧЕНКО В.Є.</p>
<p>У мене ще буде… Пане головуючий, у мене ще буде поправок 30, але в цьому розділі ще 5 правок.</p>
<p></p>
<p>ГОЛОВУЮЧИЙ. Ви перед цим говорили про 40 поправок.</p>
<p></p>
<p>ІВЧЕНКО В.Є. Зараз 417 правка. 417 правка – це теж правка із розділу, де включаються або виключаються терміни. Я про це говорив, що коли ми працюємо з лотереями і коли ми хочемо включити і терміни, і в законодавство, і в реєстри, і все, нам потрібно в кожному розділі, в кожній правці фактично працювати над тим, щоб вони були враховані. Оскільки ви не враховуєте ці правки, то мені приходиться достукатися до ваших сердець і до вашої свідомості, що ви провалили голосування за цей законопроект.</p>
<p>Громадяни України все бачать. Засоби масової інформації транслюють кожного, транслюють виступи. Ми сьогодні бачимо на трибуні або на табло, які фракції підтримують.</p>
<p></p>
<p>ГОЛОВУЮЧИЙ. Ставлю 417 поправку на підтвердження. Шановні колеги! 417-а. Комітет її підтримав тому прошу підтримати та проголосувати.</p>
<p></p>
<p>14:20:10</p>
<p>За-232</p>
<p>Рішення прийнято.</p>
<p>Будь ласка, наступна поправка.</p>
<p></p>
<p>14:20:13</p>
<p>ІВЧЕНКО В.Є.</p>
<p>Пане головуючий, прошу поставити на підтвердження правку 430.</p>
<p></p>
<p>ГОЛОВУЮЧИЙ. Добре. Ставлю на підтвердження 430 правку.</p>
<p></p>
<p>14:20:29</p>
<p>ІВЧЕНКО В.Є.</p>
<p>Колеги, я розумію що багато ввечері підуть на ефіри, і ви будете казати про те, що ви виконуєте програму Президента. Та не виконуєте ви програму Президента, ви не проводите референдум по важливим питанням.</p>
<p>Ви будете говорити про те, що ви хочете залучити кошти в бюджет. Та не залучите ви кошти в бюджет, оскільки частину ви виводите в тінь азартних ігор таких, як лотереї. Ви будете говорити про блага. А я вам скажу, це розруха для сімей і для здоров'я українців. Ви будете витягувати з кишень українців 40 мільярдів гривень.</p>
<p>Колеги, цей законопроект неприпустимий. Просимо взагалі його зняти з розгляду. І українці мають побачити ті фракції, які проголосують "за". Тому я пропоную голосувати "проти".</p>
<p>Дякую.</p>
<p></p>
<p>ГОЛОВУЮЧИЙ. Шановні колеги! Ставлю на підтвердження 430 поправку. Комітет пропонує її врахувати. Прошу підтримати та проголосувати.</p>
<p></p>
<p>14:21:38</p>
<p>За-241</p>
<p>Рішення прийнято.</p>
<p>Вадиме Євгеновичу, яка наступна? І, можливо, підведемо підсумок?</p>
<p></p>
<p>14:21:44</p>
<p>ІВЧЕНКО В.Є.</p>
<p>У мене в цьому розділі ще три правки. Зараз 581 правка. 581 правка, колеги, це все те, що з розділу лотерей. Але подивіться, з вас ніхто не вникає в законопроект.</p>
<p>Я бачу, що люди, які лобіюють безпосередньо лотерейний бізнес, вони активно попрацювали в цьому залі. Ви не бачите те, що цей законопроект буде впливати на здоров'я людей, поспілкуйтеся, будь ласка, з фахівцями з Міністерства охорони здоров'я, які вам чітко скажуть, що в геометричній прогресії ви побачите лудоманів, які будуть програвати величезну кількість коштів.</p>
<p>Я вам наводив приклади вчителя, який вже не вчитель, тому що він один раз пішов в зал, його затягнуло і він почав виводити все зі своєї сім'ї. Те ж саме, скажімо, мешканець Фурсів, який продав "Жигулі" і потім почав виносити останнє з хати. Не голосуйте за цей законопроект.</p>
<p></p>
<p>ГОЛОВУЮЧИЙ. Дякую. Ставлю 581 поправку, комітет її врахував, тому прошу підтримати та проголосувати.</p>
<p></p>
<p>14:23:10</p>
<p>За-239</p>
<p>Рішення прийнято.</p>
<p>Вадиме Євгеновичу, ви абсолютно слушно перед тим, як ви перейдете до наступної правки… Зараз, одну секундочку, я почну спочатку.</p>
<p>Вадиме Євгеновичу, ви абсолютно слушно зазначили, що нас очікують важливі законопроекти, які стосуються бюджету, які стосуються питання сприяння постраждалим під час повеней. Давайте, може, ми вже завершимо цей трек з "ігоркою" і після цього ми перейдемо до більш важливих питань. Тому що, ви бачите, ви ставите підряд одне за іншим однакові питання і просто це як би не зовсім вирішення питань, про які ви говорите.</p>
<p>Вадиме Євгеновичу, будь ласка.</p>
<p></p>
<p>14:23:13</p>
<p>ІВЧЕНКО В.Є.</p>
<p>Пане головуючий, ви знаєте, тут весь зал обурився. Знаєте з чого? Ви у вівторок проігнорували звернення "Батьківщини", щоб сюди прийшов Прем'єр-міністр, і ми розглядали закони по повені. Натомість ви втихую у кабінеті зібралися і, дякую, що будуть якісь дії, але публічно ви не пішли на те, щоб ми розглядали закони протидії повені, публічно. Тому не звинувачуйте нас. Це перше.</p>
<p>І, друге, будь ласка. Цей законопроект не відповідає вимогам сьогодення, немає у законопроекту першочерговості, який, наприклад, при боротьбі з пандемією, і в тому зміни до бюджету, які запропонувала "Батьківщина" в допомозі сім'ям, ви цього не робите, натомість ставите азартні ігри.</p>
<p>Тому і я сьогодні роблю все можливе, щоб ви не прийняли відповідний законопроект. Ми як "Батьківщина" боремося, щоб виконали те, що говорив Президент і провели референдум. Ось, що ми робимо і це вам відповідь. Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:25:05</p>
<p>ГОЛОВУЮЧИЙ. Вадиме Євгеновичу, я хотів би нагадати, що треба віддати належне Прем'єру, що він більш ніж оперативно відреагував на звернення депутатських фракцій та груп зустрітися.</p>
<p>Я розумію. Я розумію так само, як обов'язок народних депутатів працювати над тими чи іншими законопроектами, та ми цим і займаємося.</p>
<p>Сергій Володимирович, ми цим і займаємося, а не затягуємо процес. Але, добре, це ваше право. Дякую.</p>
<p>Наступна ваша правка, на якій ви наполягаєте.</p>
<p></p>
<p>14:26:01</p>
<p>ІВЧЕНКО В.Є.</p>
<p>Я прошу правку 2485. Пане головуючий, я з великою повагою ставлюся до того, що Прем'єр-міністр, врешті-решт, почав виконувати свої функціональні обов'язки. Якщо є лихо в Західній Україні, – це четверть території України, то це його функціональні обов'язки допомагати постраждалим, допомагати відбудові домівок, дамб, доріг і так далі. І коли депутати звертають на це увагу, він негайно має діяти. І я дякую, що це відбулося, пане головуючий.</p>
<p>Але при цьому ми можемо прийняти відповідні законопроекти, могли прийняти ще у вівторок щодо боротьби із пандемією, щодо допомоги медикам, щодо виділення коштів, а це потрібно робити зміни до бюджету, тим людям, які постраждали від пандемії. Ви цього не зробили, ви пішли…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:27:10</p>
<p>ГОЛОВУЮЧИЙ. Ставиться на підтвердження поправка 2485, яка була врахована комітетом. Враховуючи це, прошу підтримати та проголосувати.</p>
<p></p>
<p>14:27:33</p>
<p>За-244</p>
<p>Рішення прийнято.</p>
<p>Яка наступна поправка, Вадиме Євгеновичу?</p>
<p></p>
<p>14:27:37</p>
<p>ІВЧЕНКО В.Є.</p>
<p>Правка 2486 наступна. Колеги, я хочу ще раз…</p>
<p></p>
<p>ГОЛОВУЮЧИЙ. Вона ж ідентична за змістом.</p>
<p></p>
<p>ІВЧЕНКО В.Є. Колеги, я хочу попросити, щоб ви постійно показували табло. Хай вся країна бачить, що у вас є в пріоритеті: чи у вас є сьогодні боротьба із пандемією, підтримка медиків, безпосередньо підтримка аграріїв від посухи, і "Батьківщина" подала відповідні законопроекти, підтримка тих, хто постраждав від повеней, які сьогодні є на Західній Україні, по домогосподарствам, відшкодування безпосередньо тим сім'ям, чи все ж таки - азартні ігри. Показуйте, будь ласка, кожне голосування, хто по фракціях підтримує, а хто ні.</p>
<p>Тому я пропоную взагалі зняти даний законопроект і рухатися по тим законопроектам, які допомагають людям.</p>
<p>Дякую.</p>
<p></p>
<p>ГОЛОВУЮЧИЙ. Я ставлю на підтвердження поправку 2486. Комітет її врахував. Тому і я прошу підтримати та проголосувати.</p>
<p></p>
<p>14:29:01</p>
<p>За-236</p>
<p>Рішення прийнято.</p>
<p>Вадиме Євгеновичу, яка наступна? Ви вже завершили – так я розумію?</p>
<p></p>
<p>14:29:05</p>
<p>ІВЧЕНКО В.Є.</p>
<p>Я свої правки завершив.</p>
<p></p>
<p>ГОЛОВУЮЧИЙ. Ви завершили. А дальше тоді не Крулько, а ми перейдемо в іншу фракцію. Так? Інша фракція ще має ж право, да?</p>
<p>Будь ласка, я попрошу...</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p>Я бачу, Ніна Петрівна.</p>
<p></p>
<p>14:29:28</p>
<p>ГЕРАЩЕНКО І.В.</p>
<p>Дякую. Шановні колеги, я інформую вас, що в мене буде три поправки, тому прошу відразу дати мені три хвилини. Потім буде ще в Ніни Южаніної і в Олексія Гончаренка.</p>
<p>Отже, поправки номер...</p>
<p></p>
<p>СТЕФАНЧУК Р.О. А які номери, будь ласка?</p>
<p></p>
<p>ГОЛОВУЮЧИЙ.</p>
<p>Ірина Володимирівна, правки, номери?</p>
<p></p>
<p>ГЕРАЩЕНКО І.В. Да, я називаю: 698, 699 і 694. Ці поправки якраз стосуються найбільш лобістського розділу законопроекту, який ми розглядаємо. Це розділ про державне регулювання в сфері якраз організації та проведення азартних ігор і там встановлюється, що державне регулювання мають, зокрема, встановлювати Верховна Рада України, яка вже перетворилася на рулетку. Зверніть увагу, що тут просто лобісти шниряють навколо трибуни, де стоїть представник зараз комітету, який внятно не може пояснити жодної поправки, а на наші зауваження дати пояснення до тієї чи іншої поправки, я прошу...</p>
<p></p>
<p>ГОЛОВУЮЧИЙ. Додайте ще дві хвилини, будь ласка.</p>
<p></p>
<p>14:30:42</p>
<p>ГЕРАЩЕНКО І.В.</p>
<p>Дякую вам, шановний пане Голово.</p>
<p>Шановні українці, от на вимогу "Європейської солідарності" до представника монобільшості на трибуні надати поправки, пояснення їм, відповідь звучить наступна: "Ну, як ви це собі уявляєте?" Ми уявляємо, у що ви перетворюєте країну.</p>
<p>Шановні українці, за кілька місяців Україна перетвориться на просто плато, де будуть ломбарди і казино і українці будуть зранку будуть стояти в чергах в ломбарди, а лобісти ломбардів також сидять в цій Верховній Раді, а потім ввечері іти з тими копійками до казино. І, власне, зараз дуже важливо, щоби кожен українець звернув увагу як в першу чергу будуть голосувати мажоритарники. В нас є дві мажоритарні групи тут, по суті, які складаються з мажоритарників. І якщо зараз ці групи підтримають цей законопроект, то вам, друзі, потрібно переназватися на "За казино", а не "За майбутнє", і "Довіра до рулеток", а не просто "Довіра".</p>
<p>Ну а що стосується "Слуг народу", то ви давно вже стали, насправді, слугами грошей, які ви зараз отут от, підігруючи оцим лобістським настроям, відпрацьовуєте.</p>
<p>Тому що очевидно, що потрібно мати врегульоване питання тіньового сьогодні ринку цих азартних ігор. Але тоді виникає питання. А чим займаються силові структури, які сьогодні повністю в залежності від Президента Зеленського? Чим займається Служба безпеки України? Чим займається ДБР? Чим займається Міністерство внутрішніх справ? Вони кошмарять бізнес і опозицію? А чому ж тоді вони кришують цей тіньовий бізнес?</p>
<p>І вже, знаєте, там всі просто мають кожен цей маленький зараз готельчик тризірковий, де збираються вже оці всі автомати, рулетки встановити офіційно і знімати звідти гроші. Власне, ось цей розділ, він є весь ганебний, тому що ви, дійсно, в ньому визнаєте, що ви всі поділяєте сьогодні округи на такі маленькі князівства. І голосувати зараз будете виключно за мати право там свій маленький…</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:32:55</p>
<p>ГОЛОВУЮЧИЙ. Я тоді ставлю підряд на підтвердження ці три поправки. Шановні колеги, будь ласка, підготуйтеся.</p>
<p>Ставиться на підтвердження поправка 698. Комітет її врахував частково, тому є пропозиція підтримати та проголосувати.</p>
<p></p>
<p>14:33:26</p>
<p>За-240</p>
<p>Рішення прийнято.</p>
<p>Будь ласка, далі ставлю на голосування поправку 699. Теж комітет врахував. Прошу підтримати та проголосувати.</p>
<p></p>
<p>14:33:49</p>
<p>За-241</p>
<p>Рішення прийнято.</p>
<p>І остання поправка, яку ставить шановна народна депутатка Геращенко, це 694-а. Теж прошу підтримати та проголосувати.</p>
<p></p>
<p>14:34:13</p>
<p>За-241</p>
<p>Рішення теж прийнято.</p>
<p>Далі, Ніна Петрівна Южаніна, я бачу. Будь ласка, Ніна Петрівна, які у вас поправки?</p>
<p></p>
<p>14:34:17</p>
<p>ЮЖАНІНА Н.П.</p>
<p>Моя поправка, яку я прошу поставити на підтвердження, 615. Шановні колеги, тут уже дуже багато проговорили про виключення лотерей із видів азартних ігор. Але зверніть увагу, що діючий Закон "Про державні лотереї в Україні" 2012 року встановлює лише сприятливі умови для розвитку лотерейного бізнесу. А принцип державності полягає лише в тому, що організатори таких ігор мають отримати ліцензію. Тому абсолютно логічно було, що в першому читанні до азартних ігор відносились і лотереї, і всі принципи і підходи стосувалися їх також.</p>
<p>Ви зараз перетворилися абсолютно, до другого читання перетворили на найгірший варіант цього проекту закону, і виключивши в тому числі, але не виключно, саме лотереї із видів азартного бізнесу. Я вас прошу, поверніть їх до цього регулювання, яке передбачено цим законом, проголосуйте, лише не підтвердьте одну поправку, і ми повернемося до конструктиву. І можемо говорити далі, як...</p>
<p></p>
<p>ГОЛОВУЮЧИЙ. 615 поправка, вона врахована частково. Ви ставите на підтвердження її, так? Позиція комітету: так і залишити, врахована частково. Тому прошу підтримати та проголосувати.</p>
<p></p>
<p>14:35:50</p>
<p>За-231</p>
<p>Рішення прийнято. По фракціях, будь ласка.</p>
<p>Далі Гончаренко Олексій Олексійович. Ні, він мені сказав – три поправки.</p>
<p></p>
<p>14:36:02</p>
<p>ГОНЧАРЕНКО О.О.</p>
<p>Ні, в мене вже більше. Шановні друзі, значить, я ставлю на підтвердження 11 поправок.</p>
<p>Я прошу дати мені 4 хвилини часу, щоб зекономити, і я продиктую всі поправки.</p>
<p></p>
<p>ГОЛОВУЮЧИЙ. Будь ласка, давайте, диктуйте.</p>
<p></p>
<p>14:36:19</p>
<p>ГОНЧАРЕНКО О.О.</p>
<p>Дякую. Тоді прошу дати час.</p>
<p></p>
<p>ГОЛОВУЮЧИЙ. 4 хвилини додайте.</p>
<p></p>
<p>ГОНЧАРЕНКО О.О. Дякую. Мова іде про наступні поправки. Я зараз вам їх перерахую.</p>
<p>712, 713, 723, 2361, 2362, 2363, 2366, 2374, 2375, 2376, 2377.</p>
<p>Про що іде мова в цих поправках? Це два блоки. Перший блок – це правки, які стосуються так званого спеціального статусу для оцього органу, який буде керувати цим гральним вбивчим бізнесом в Україні, який ви хочете провести. Ми кажемо, що це неправильно, це зайві гроші, це корупція, це неправильний шлях, на який ви нас штовхаєте. І будь ласка, прибирайте ці правки.</p>
<p>Наступний блок. Мова іде про обмеження. Спочатку казали, що тільки максимум 40 тисяч гральних автоматів в державі. Зараз фактично ось другий блок, це правки 2361-2377 про те, що може бути необмежена кількість гральних автоматів.</p>
<p>Що ви робите? В цілому ви робите наступне: Як завжди обдурили людей. Обіцяли кінець епохи бідності. Це кінець епохи бідності для воротил грального бізнесу і чиновників, які їх будуть кришувати. Обіцяли кінець епохи жадібності. Ми бачимо, що вам мало вже п'ятизіркових готелів як обіцяв Зеленський. Ви хочете всюди вже, аж до трьох зірок, – це райцентри.</p>
<p>Та я скажу, з вашим тим що ви робите, трьохзіркові готелі в переходах будуть підземних відкриватися і там будуть гральні автомати і це буде по всюди. Ви перетворюєтесь замість "Слуги народу" в слуг круп'є, в таких собі "дворуких бандитів", які тиснуть зелену кнопку за те, щоб люди, тисячі людей їхні долі були зруйновані, їхні життя були зруйновані, їхні родини були зруйновані. Зупиніться поки не пізно.</p>
<p>Я хочу вам сказати наступне, що є у всьому межа. Це антилюдський закон. Ви кажете, що це зло. Так. Але його треба легалізувати. А чого ви це саме не кажете про важкі наркотики? Давайте. Чого, героїн він теж є. Це зло? Зло. Зі злом треба боротися, а не легалізовувати та ще й заробляти на ньому. Ви нам розповідаєте, що вам це потрібно, щоб поповнити державний бюджет, ну, я ж не буду мовчати, скільки грошей з державного бюджету ви витягаєте через "Центренерго", через "Укрзалізницю", через різні інші схеми багато мільярдів.</p>
<p>Я скажу тільки одне, що це нічого не створює державі. Гральний бізнес не робить державу багатшою, гральний бізнес забирає в людей, хворих людей, робить їх хворими і забирає з їхніх бюджетів гроші. І далі частинка цих грошей малесенька опиняється в державному бюджеті, а більша частина в тих, хто буде все це кришувати, і воротил грального бізнесу. На них ви і працюєте.</p>
<p>Тому цей закон – це насправді джекпот для окремих громадян, які це протягують, і це суцільний програш, абсолютний програш для всієї іншої країни, для всіх інших 40 мільйонів людей.</p>
<p>Наша фракція "Європейська солідарність" – категорично проти. Ми будемо голосувати червоним. Зараз момент, коли в країні епідемія, коли повінь на західній Україні, коли насправді автомати гральні потрібні ні в залах, автомати треба давати нашим військовим. Цим би займались!</p>
<p>Ви займаєтесь тільки гральним бізнесом, бо сподіваєтесь за рахунок грального бізнесу наповнити свої кишені напередодні літньої відпустки. Як вам несоромно? Ганьба! Не голосуємо, знімаємо ці правки, які я назвав, і взагалі за закон цей не голосуємо.</p>
<p>Тільки червона кнопка. Голосуємо за людей. Це означає – проти цього закону.</p>
<p></p>
<p>ГОЛОВУЮЧИЙ. Шановні колеги, зараз ми будемо підряд голосувати 11 поправок на підтвердження. Тому попрошу зайняти свої місця.</p>
<p>Шановні колеги, будемо в тому порядку, який назвав вельмишановний народний депутат. Тому я ставлю на підтвердження 712 поправку, яка була врахована комітетом. Комітет свою позицію не змінив, тому прошу зал також підтримати та проголосувати.</p>
<p></p>
<p>14:41:08</p>
<p>За-243</p>
<p>Рішення прийнято.</p>
<p>Наступна поправка 713.</p>
<p>По фракціях покажіть, будь ласка.</p>
<p>Наступна поправка 713. Також вона була врахована комітетом. Так? І вона ставиться на підтвердження. Тому прошу зал також підтримати та проголосувати.</p>
<p></p>
<p>14:41:41</p>
<p>За-241</p>
<p>Рішення прийнято.</p>
<p>Далі. 723 поправка. Також була врахована комітетом. Також прошу підтримати та проголосувати.</p>
<p></p>
<p>14:42:04</p>
<p>За-242</p>
<p>Рішення прийнято.</p>
<p>Наступна поправка 2361. Також вона була підтримана комітетом. Ставиться на підтвердження. Тому прошу підтримати та проголосувати.</p>
<p></p>
<p>14:42:26</p>
<p>За-244</p>
<p>Рішення прийнято.</p>
<p>Наступна поправка 2362. Також вона підтримана комітетом. Прошу підтримати та проголосувати.</p>
<p></p>
<p>14:42:47</p>
<p>За-250</p>
<p>Рішення прийнято.</p>
<p>Наступна поправка 2363. Вона також була підтримана комітетом. Прошу підтримати та проголосувати.</p>
<p></p>
<p>14:43:07</p>
<p>За-250</p>
<p>Рішення прийнято.</p>
<p>Наступна поправка 2366. Вона також була підтримана комітетом. Прошу підтримати та проголосувати.</p>
<p></p>
<p>14:43:26</p>
<p>За-248</p>
<p>Рішення прийнято.</p>
<p>Наступна поправка 2374. Вона також була підтримана комітетом. Прошу підтримати та проголосувати.</p>
<p></p>
<p>14:43:47</p>
<p>За-249</p>
<p>Рішення прийнято.</p>
<p>Наступна поправка 2375. Вона також була підтримана комітетом. Тому прошу підтримати та проголосувати.</p>
<p></p>
<p>14:44:08</p>
<p>За-251</p>
<p>Рішення прийнято.</p>
<p>Наступна поправка 2376. Вона також була підтримана комітетом. Прошу підтримати та проголосувати.</p>
<p></p>
<p>14:44:31</p>
<p>За-248</p>
<p>Рішення прийнято.</p>
<p>І остання поправка, яку вимагав Олексій Олексійович Гончаренко поставити на підтвердження – 2377. Вона також була підтримана комітетом. Тому також прошу підтримати та проголосувати.</p>
<p></p>
<p>14:44:56</p>
<p>За-252</p>
<p>Рішення прийнято.</p>
<p>Шановні колеги, може, перейдемо до голосування?</p>
<p>Ще одна правка. Будь ласка, Скороход. Я бачу, так, здається, народна депутатка.</p>
<p></p>
<p>14:45:12</p>
<p>СКОРОХОД А.К.</p>
<p>Шановні колеги, я прошу поставити на підтвердження правку 2487. А взагалі в мене є конструктивна пропозиція.</p>
<p>Давайте продамо собаку, зіграємо в казино, викличемо повій, позасідаємо в околиці, подамо воду в Крим, загубимося в корабельних соснах і викуримо всі IQOS, а потім всіх неякісних дітей Верховної Ради стерилізуємо від прийняття будь-яких рішень, що знищують українську націю, бо від цих засранців Україна на дні.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:45:59</p>
<p>ГОЛОВУЮЧИЙ. Ставлю на голосування 2487. Правильно? Скороход. Комітетом вона підтримана, врахована. Ставлю її на голосування. Прошу підтримати та проголосувати.</p>
<p></p>
<p>14:46:21</p>
<p>За-254</p>
<p>Шановні колеги! Хтось ще буде наполягати? Соболєв.</p>
<p></p>
<p>14:46:38</p>
<p>СОБОЛЄВ С.В.</p>
<p>Добрий день і сподіваюсь доброї ночі. Починаємо.</p>
<p>Перша правка, 224-а, взагалі унікальна правка. Раніше в першому читанні не було поняття "ідентифікаційна картка цього гральщика", а тепер вона з'явилася. Причому унікальна картка, її будуть видавати, виявляється, не по загальному зразку, якийсь орган, а буде видавати кожен гральний заклад. Для чого це робиться? Зрозуміло, щоб потім під виглядом цієї картки запускати малолітніх, лудоманів, хворих людей. І я думаю, що це роблено умисно.</p>
<p>Я буду далі називати авторів таких правок, щоб кожен громадянин України розумів, що вносять ці горе-депутати.</p>
<p>І так починаємо, я вимагаю підтвердження цієї правки, щоб знищити раз і назавжди такі пропозиції пана Заблоцького. Поїхали.</p>
<p></p>
<p>ГОЛОВУЮЧИЙ. Номер правки ще раз скажіть, будь ласка. 224 правка. Комітетом вона підтримана. Ставлю її на голосування прошу підтримати та проголосувати.</p>
<p></p>
<p>14:48:12</p>
<p>За-252</p>
<p>Рішення прийнято.</p>
<p>Ні, дивіться, з процедури ні. Я думаю, що будь-яку правку візьме Давид Георгійович на підтвердження і обов'язково скаже.</p>
<p>Соболєв.</p>
<p></p>
<p>14:48:36</p>
<p>СОБОЛЄВ С.В.</p>
<p>Наступна правочка, а тут правочка Марусяка, знаєте такого. Що ж він пропонує? В першій редакції закону було записано "оператор лотерей, юридична особа, резидент України".</p>
<p>Так от пан Марусяк запропонував "резидент України" прибрати. Навіщо він це зробив? Зустрічалися з російськими компаніями, які тут вже обходять повністю всіх і вся. Навіщо ви це зробили?</p>
<p>Тому голосуйте за підтвердження такої правки. Її не може бути, тому що ця правка фактично запускає на цей ринок іноземну мафію, перш за все мафію країни-агресора, і ви це робите, пан Марусяк, умисно. Ви це зробили для того, щоб під виглядом маленької правочки прибрати "юридична особа - резидент України", запустити сюди всю мафію, ми вам цього не дамо.</p>
<p>Тому я прошу цю правочку поставити на підтвердження, зараз по кожному так буде.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Добре. Скажіть, будь ласка, в мене прохання, називайте номер правки спочатку, а не автора.</p>
<p></p>
<p>14:49:42</p>
<p>СОБОЛЄВ С.В.</p>
<p>Правка 326, пан Марусяк її знає.</p>
<p></p>
<p>14:49:52</p>
<p>ГОЛОВУЮЧИЙ. Він знає, я не знаю, тому давайте…</p>
<p>Шановні колеги, я ставлю на підтвердження правку 326, комітет її пропонував врахувати, тому також прошу підтримати та проголосувати.</p>
<p></p>
<p>14:50:12</p>
<p>За-223</p>
<p>Рішення не прийнято.</p>
<p>Будь ласка, яка наступна поправка?</p>
<p></p>
<p>14:50:39</p>
<p>СОБОЛЄВ С.В.</p>
<p>Включіть мікрофон. Це правочка 508-а. Ви знаєте, хто автор? Знову Марусяк. Що ж він робить?</p>
<p>Якщо в першій редакції букмекерська діяльність заборонялась через Інтернет-ресурс, він маленьку правочку подав: додав Інтернет-можливість букмекерської діяльності. Це те, що прямо FATСA заборонено, це те, що заборонено всіма міжнародними організаціями для того, щоб не відмивалися "брудні" гроші, через неідентифіковані електронні гроші такі, як біткоіни, через можливість відмивання "брудних" грошей, які заробляються на наркотиках, на торгівлі людьми, торгівлі зброєю.</p>
<p>Ми підписали відповідні конвенції. А пана Марусяка, це не стосується. Йому треба було провести правку по букмекерській діяльності, яку вони ще й вирішили узаконити через Інтернет-мережу.</p>
<p>Тому моя пропозиція ні в якому разі не підтверджувати цю правку і голосуйте проти неї.</p>
<p>Дякую.</p>
<p></p>
<p>ГОЛОВУЮЧИЙ. Я надаю слово автору правки Марусяку, будь ласка..</p>
<p></p>
<p>14:51:49</p>
<p>МАРУСЯК О.Р.</p>
<p>Читаю, що стосується цієї правки. Якщо ви так будете відкрито маніпулювати і переходити на особистості, давайте прочитаємо, про що мова?</p>
<p>"Спеціальна гральна зона. Територія, місце визначено відповідно до цього Закону, для організації та проведення азартних ігор у гральних залах, казино, азартні ігри в залах гральних автоматів букмекерської діяльності через букмекерські пункти".</p>
<p>Про що ви говорите? Якщо ви хочете підняти градус, то це ви тільки цим і займаєтесь. Тут йде зовсім не проте. Давайте, якщо вже так, по суті, взялись за правки, давайте всі по черзі і об'явіть, будь ласка, скільки правок ви хочете обговорити?</p>
<p></p>
<p>ГОЛОВУЮЧИЙ. Шановні колеги, я ставлю на підтвердження 508 поправку. Комітет її підтримав. Тому прошу також підтримати та проголосувати.</p>
<p></p>
<p>14:53:07</p>
<p>За-238</p>
<p>Рішення прийнято.</p>
<p>По фракціях, будь ласка.</p>
<p>Прошу, Арахамія… <i>(Шум у залі)</i> Секундочку! Арахамія теж із правочкою.</p>
<p></p>
<p>14:53:19</p>
<p>АРАХАМІЯ Д.Г.</p>
<p>По черзі! Я раніше тягнув руку! В мене теж є право правку представити.<i> (Шум у залі)</i></p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:53:38</p>
<p>ГОЛОВУЮЧИЙ. Шановні колеги, я вам хотів би нагадати… Ви на мене не кричіть, будь ласка, я договорю.</p>
<p>Правки на врахування, ми йшли.. Почекайте, я договорю! Ми приймали рішення і йшли по авторам. Правки на підтвердження ставлять не автори, а будь-який народний депутат, який є в залі.</p>
<p>Якщо ви не пам'ятаєте Регламент, я можу вам його дати. Інших рішень Верховна Рада України з приводу розгляду питання не приймала.</p>
<p>Арахамія.</p>
<p></p>
<p>14:54:12</p>
<p>АРАХАМІЯ Д.Г.</p>
<p>Колеги, дякую. Я хотів поставити спершу правку на підтвердження 1698 – про вік гравця. Ми підтримуємо також, але просимо підтвердити, щоб побачити, як опозиція свої слова тримає, що ми хочемо єдині в світі майже підняти вік гравця з 18 до 21 року – це перше.</p>
<p>А по-друге, я хотів би, щоб як пропозиція, нам опозиція сьогодні цілий день лякає, що треба напрацювати ті закони по COVID, які сьогодні є. Я хочу повідомити всіх колег, що сьогодні ми збираємо підписи і будемо проводити позачергове засіданні. Пане Голово, прошу вас звернути на це увагу, щоб ми розглянули ці невідкладні для країни закони.</p>
<p>Дякую.</p>
<p></p>
<p>ГОЛОВУЮЧИЙ. Дивіться, листи вам надані, ви можете зібрати 150 підписів. Я не заперечую. Якщо буде підтримка народних депутатів, я сьогодні можу оголосити позачергове засідання. Дякую.</p>
<p>Ставимо на голосування правку? Номер правки ще раз скажіть мені, будь ласка. 1698, так?</p>
<p>Ставлю на голосування правку 1698. Комітетом вона врахована. Прошу підтримати та проголосувати.</p>
<p></p>
<p>14:55:41</p>
<p>За-328</p>
<p>Рішення прийнято.</p>
<p>Хто ще наполягає? Лише Соболєв? Добре.</p>
<p>Сергій Владиславович.</p>
<p></p>
<p>14:55:49</p>
<p>СОБОЛЄВ С.В.</p>
<p>Шановні колеги, правка 572, знову таки, пана Марусяка. Він в попередній правці казав, що я помилився – ні.</p>
<p>Читайте, знову спроба: "..в букмекерських пунктах та через мережу Інтернет", – чого не було в першій редакції. Схаменулися і вирішили швиденько підвести самий брудний спосіб відмивання грошей.</p>
<p>Саме тому я прошу 572 правку поставити на підтвердження і фракція "Батьківщина" просить ні в якому разі за це не голосувати, бо інакше проконтролювати такий процес буде неможливо.</p>
<p>Крім того, в чому ще тут є небезпека? Фактично в такий спосіб, коли приєднують саму букмекерську діяльність до будь-якого виду грального бізнесу, а не регулюють це окремим законом, а потім розширюють це поняття тільки ще й "через мережу Інтернет", це дає можливість далі фактично унеможливити будь-який контроль за цією діяльністю.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, слово автору правки.</p>
<p></p>
<p>14:56:59</p>
<p>МАРУСЯК О.Р.</p>
<p>Шановний Сергій Владиславович, читаємо ліву колонку - перше читання і правка була подана після того, 90-й рядок: "організація та проведення букмекерської діяльності в букмекерських пунктах"; 91-й рядок: "організація та проведення букмекерської діяльності через мережу Інтернет ".</p>
<p>До чого тут моя правка? Для того, щоб просто піднімати градус напруги і не прийняти закон.</p>
<p></p>
<p>ГОЛОВУЮЧИЙ. Шановні колеги, я ставлю на підтвердження 572 правку народного депутата Марусяка і членів комітету. Комітет її врахував, тому прошу підтримати та проголосувати.</p>
<p></p>
<p>14:57:54</p>
<p>За-235</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:57:57</p>
<p>ГОЛОВУЮЧИЙ. Рішення прийнято. Правка залишається врахованою.</p>
<p>Почекайте. Продовжую ранкове засідання на 15 хвилин.</p>
<p>Соболєв Сергій Владиславович.</p>
<p></p>
<p>14:58:05</p>
<p>СОБОЛЄВ С.В.</p>
<p>602-а. І так пан Марусяк забив пункт через мережу Інтернет, що він щойно і підтвердив. На жаль, ви підтримали це.</p>
<p>Але тепер в 602 правці я дуже прошу ні в якому разі не розширювати мережу Інтернет на всі інші азартні ігри. Тому я прошу поставити її на підтвердження.</p>
<p>Дякую.</p>
<p></p>
<p>ГОЛОВУЮЧИЙ. 602 правка комітетом врахована. Ставлю її на голосування для підтвердження. Прошу підтримати та проголосувати.</p>
<p></p>
<p>14:58:52</p>
<p>За-245</p>
<p>Рішення прийнято.</p>
<p>615 правка. Соболєв.</p>
<p></p>
<p>14:58:57</p>
<p>СОБОЛЄВ С.В.</p>
<p>Взагалі це правка унікальна по цинізму. Значить, нехай на неокупованих територіях розцвітає азартний бізнес, розцвітають хвороби, які є від цього бізнесу. А от, виявляється, на окупованих територіях це не можна робити. Пан Марусяк, от чим ви регулювали це?</p>
<p>Перше. Чи можете ви це проконтролювати на окупованій території. І по-друге, чому ви так не любите всіх, хто живе на неокупованих територіях?</p>
<p>Тому моя пропозиція.</p>
<p></p>
<p>ГОЛОВУЮЧИЙ. Сергій Владиславович, я вибачаюся, що я вас перебив, але 615 правку ставила Ніна Петрівна Южаніна. Давайте дивитися. Ну ми не можемо по два рази голосувати одну і ту саму правку. <i>(Шум у залі) </i></p>
<p>Ні, ні, ні. Один раз ставиться. Один раз ставиться правка. Не можна, тому що так буде вічно. Я розумію, що ми можемо маніпулювати, але не до такої межі.</p>
<p>Яка правка?</p>
<p></p>
<p>14:59:59</p>
<p>СОБОЛЄВ С.В.</p>
<p>651-а.</p>
<p></p>
<p>ГОЛОВУЮЧИЙ. 651-а?</p>
<p></p>
<p>СОБОЛЄВ С.В. Да. Ви, якщо я помиляюсь, будь ласка, у мене ж нема єдиного реєстру правок.</p>
<p></p>
<p>ГОЛОВУЮЧИЙ. 651-а. Сергій Владиславович, 651-а.</p>
<p></p>
<p>СОБОЛЄВ С.В. Да. І так, про що ця правка? Вона фактично розповсюджує реєстр організаторів азартних ігор казино через мережу Інтернет, чого не було в першій редакції.</p>
<p>Тому я вас дуже прошу зробити все можливе, щоб можливість відмивання брудних грошей через мережу Інтернет була зупинена. Якщо б залишилась редакція першого читання, це було б неможливо робити. А тепер вже на друге читання пройшла ця нібито невелика правка, яка дозволить іти на дуже суттєві порушення, які не зможе фактично ні фінмоніторинг контролювати, ні Служба безпеки Україні, ні жодна інша структура, на яку покладено обов'язок контролювати це.</p>
<p>Тому прошу 651 правку поставити на підтвердження.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>15:01:12</p>
<p>ГОЛОВУЮЧИЙ. Шановні колеги, я ставлю на підтвердження 651 поправку. Комітет її врахував, тому прошу підтримати та проголосувати.</p>
<p></p>
<p>15:01:28</p>
<p>За-242</p>
<p>Рішення прийнято.</p>
<p>Сергій Владиславович, яка наступна поправка ваша?</p>
<p></p>
<p>15:01:32</p>
<p>СОБОЛЄВ С.В.</p>
<p>854-а. Це правка, яка відрізняється від першого читання дуже цікавою фразою, яка зникла. В попередній редакції першого читання було чітко встановлено, що є правила відповідальної гри, які є обов'язковими до виконання організаторами. І от фраза "обов'язкові до виконання організаторами" зникає.</p>
<p>Навіщо це зроблено? На мій погляд, з однією лише метою. Фактично мета тут: правила будуть встановлені, тільки вони не обов'язкові для виконання організаторами.</p>
<p>Що це за правила? Це правила, які будуть регулювати доступ малолітніх, неповнолітніх осіб, які тепер, слава Богу, тепер вже тільки старше 21 року. Особи, які включені в реєстри лудоманів, особи, які не мають права взагалі на це, особи, які є неплатниками податків злісні. Це є в усьому світі. Навіщо виключили цю норму, я не розумію.</p>
<p></p>
<p>ГОЛОВУЮЧИЙ. Я ставлю на підтвердження 854 поправку авторства народного депутата Наталухи. Я прошу... Комітет її врахував. Прошу підтримати та проголосувати.</p>
<p></p>
<p>15:03:03</p>
<p>За-233</p>
<p>Рішення прийнято.</p>
<p>По фракціям, будь ласка, показуйте.</p>
<p>895-а, будь ласка.</p>
<p></p>
<p>15:03:10</p>
<p>СОБОЛЄВ С.В.</p>
<p>Останній абзац цієї правки, якщо ви вдумаєтеся, і той, хто не читав, я для вас лікбез проведу, наступне свідчить. Виявляється, особа, яка отримала на дозвіл проведення азартних ігор згідно з цією новою редакцією може передавати приміщення в користування іншій особі. Вдумайтесь! Ви пройшли ліцензування, ви отримали дозволи, ви відповідаєте як особа, яка пройшла фінмоніторинг, пройшла перевірку податкової, пройшла перевірку СБУ, а ви після цього на свій розсуд передаєте право використовувати це приміщення іншій особі. І далі, що це за особа, яка буде тут же розміщувати гральний заклад. Це фактично унеможливлює саму систему моніторингу і контролю. Навіщо це зроблено, поясніть мені.</p>
<p>Тому я прошу підтвердити таку правку і ні в якому разі за неї не голосувати.</p>
<p></p>
<p>ГОЛОВУЮЧИЙ. Шановні колеги, ставлю на підтвердження правку 895. Комітет пропонує врахувати її. Прошу підтримати та проголосувати.</p>
<p></p>
<p>15:04:38</p>
<p>За-233</p>
<p>Рішення прийнято.</p>
<p>Будь ласка. Яка, ще раз, я не почув?</p>
<p></p>
<p>15:04:42</p>
<p>СОБОЛЄВ С.В.</p>
<p>973-я.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>СОБОЛЄВ С.В. В першій редакції цього закону були чітко встановлені строки для усунення будь-яких порушень, які є при цій діяльності. Тут з'являється правка: не більше двох місяців. Навіщо ця правка?</p>
<p>Це унормовано законодавством, є чіткі нормативні вимоги що повинно бути протягом тижня, 10 днів. Навіщо зроблено, що протягом двох місяців буде незаконна діяльність або незаконні якісь інші речі в таких закладах і ми продовжуємо фактично в такий спосіб на 60 діб ті порушення закону, які є? Тому моя пропозиція: не робити цього.</p>
<p>Давайте поставимо на підтвердження і не проголосуємо так, як визначено, нехай воно буде в законі, а не продовжувати цей термін на 60 діб. Дякую.</p>
<p></p>
<p>ГОЛОВУЮЧИЙ. Дякую. Ставлю на підтвердження 973 поправку. Комітет її врахував. Тому прошу підтримати та проголосувати.</p>
<p></p>
<p>15:06:05</p>
<p>За-228</p>
<p>Рішення прийнято.</p>
<p>Сергій Владиславович, яка наступна?</p>
<p></p>
<p>15:06:08</p>
<p>СОБОЛЄВ С.В.</p>
<p>1060.</p>
<p></p>
<p>ГОЛОВУЮЧИЙ. 1060.</p>
<p></p>
<p>СОБОЛЄВ С.В. Так. Це правка, яка в першому читанні, до речі, от якщо порівняти перше і друге читання, я думаю, що багато хто буде приємно здивований або неприємно здивований наскільки погіршили цей закон до другого читання. Що було в першому читанні? Моніторинг гральних автоматів відбувається безпосередньо під час виграшу, щоб будь-хто міг перевірити, в тому числі уповноважений орган. Що запропонували на друге читання? Систему моніторингу гральних автоматів виключити. Ну, люди, ну, навіщо ви це робите? Тобто ви свідомо ідете на те, щоб неможливо було перевірити яким чином закладені алгоритми гри, яким чином будуть дурити людей. Навіщо ви це робите? Чому в першому читанні, коли розглядався цей закон, абсолютно чітко підійшли і правильно до того, що треба моментально це промоніторити. І тут ви…</p>
<p></p>
<p>ГОЛОВУЮЧИЙ. Шановні колеги, ставлю на підтвердження правку 1060. Комітет її врахував. Тому прошу підтримати та проголосувати.</p>
<p></p>
<p>15:07:35</p>
<p>За-224</p>
<p>Рішення не прийнято. 1060 вважається відхиленою.</p>
<p></p>
<p>15:07:38</p>
<p>СОБОЛЄВ С.В.</p>
<p>1128. 1128 правка. Що це за правка?</p>
<p>В попередній редакції закону, в першому читанні, була чітко записана, що "створена у формі господарського товариства". І тоді: прозора система оподаткування, прозора система моніторингу.</p>
<p>Що робиться? На друге читання "у формі господарського товариства" зникає. Тепер це можуть бути будь-які форми господарської діяльності включаючи ті, які неможливо відмоніторити. Навіщо ви це зробили, поясніть мені, комітет такий відомий? Ви як автори, які це доповідаєте.</p>
<p>Так, в першій редакції була чітка формула. Контрольні органи прийшли і бачать статутні документи, які легко перевіряти. Ви ж мало того, що запустили "офшорки" на цей бізнес, ви ще ховати будете через …</p>
<p></p>
<p>ГОЛОВУЮЧИЙ. Шановні колеги, ставлю на підтвердження правку 1128. Комітет її врахував частково. Тому прошу підтримати та проголосувати позицію комітету.</p>
<p></p>
<p>15:09:07</p>
<p>За-231</p>
<p>Рішення прийнято.</p>
<p>Яка наступна?</p>
<p></p>
<p>15:09:11</p>
<p>СОБОЛЄВ С.В.</p>
<p>Наступна правка 1136. 1136 правка – це правка, яка знову кардинально відрізняє перше читання від другого. В чому різниця? В першому читанні було чітко визначено, що складає статутний капітал або складений капітал, сформований грошовими коштами на суму не менше 30 мільйонів гривень.</p>
<p>А в правці далі починається розмивання, виявляється, цього мало, можна вносити будь-які інші речі, які будуть входити в статутний капітал, авторське право: ви винайшли, як краще дурити клієнта і забили це як авторське право. Ви маєте право сюди формувати, наприклад, кошти залучені як кредит під заставу і так далі, і так далі, там цілий перелік.</p>
<p>У мене прохання, не голосуйте за цю правку. Перша редакція була дуже чітка, можна було промоніторити, 30 мільйонів внесли…</p>
<p></p>
<p>ГОЛОВУЮЧИЙ. Шановні колеги, поправка 1136, вона врахована комітетом частково. Тому прохання підтримати та проголосувати.</p>
<p></p>
<p>15:10:39</p>
<p>За-229</p>
<p>Рішення прийнято.</p>
<p>Наступна поправка.</p>
<p></p>
<p>15:10:43</p>
<p>СОБОЛЄВ С.В.</p>
<p>1332. Знову таки, все геніально було виписано на перше читання: "Постраждала особа, від її імені, якщо вона недієздатна, має право подати будь-який член родини.". Що з'являється на друге читання: "…тільки першої черги". Чому це "тільки першої черги"? А якщо немає осіб, які відносяться до першої черги? Що робити тоді такій особі, яка є хвора на лудоманію, людина яка є недієздатна, хто захистить ї права?</p>
<p>І тому було в першій редакції абсолютно правильно сказано – будь який член родини має право це зробити".</p>
<p>Навіщо ви це звужуєте? Для того, щоб потім ні кому було оскаржувати? Якщо це, наприклад, дитина сирота, а у неї є тітка, яка не відноситься до першої черги родини, або ще хтось є, хто має право від цієї особи подати. Не робіть цього. Не робіть і не беріть гріх на душу.</p>
<p>У мене велике прохання: не підтримуйте цю правку.</p>
<p></p>
<p>ГОЛОВУЮЧИЙ. Сергію Владиславовичу, я правильно зрозумів, правка 1332, да? Вона трошки інша, замінити слово "позов" на слово "заява". Мабуть, ви помилилися.</p>
<p>1332. "Замінити позов на заява…" Там немає... Ну, ви сказали – 32 просто.</p>
<p>Тому я ставлю на підтвердження поправку 1333.</p>
<p>Комітет її врахував. Прошу підтримати та проголосувати.</p>
<p></p>
<p>15:12:32</p>
<p>За-224</p>
<p>Рішення не прийнято.</p>
<p></p>
<p>15:12:40</p>
<p>СОБОЛЄВ С.В.</p>
<p>Можна? Тому я 1334, яка аналогічна, знімаю, не ставлю на підтвердження.</p>
<p>А тепер переходимо до правки 1799. Про що це правка? Пропонується в першій редакції закону чітко встановити, що є територією спеціальної гральної зони для закладів казино. І там чітко все виписано.</p>
<p>Що тут пропонується? Тут пропонується фактично розширити настільки це поняття: стосовно "п'яти зірок" вже скотилися до "трьох". скотилися до того, що фактично "будівлі"– "комплексу будівель". Тобто, на мій погляд, ми настільки розширяємо можливість створення казино…</p>
<p>А далі там ще перли будуть, наприклад, казино, гральний бізнес і букмекерські контори тепер виявляється не можна, прямо в приміщенні школи…</p>
<p></p>
<p>ГОЛОВУЮЧИЙ. Шановні колеги, я ставлю на підтвердження поправку 1799. Так, Сергію Владиславовичу, я правильно розумію.</p>
<p>Ставлю на підтвердження. Комітет пропонує її врахувати.</p>
<p>1799-у. Так, Сергій Олександрович, я правильно розумію?</p>
<p>Прошу підтримати та проголосувати.</p>
<p></p>
<p>15:14:13</p>
<p>За-236</p>
<p>Рішення прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>15:14:24</p>
<p>ГОЛОВУЮЧИЙ. Правка 1804. Соболєв.</p>
<p></p>
<p>15:14:26</p>
<p>СОБОЛЄВ С.В.</p>
<p>Оце цікава правка. От в першому читанні було все чітко: "…готелі категорії п'ять зірок з номерним фондом не менше 150 номерів для міста Києва", – і далі пішло.</p>
<p>Що запропонували? Запропонували, на жаль, знову Марусяк, пан Марусяк, геніальну норму – маленька зміна: п'ять зірок на чотири зірочки. Я думаю… Це в місті Києві. Вдумайтесь, в місті Києві.</p>
<p>Тому у мене прохання: не підтримуйте, це суттєва правка, яка обмежить коло можливості створення таких закладів реальними приміщеннями в суттєвих і серйозних готелях. Інакше це таке розширення, яке дасть можливість далі робити це де завгодно. І ми побачимо в наступних правках: далі крім "чотирьох зірок" появилися "вбудовані приміщення". Далі появилася фраза: не "в школі", а "в приміщенні безпосередньо школи" і так далі, і так далі, і так далі. Не голосуйте за це.</p>
<p></p>
<p>ГОЛОВУЮЧИЙ. Ставлю на голосування 1804. І буду оголошувати закриття засідання.</p>
<p>Ставлю на голосування, прошу підтримати та проголосувати, 1804.</p>
<p></p>
<p>15:15:52</p>
<p>За-229</p>
<p>Рішення прийнято. Правка залишається врахованою.</p>
<p>Ранкове засідання Верховної Ради України оголошую закритим.</p>
<p>Керівників депутатських фракцій та груп я, будь ласка, прошу підійти, переговорити сюди.</p>
<p></p>
