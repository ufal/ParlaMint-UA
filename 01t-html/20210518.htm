Стенограма пленарного засідання
18 травня 2021

<p align=center><a name=Temp></a>ЗАСІДАННЯ ДВАДЦЯТЬ ЧЕТВЕРТЕ</p>
<p align=center>Зал засідань Верховної Ради України</p>
<p align=center>18 травня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:00:43</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації! Будь ласка, займіть свої місця, підготуйтесь до реєстрації. Якщо хтось забув, нагадую, що реєстрація відбувається шляхом натискання зеленої кнопки, першої зліва, із застосуванням обов'язково сенсорної кнопки.</p>
<p>Шановні колеги, готові реєструватись? Прошу реєструватись.</p>
<p></p>
<p>10:01:55</p>
<p>В залі зареєстровано 217 народних депутатів України. Пленарне засідання Верховної Ради України оголошую відкритим.</p>
<p>Шановні колеги, хвилинку уваги. Сьогодні ми відзначаємо і вшановуємо пам'ять всіх кримських татар, які були депортовані з Кримського півострову. Я пропоную вшанувати хвилиною мовчання всіх тих, хто загинув під час цих трагічних подій для української держави і для української історії. <i>(Хвилина мовчання) </i></p>
<p>Прошу сідати.</p>
<p>Шановні колеги, відповідно до статті 25 Регламенту Верховної Ради України у вівторок ми маємо до 30 хвилин на виступи депутатських фракцій та груп з внесенням пропозицій, оголошенням заяв та повідомлень.</p>
<p>Але перед цим я хотів би привітати Наталію Юріївну Королевську, у неї сьогодні день народження. Бажаю вам успіхів. Всього найкращого. Ще раз зі святом! <i>(Оплески)</i></p>
<p>Будь ласка, запишіться на виступи від депутатських фракцій та груп.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:03:47</p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос".</p>
<p></p>
<p>10:03:53</p>
<p>УМЄРОВ Р.Е.<br></p>
<p>Шановні колеги, сьогодні День пам'яті жертв депортації геноциду кримськотатарського народу. Якщо є бажання підтримати, будь ласка, виходьте до трибуни.</p>
<p>77 років тому влада Радянського Союзу депортувала з Криму 200 тисяч кримських татар. Ми знаємо, що таке втратити все та майже 50 років боротися за повернення додому в Крим.</p>
<p>Сьогодні ми вимушені знову боротися з окупантом на нашій землі, але цього разу ми – кримські татари в цій боротьбі не самі. Сьогодні поруч зі мною біля трибуни мої колеги, разом з якими ми щоденно працюємо над тим, щоб окупант залишив наші землі. Україна створила Кримську платформу та працює над захистом прав кримських татар. Ми розробили пакет законопроектів "Кримська платформа", які потрібні для деокупації і реінтеграції Криму. Сьогодні ми, як ніколи, єдині в нашій спільній боротьбі за Крим і правда за нами.</p>
<p>Хочу запросити до слова лідера кримськотатарського народу народного депутата Мустафу Джемілєва. <i>(Оплески)</i></p>
<p></p>
<p>10:06:02</p>
<p>ДЖЕМІЛЄВ М.</p>
<p>Шановний Голово, шановні народні депутати! 77 років тому в цей день 18 травня 1944 року почалась депортація корінного народу Криму з їх історичної батьківщини – Кримського півострова. Депортовано було не лише все цивільне населення, розправились також з більш як з 10 тисячами кримських татар солдатами і офіцерами, які були зняті з фронту, роззброєні і відправлені в так звані табори трудової армії, де більшість з них також загинули, вони були просто убиті.</p>
<p>Спорожнілий півострів в наступні роки почав інтенсивно заселятися переселенцями з Російської Федерації. Злочин радянського режиму, що спричинив загибель понад 46 відсотків кримських татар, було справедливо кваліфіковано Постановою Верховної Ради України від 12 листопада 2015 року, як злочин – Геноцид кримськотатарського народу. Для виправдання цього злочину і для обґрунтування депортації в ті роки ще 13 етносів і народів Криму, Північного Кавказу і німців Поволжя був придуманий міф про їхню нелояльність до радянського режиму. Головною ж метою, як про це відкрито писали пізніше навіть в пресі післявоєнного Криму, було бажання радянської компартії зробити Крим в стратегічних і військових цілях суто російською областю.</p>
<p>Ця трагічна дата до сьогоднішнього дня, може бути, дещо б втратила свою гостроту, адже пройшло все ж таки більш три четверті століття, але події останніх семи років…</p>
<p></p>
<p>ГОЛОВУЮЧИЙ. Дайте, будь ласка, три хвилини за рахунок Федини Софії Романівни для того, щоб завершити. Три хвилини за рахунок наступного виступу.</p>
<p></p>
<p>10:08:07</p>
<p>ДЖЕМІЛЄВ М.</p>
<p>Дякую. Але події останніх семи років свідчать про те, що російські правителі ні на йоту не змінили свого ставлення до народу, які не мають наміру миритися з їх диктатом, з їх прагненням перетворити як свій народ так і народи захоплених територій в покірливих холопів.</p>
<p>Більш як півстоліття кримськотатарський народ вів ненасильницьку боротьбу з радянським режимом за право повернення на свою батьківщину і відновлення, ліквідованої після депортації, автономії. Безпрецедентний для радянського періоду масовий національний рух кримських татар став потужним крилом загальнодемократичного дисидентського руху в СРСР проти тоталітаризму і демократизації України. Сотні людей пройшли через радянські тюрми, табори і спецлечебницы. Повернення на свою батьківщину стало можливим тільки в останні роки радянської перебудови, і особливо – після розпаду Радянського Союзу і проголошення незалежності України.</p>
<p>І от знову російська окупація, знову репресії, примус корінних жителів до виїзду зі своєї батьківщини, знову масове заселення півострову переселенцями сучасної Росії і знову терористичний режим, який за багатьма своїми параметрами схожий з радянським режимом у найжорсткіші періоди.</p>
<p>Я абсолютно впевнений в тому, що рано чи пізно окупант буде вигнаний з нашої території, і руки, протягнуті на суверенітет і цілісність України, будуть зламані. Але як скоро це станеться, залежить від багатьох чинників і в першу чергу від рішучості самої України, і її вищого представницького законодавчого органу – Верховної Ради.</p>
<p>Я дуже сподіваюся, що всі законопроекти, спрямовані на деокупацію територій та визначення їх статусу після деокупації, на зміцнення обороноздатності України, а також на відновлення законних прав корінних народів Криму, які найближчим часом будуть подані на розгляд, будуть підтримані нашим парламентом.</p>
<p>Дякую. Слава Україні!</p>
<p></p>
<p>ГОЛОС ІЗ ЗАЛУ. Героям Слава!</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Таруті Сергію Олексійовичу, фракція політичної партії Всеукраїнське об'єднання "Батьківщина".</p>
<p>Будь ласка, Юлія Володимирівна Тимошенко.</p>
<p></p>
<p>10:10:58</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". В першу чергу, від імені партії "Батьківщина" я хочу в цей день висловити солідарність з кримськотатарським народом і сказати про те, що тимчасово окупований Крим – абсолютно точно тимчасово окупований. Крим буде повернутий в Україну і ніхто із українців не може жити спокійно, поки ми не побачимо Крим і Донбас в складі України.</p>
<p>Але в той же час я сьогодні хочу говорити про інші речі, які пов'язані з тим, що вже на території України є загроза того, що українці будуть відчувати себе не в себе вдома.</p>
<p>Я хочу говорити про те, що всіма соціальними, економічними рішеннями, які приймаються в останні роки, українці виштовхуються зі своєї землі. Ми що з вами не знаємо, що сотнями тисяч українці виїжджають з України не тому, що вони не люблять свою Батьківщину, а тому, що створені неймовірно неможливі умови для життя, немає умов для роботи, і все, що робиться, робиться для того, щоб мінімізувати українців на своїй власній землі. А зараз ще і приймається ціла низка законів про продаж сільськогосподарської землі.</p>
<p>Дорогі мої, якщо ви подивитеся на законодавство інших країн, на традиції і порядки, ви побачите, що в жодній країні світу, підкреслюю – в жодній країні світу, немає вільного ринку продажу сільськогосподарської землі, все зарегламентовано так, щоб тільки власний фермер міг мати можливість жити і працювати на своїй сільськогосподарській землі.</p>
<p>Те, що відбувається в Україні зараз, і те, що з 1 липня стартує просто божевілля з продажем сільськогосподарської землі, а це 72 відсотки території України, ми теж на межі того, щоби українці по суті залишилися без своєї землі.</p>
<p>І можу сказати, що на 22 травня на 12:00 в 30 кілометрах від Києва разом майже всі аграрні асоціації, профспілки, так само і представники промисловців і підприємців збираються проводити велику ініціативну групу. Більше 17 тисяч людей зареєстровано в ініціативній групі для того, щоб розпочати всеукраїнський референдум проти продажу сільськогосподарської землі.</p>
<p>Більше того, соціологічні опитування показують, що 77 відсотків людей хочуть такого референдуму. Ми з людьми, ми – за Україну і за те, щоби українці були на своїй землі.</p>
<p>Слава Україні!</p>
<p></p>
<p>ГОЛОВУЮЧИЙ. Бондар, будь ласка, депутатська група "За майбутнє". Віктор Васильович, будь ласка.</p>
<p></p>
<p>10:14:14</p>
<p>БОНДАР В.В.</p>
<p>Доброго дня, шановні колеги! Цей тиждень проходить під знаком начебто ключового питання – зміна деяких міністрів в уряді України. І це владою подається як велике досягнення, що вони приймають рішення: когось міняють на когось. А насправді нічого не відбувається, бо зміна міністрів не міняє по суті ніякої ситуації в країні і не міняє ситуації в уряді, і вона нам не дає відповіді, а що уряд взагалі планує робити.</p>
<p>Поки що ми побачили, що сам уряд за останній рік роботи практично провалив все, що тільки можливо. Ми побачили антисоціальну політику, і вона виражається в тому, що йде шалене зростання цін, іде шалене зростання тарифів – майже на 30 відсотків за тільки останній рік; іде шалене зростання тарифів на газ, на електроенергію – майже в два рази за останній рік. Населення накопичує шалені борги, і сьогодні вони складають вже 80 мільярдів гривень. 6,5 мільйонів пенсіонерів позбавили, які отримують 4 тисячі гривень, позбавили пенсій, позбавили права на субсидії, і це теж геноцид пенсіонерів, бо фактично отримуючи 4 тисячі гривень пенсії, вони вимушені всю її понести за комунальні послуги. І оце політика, яку сьогодні нам пропонує уряд. І змінюють окремих міністрів, але не змінюють в цілому свою політику і саме головне – не дають нам відповідь, яку економічну модель вони будують в країні.</p>
<p>Ми не бачимо програм промислових. Ми не бачимо програм потужного розвитку фінансового сектору. Ми не бачимо соціальних програм, які б давали відповідь як підтримати сьогодні населення. Ми багато чули розмов про те, що будуть створені півмільйона робочих місць, сотня тисяч робочих місць. На сьогоднішній день ми бачимо тільки шалене скорочення нових робочих місць, відтік молоді за кордон і жодної програми підтримки українського виробництва.</p>
<p>Ми не бачимо перспективи соціальної взагалі для людей, як уряд планує допомагати і розвивати цю країну. Натомість ми бачимо заяви Зеленського, що він пропонує побудувати найсучаснішу країну, яка буде унікальна для іншого світу і сюди поїдуть тисячі інвесторів. В цей же час уряд нічого не змінює і пропонує нам модель, коли тільки сировина вивозиться за кордон. Ми вивозимо ліс, завозимо меблі, ми вивозимо сировину, завозимо готову продукцію і переплачуємо в десятки разів за ті товари, які могли би виробляти на своїх власних промислових підприємствах, якби була промислова програма. Тому на сьогоднішній день зміна міністрів, може, поміняє там на декілька днів просто інформаційне поле в країні, але не змінює нічого в діяльності цієї влади.</p>
<p>Ми вимагаємо почути від уряду реальну програму дій на цей рік: як вони будуть вирішувати соціальні проблеми, як будуть вирішуватися питання тарифів, як буде вирішуватися питання відродження української промисловості, транспорту, інфраструктури. І, по суті, ми хочемо від уряду почути звіт що вони зробили за останній рік, і це буде правильно.</p>
<p>Дякуємо.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:17:24</p>
<p>ГОЛОВУЮЧИЙ. Мовчан Олексій Васильович.</p>
<p></p>
<p>10:17:32</p>
<p>МОВЧАН О.В.</p>
<p>Шановна президія, шановні народні депутати, українці! Минулого четверга Президент України підписав Закон про заборону імпорту електричної енергії з Російської Федерації та Республіки Білорусь – це правильний крок до енергетичної незалежності України.</p>
<p>Проте, енергоносії, від яких ми залежимо, російського чи білоруського походження, не обмежуються виключно електроенергією. Нещодавнє рішення Кабінету Міністрів про штучне обмеження торговельних надбавок на бензин та дизпаливо на стелах АЗС і необхідність уряду регулювати ринок вручну – це все наслідки постійного закриття очей на зростання імпортозалежності України впродовж багатьох років.</p>
<p>Завдання, визначені Указом Президента щодо зменшення залежності від імпорту енергоносіїв, урядом не виконані. Покажу кілька цифр.</p>
<p>Сьогодні імпортними є 80 відсотків дизельного палива та скрапленого газу і 50 відсотків бензину, що споживаються в Україні. Тобто ми дуже залежимо від імпорту нафтопродуктів.</p>
<p>Структура імпорту. Половина дизельного палива та скрапленого газу – це Російська Федерація, тобто країна, з якою ми воюємо. Ще раз: половину всього дизеля і скрапленого газу вироблено в країні-агресорі. Ми витрачаємо на імпорт нафтопродуктів щороку від 3 до 5 мільярдів гривень, фінансуючи економіку сусідніх країн. Ба більше, такими трансакціями ми фінансуємо "Роснефть" і "Газпром" – російські державні компанії, прибутки яких спрямовуються на посилення агресії Російської Федерації, у тому числі на українських кордонах.</p>
<p>Чому так відбувається? Вітчизняне виробництво сьогодні поставлено в такі умови, коли для російського скрапленого газу ставка акцизного податку вчетверо менше, ніж для українського бензину. За такого підходу споживання бензину просто невигідне. Незбалансована акцизна політика, що вже 10 років сприяє масовому переходу українських споживачів на російський продукт призвела до того, що споживання бензинів за цей період впало в Україні вдвічі, а скрапленого газу, навпаки, виросло втричі.</p>
<p>І ще раз нагадаю, цей газ ми імпортуємо в основному з Російської Федерації, країни-агресора. Якщо ми хочемо зробити бензин чи дизель дешевшими, зменшити залежність від російського імпорту, ми маємо створити рівні умови та збалансувати акцизи на пальне.</p>
<p>Законопроект № 4098, що вирішує ці питання, зареєстрований у Верховній Раді ще у вересні минулого року і досі не розглянутий профільним комітетом.</p>
<p>Тому давайте не чекати чергової кризи та попрацюємо разом над тим, щоб українці мали можливість отримати якісне і дешевше пальне.</p>
<p>Дякую за увагу.</p>
<p></p>
<p>ГОЛОВУЮЧИЙ. Кулініч Олег Іванович.</p>
<p></p>
<p>10:20:41</p>
<p>КУЛІНІЧ О.І.</p>
<p>Шановний пане Голово, шановні колеги, шановні виборці! Одна із основних проблем, яка на сьогодні турбує наших пенсіонерів, – це скасування з 1 вересня 2021 року безкоштовної доставки пенсій та соціальних допомог.</p>
<p>Відповідно до Постанови Кабінету Міністрів 277 (від 29 березня цього року) ця послуга залишається безкоштовною лише для обмеженого кола пенсіонерів: це інваліди І групи, особи, які потребують стороннього догляду, а також пенсіонери, старші 80 років.</p>
<p>Ми з групою "Довіра" озвучили цю проблему ще в квітні, тому що отримали величезну кількість звернень від наших виборців. Дуже добре, що Прем'єр-міністр публічно відреагував і заявив, що "Укрпошта" і надалі доставлятиме пенсії у населені пункти, де немає банківських відділень.</p>
<p>Але публічна заява – це добре, однак Пенсійний фонд у своїй роботі керується виключно офіційними документами. І на сьогодні це Постанова Кабінету Міністрів 277, де чітко сказано, що "Укрпошта" надаватиме послуги з доставки пенсій виключно до 1 вересня 2021 року. А з 1 вересня виплати всім пенсіонерам, за винятком певних категорій, здійснюватимуться через поточні карткові рахунки або за допомогою оператора поштового зв'язку і ці послуги будуть платними. Повторюю, послуги будуть платними.</p>
<p>Інша проблема. Згідно цієї постанови банк виступає посередником між Пенсійним фондом і пенсіонером. І у постанові чітко сказано, що залучення операторів поштового зв'язку для доставки пенсій у разі, якщо у населеному пункті немає банківського відділення, це є право банку, а не обов'язок. Ще раз повторюю: це право банку, а не обов'язок.</p>
<p>Ми вивчили ситуацію щодо мережі банківських відділень. За поточний рік закрито 811 відділень. І найбільше відділень якраз закрили державні банки.</p>
<p>На наші звернення керівники цих банків дають відповідь, що закривалися відділення лише з точки зору економічної доцільності. По факту на сьогодні відділення банків та банкомати є лише у 4 відсотках населених пунктів.</p>
<p>Тому в мене є логічне запитання до Міністерства соціальної політики, яке готувало цю постанову. От чим ви керувалися, коли це готували? Дороги в сільській місцевості майже відсутні, транспортне сполучення до найближчих банківських відділень також майже відсутнє. Абсолютно незрозуміло, як пенсіонер буде добиратися до конкретного відділення. Крім того, скасовується безкоштовна доставка пенсій.</p>
<p>Тому наша група офіційно звертається до Кабінету Міністрів з вимогою переглянути цю Постанову № 277 для того, щоб заспокоїти наших пенсіонерів. Тому що в цій ситуації їм і так зараз дуже і дуже нелегко.</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович. Після цього переходимо до розгляду правок.</p>
<p></p>
<p>10:23:50</p>
<p>ШУФРИЧ Н.І.</p>
<p>Шановні колеги, шановний головуючий! Вся Україна стала свідком так званого шоу щодо притягнення до відповідальності нашого товариша і лідера Віктора Медведчука.</p>
<p>Спочатку, незаконно закривши рота журналістам, влада почала переслідувати опозицію та її лідерів. Чи є причетність до депутатського мандату опозиції індульгенцією від відповідальності за скоєння правопорушення? Безумовно, ні, перед законом всі рівні. Але докази, особливо, коли це стосується представників опозиції, мають бути беззаперечними. І коли ми вимагали відповідальності попереднього Президента Порошенка, ми завжди говорили, що докази мають бути такими, щоб навіть Марина Порошенко повірила в його злочини.</p>
<p>А що побачили ми? Що навіть "ручний" суддя Печерського суду, який змушений був витягувати прокурорів, усе ж таки відмовив їм у наданні згоди на арешт нашого товариша.</p>
<p>Ви думаєте, ви нас налякаєте? Ви думаєте, ви нас розколете? Подивіться, от наша команда, ми демонструємо силу і єдність як ніколи. Ви думаєте, ми таке проходимо вперше? А де та "Наша Україна"? Де той "Народний фронт"? Де БПП? Згинули як роса на сонці! А ми стоїмо тут і з нами стоять люди, які 17 років довіряють нам і владу, і представляти їх в опозиції.</p>
<p>Протистояння "Зеленський – Медведчук". Влада вже, як кажуть у нас на Закарпатті, знайшла собі пригоду на власну гузицю. І за рішенням Печерського суду рішення 1:0 на нашу користь.</p>
<p>А як ви думаєте чи опозиція сьогодні ваш головний ворог і ворог Президента Зеленського? Ні. Це сам Зеленський, час і те, що ви робите з українцями і в питанні тарифів, пенсій, і в тому, що ми зараз на першому місці за смертністю в світі.</p>
<p>Тому, шановні колеги, безумовно, ми розуміємо, що вам треба розібратися з вашими міністрами, а ми в ваших шоу приймати участь не будемо і нас не залякати і не зламати. Народ України і правда за нами!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:27:01</p>
<p>ГОЛОВУЮЧИЙ. Шановні колеги, поки невеликі оголошення.</p>
<p>Відповідно до статті 16 прим. Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "За сімейні цінності та здоровий спосіб життя". Головою цього об'єднання обрано народного депутата України Дмитрука Артема Геннадійовича.</p>
<p>Ще одне оголошення. Відповідно статті 60 прим. Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "Прості рішення та результати". Співголовами цього об'єднання обрано народних депутатів України Ясько Єлизавету Олексіївну, Кабаченка Володимира Вікторовича, Клименко Юлію Леонідівну.</p>
<p>І ще одне оголошення. Відповідно до статті 60 прим. створено ще одне міжфракційне депутатське об'єднання "Рух проти агресії РФ". Головою цього об'єднання обрано народного депутата України Березіна Максима Юрійовича.</p>
<p>Вітаю колег!</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:27:58</p>
<p>ГОЛОВУЮЧИЙ. Дякую, Руслане Олексійовичу.</p>
<p>Правка 410, Наливайченко. Не наполягає.</p>
<p>Лабунська.</p>
<p>Власенко, 412 правка.</p>
<p></p>
<p>10:28:09</p>
<p>ВЛАСЕНКО С.В.</p>
<p>Дякую, пане Голово.</p>
<p>По-перше, дуже цікаво розглядати законопроект про участь в електронних торгах в країні, де лише 50 відсотків територій покрито інтернетом. І говорити про те, що кожен український громадянин, кожен український фермер зможе мати можливість приймати участь в електронних торгах є абсолютно неприйнятним.</p>
<p>Але правка моя вноситься в статтю, яка регулює перелік документів для участі в земельних торгах. Дивіться, що нам пропонують автори законопроекту. Вони пропонують, що для іноземців і осіб без громадянства треба подавати отакі документи, а для іноземних юридичних осіб треба подавати інші документи. Тому, коли вам кажуть про те, що цей закон не регламентує участь іноземців в придбанні української сільськогосподарської землі, то це відверта неправда, абсолютна неправда.</p>
<p>Позиція "Батьківщини" полягає в тому, що землю повинні орендувати українські фермери і більше ніхто.</p>
<p>Дякую. Прошу підтримати поправку.</p>
<p></p>
<p><a name=_GoBack></a>ГОЛОВУЮЧИЙ. Ставлю на голосування 412 правку. Комітетом не підтримана. Прошу визначатись та голосувати.</p>
<p></p>
<p>10:29:37</p>
<p>За-68</p>
<p>Рішення не прийнято. Правка не врахована.</p>
<p>417 правка, Івченко. Не наполягає.</p>
<p>Кабаченко, 418-а. Не наполягає.</p>
<p>Кириленко, 419-а. Не наполягає.</p>
<p>Яцик, 428-а. Не наполягає.</p>
<p>Тимошенко, 431-а. Включіть, будь ласка, мікрофон.</p>
<p></p>
<p>10:30:13</p>
<p>ТИМОШЕНКО Ю.В.</p>
<p>Юлія Тимошенко. Я, пане Голово, хочу звернути вашу увагу, щоб ви не пропускали правки наших депутатів. Пропущена правка 415, 416 Дубеля.</p>
<p></p>
<p>ГОЛОВУЮЧИЙ. Я тільки що назвав колег. Якщо ви пропустили, колеги пропустили, вибачте.</p>
<p></p>
<p>ТИМОШЕНКО Ю.В. 417, Івченка. Кириленка пропущена, Кабаченка. Я прошу розпочати з тієї правки, яку ви пропустили.</p>
<p></p>
<p>ГОЛОВУЮЧИЙ. Юлія Володимирівна, піднімете стенограму. Я тільки що їх називав. Дякую.</p>
<p>Будь ласка, ваша 431-а.</p>
<p></p>
<p>ТИМОШЕНКО Ю.В. 415 правка, Дубіль просить слово.</p>
<p>І хочу сказати, що зараз навіть в тому, що нам по нашим правкам не дають виступати, говорить про те, наскільки протягують Закон зараз про продаж землі.</p>
<p>І хочу звернути увагу всіх людей, які зараз нас чують. В цій Верховній Раді зараз відбувається "шабаш". 72 відсотка території України – це сільськогосподарська земля – розпродається без будь-яких правил, і врахування національних інтересів України. Не підтримуйте цей закон!</p>
<p></p>
<p>ГОЛОВУЮЧИЙ. Ставлю на голосування 431 правку. Комітетом не підтримана. Прошу визначатися та голосувати.</p>
<p>Поки колеги голосують, нагадую, що 415-а вже навіть була проголосована минулого разу. Так.</p>
<p></p>
<p>10:31:37</p>
<p>За-69</p>
<p>Рішення не прийнято.</p>
<p>Наступна правка Тимошенко 432-а.</p>
<p></p>
<p>10:31:44</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хочу чітко і ясно заявити, що партія "Батьківщина", фракція "Батьківщина" категорично проти продажу сільськогосподарської землі. Треба все зробити для того, щоб ця авантюра у Президента України не пройшла.</p>
<p>Для цього 22 травня о 12-й годині під Києвом разом з аграріями, разом з профспілками наша команда буде проводити збори ініціативної групи щодо проведення всеукраїнського референдуму проти продажу сільськогосподарської землі.</p>
<p>Я прошу всіх людей долучатися. Інформація є на наших сайтах, інформація є в кожній нашій партійній організації. Наша мета, нашої команди – разом із суспільством, з народом України провести всеукраїнський референдум і не дати продати українську землю цим шахраям і лобістам, які вже поклали око на нашу землю.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:32:52</p>
<p>ГОЛОВУЮЧИЙ. Ставиться на голосування 432 поправка народної депутатки Тимошенко. Комітет пропонує її відхилити. Прошу визначатись та голосувати.</p>
<p></p>
<p>10:33:08</p>
<p>За-71</p>
<p>Рішення не прийнято.</p>
<p>Наступна поправка 434. Тарута. Немає.</p>
<p>Наступна поправка 438. Івченко.</p>
<p></p>
<p>10:33:26</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, є проблема в цьому законі, коли ми з вами говоримо про участь фермерів, одноосібників. 4 мільйони людей, які виробляють продукцію, як ви думаєте, чи зможуть вони в електронному кабінеті, в своєму електронному кабінеті, з власним підписом в електронному кабінеті брати участь у торгах? Чи є у нас інтернет в селах? Чи вони обучені і будуть знати, яким чином будуть відбуватися ці дворівневі аукціони?</p>
<p>Колеги, є велика проблема, оскільки саме необізнаність малого товаровиробника і особливо тих, яких ми називаємо одноосібники і сімейні ферми, вони просто будуть позбавлені можливості участі у таких торгах і аукціонах. Тому мені здається, ми зарано для села, поки що ми не провели туди інтернет, придумуємо таку цифровізацію. Подумайте, що ви робите?</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 438 поправку. Комітет пропонує її відхилити. Прошу визначатись та голосувати.</p>
<p><b> </b></p>
<p>10:34:45</p>
<p>За-72</p>
<p>Рішення не прийнято.</p>
<p>Наступна поправка 440. Шкрум. Немає.</p>
<p>441-а. Шкрум. Немає.</p>
<p>443-я. Тарута. Немає.</p>
<p>445. Наливайченко, будь ласка.</p>
<p></p>
<p>10:35:07</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Шановні громадяни України, чому так "Батьківщина" продовжує битися проти того, щоб чужинці отримали українську землю, причому за копійки? Та тому, що ви, та тому що 22 травня тут і зараз в Україні, о 12-й годині ви проводите всеукраїнські збори, нарешті, про всеукраїнський референдум.</p>
<p>Навіщо всеукраїнський референдум? Для того, щоб саме українці вирішили долю своєї землі і найголовніше – вирішили і дали вказівку владі зупинити розпродаж землі, зупинити кулуарщину в Верховній Раді і нарешті почути, чого вимагають люди. А вони вимагають порядку на землі, вимагають, щоб податки надходили до об'єднаних територіальних громад і щоб ви фінансували школи і лікарні і не давали їх закривати владі. Прошу врахувати.</p>
<p>Ставлю на голосування 445 поправку, народний депутат Наливайченко. Комітет пропонує її відхилити. Прошу визначатись та голосувати.</p>
<p></p>
<p>10:36:31</p>
<p>За-73</p>
<p>Рішення не прийнято.</p>
<p>Наступна поправка 446-а, Бондарєв. Немає, да?</p>
<p>Наступна поправка, Власенко, 447-а.</p>
<p></p>
<p>10:36:44</p>
<p>ВЛАСЕНКО С.В.</p>
<p>Дякую, пане головуючий.</p>
<p>Що відбувається в цій сесійній залі? Спочатку протягли Закон про відкриття ринку землі, яким дозволили іноземним банкам придбавати землю без будь яких обмежень. Потім протягли Закон про внесення змін до Земельного кодексу, яким познімали всі обмеження для придбання української землі іноземцями.</p>
<p>Зараз пропихують третій закон, яким говорять, що все, от що ми понаприймали раніше, буде продаватися тепер не просто так, а буде продаватися через електронні аукціони. Я ще раз підкреслюю, це в країні, в якій лише 50 відсотків території має покриття інтернету, і здебільшого не покриті інтернетом якраз і є села і селища невеличкі, які займаються безпосередньо обробленням сільськогосподарської землі.</p>
<p>В цьому законі є низка стратегічних питань, є низка технічних поправок, але все одно прошу, з одного боку, прийти на всеукраїнські збори громадян 22 травня, а з другого – підтримати…</p>
<p></p>
<p>ГОЛОВУЮЧИЙ. Ставлю на голосування 447 поправку народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>10:38:11</p>
<p>За-74</p>
<p>Рішення не прийнято.</p>
<p>Наступна поправка 448. Івченко, будь ласка. Не наполягає, да?</p>
<p></p>
<p>10:38:16</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, ми з вами хочемо прийняти електронні аукціони задля того, щоб люди мали можливість отримати землю в оренду. Але при цьому ми ще раз вам говоримо про те, що забезпеченість інтернетом сільської місцевості досить слаба. Обізнаність фермерів, особливо дрібних, маленьких і сімейних у проведенні дворівневих аукціонів теж мала. Ми в комітеті проводили навчання, так повірте, навіть не кожен депутат, мені здається, розуміє, що таке дворівневі аукціони з продажу прав оренди.</p>
<p>А скажіть, будь ласка, навіщо тут продавати емфітевзис, якщо емфітевзис – це фактично купівля-продаж землі. Я розумію, що є оренда, а навіщо цей емфітевзис, якщо краще вже віддати просто в оренду або, вибачте, по два гектари, а потім продавати. Тому є багато питань.</p>
<p></p>
<p>ГОЛОВУЮЧИЙ. Ставлю на голосування 448 поправку народного депутата Івченка. Комітет пропонує відхилити. Прошу визначатися та голосувати.</p>
<p></p>
<p>10:39:41</p>
<p>За-71</p>
<p>Рішення не прийнято.</p>
<p>Наступна 449. Івченко, будь ласка.</p>
<p></p>
<p>10:39:47</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, от саме задля того, щоб громадяни України розуміли, що відбувається з, так званою, земельною реформою, ми 22 травня в суботу збираємо людей, точніше допомагаємо всім, хто хоче бути в ініціативних групах, задля того, щоб ці люди самі ініціювали зібрання 3 мільйонів підписів. Нам важливо, щоб це були не фейкові групи, які за дорученням влади провелися в Синельниківському районі в селі Васильківка, а щоб це дійсно були люди, які зможуть з усіх куточків країни зібрати 3 мільйони підписів. Як ви думаєте, кому краще зібрати 60 людей з одного села по всій території України, це все ж таки люди з усієї території –10-12 тисяч людей, які увійдуть в ініціативні групи.</p>
<p>Тому давайте проведемо і запитаємо у людей, чи хочуть вони таких…</p>
<p></p>
<p>ГОЛОВУЮЧИЙ. Ставлю на голосування поправку 449. Комітет пропонує відхилити. Прошу визначатися та голосувати.</p>
<p></p>
<p>10:41:12</p>
<p>За-74</p>
<p>Рішення не прийнято.</p>
<p>Наступна поправка 450. Кабаченко, будь ласка.</p>
<p></p>
<p>10:41:16</p>
<p>КАБАЧЕНКО В.В.</p>
<p>Кабаченко Володимир, фракція "Батьківщина". Шановні українці, рівно рік тому було проведено перше соціальне опитування і 70 відсотків серед вас, шановних українців, висловилося проти відкриття ринку землі. Два тижні тому проведено нове соціальне опитування – 65 відсотків українців повторно виступили проти розпродажу українських земель.</p>
<p>22 травня оголошується старт проведення всеукраїнського референдуму, де будуть люди, звичайні люди, звичайні українці. І, будь ласка, я хочу зараз звернутися до "слуг народу": вийдіть до цих людей і скажіть, що ви не підтримуєте їх волевиявлення, і що ви готові, і будете впроваджувати свою антинародну політику. 22 травня – для вас це є показник ефективності вашої роботи.</p>
<p>Я прошу свою правку підтримати, тому що саме цією правкою ви повністю скасовуєте статтю 47 щодо проведення офлайнових торгів.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 450 поправку народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>10:42:37</p>
<p>За-67</p>
<p>Рішення не прийнято.</p>
<p>Наступна поправка 452-а. Бондарєв, будь ласка. Немає.</p>
<p>451-а Пузійчука була проголосована на попередньому засіданні, Юлія Володимирівна. Я просто прошу, в мене все відмічено. Давайте все-таки будемо йти за тим, що в мене.</p>
<p>Бондарєва немає. Добре.</p>
<p>453-я. Кабаченко, будь ласка.</p>
<p></p>
<p>10:43:09</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Стаття 137 називається "Підготовка до проведення та порядок проведення земельних торгів". У редакції законопроекту, запропонованій комітетом, повністю скасовується наповнення цієї статті, і замість проведення офлайнових торгів, де в нас є ліцитатор, де в нас є певні особи, у яких визначена чітко роль, ви запроваджуєте виключно процедуру електронних торгів.</p>
<p>Ми вам пропонуємо, враховуючи те, що в Україні на сьогодні мережа Інтернет ще не розвинута, враховуючи те, що активними користувачами інтернету серед сільськогосподарських працівників виступає лише 21 відсоток, ми вам пропонуємо зберегти компромісно дві норми: перша норма – проведення офлайнових торгів, до яких змогли би долучитися люди, які не мають доступу до інтернету, і проведення електронних торгів для людей, які мають доступ до інтернету.</p>
<p>Правку прошу підтримати.</p>
<p></p>
<p>ГОЛОВУЮЧИЙ. Ставлю на голосування 453 поправка народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>10:44:33</p>
<p>За-69</p>
<p>Рішення не прийнято.</p>
<p>Наступна поправка 454-а, Яцик. Будете наполягати? Не наполягає.</p>
<p>455-а, Власенко. Будь ласка, Сергій Володимирович.</p>
<p></p>
<p>10:44:45</p>
<p>ВЛАСЕНКО С.В.</p>
<p>Дякую, пане головуючий.</p>
<p>Як я зазначав, було прийнято спочатку абсолютно неконституційний закон про відкриття ринку землі, потім було прийнято абсолютно неконституційний Закон про внесення змін до Земельного кодексу. Лише заради того, щоб ці закони не змогли бути предметом розгляду в Конституційному Суді, на Конституційний Суд України відбулася абсолютно брутальна, абсолютно штучна, абсолютно сфальшована атака теж з порушеннями Конституції. Що лише не роблять для того, щоб протягти ці закони, замість того, щоб піти абсолютно простим, абсолютно зрозумілим шляхом – запитати думку власника української сільськогосподарської землі, у українського народу. Натомість фальшуються ініціативні групи, які повністю "кришуються" обласними державними адміністраціями, які мають "зелену" вулицю в "зеленій" Центральній виборчій комісії, хоча ми закликаємо прийти 22 числа на збори ініціативної групи по проведенню референдуму по землі.</p>
<p></p>
<p>ГОЛОВУЮЧИЙ. Ставиться на голосування 455 поправка народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>10:46:10</p>
<p>За-66</p>
<p>Рішення не прийнято.</p>
<p>Наступна поправка 456. Кабаченко.</p>
<p></p>
<p>10:46:16</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". У цій поправці я хочу звернутися із запитанням до голови агарного комітету до Миколи Тарасовича. Питання технічного характеру, це начебто арифметична задача.</p>
<p>Ви повністю скасовуєте процес порядку підготовки до проведення та порядок проведення земельних торгів, тобто повністю викреслюєте цю процедуру. Яким чином будуть продаватися землі комунальної та державної власності?</p>
<p>В законопроекті відсутня будь-яка відсилка до ліцитатора, відсутня будь-яка відсилка до процедури проведення торгів державної або комунальної власності. Чи буде запроваджена інша посада? Чи буде ця людина вже знайома із процесом, а як саме проводити електронні торги?</p>
<p>Цей закон набуває чинності за декілька місяців. Яким чином ви бачите процедуру навчання людей, які б проводили цю процедуру в електронній формі саме в розрізі земель державної та комунальної власності?</p>
<p>Дякую за відповідь.</p>
<p></p>
<p>ГОЛОВУЮЧИЙ. Позиція комітету коротко, будь ласка.</p>
<p></p>
<p>10:47:24</p>
<p>СОЛЬСЬКИЙ М.Т.</p>
<p>Ну, насправді, шановний колего, ви праві, ліцитатора немає, тому що сама система проводить торги. Це перший момент.</p>
<p>Проводиться досить просто, доступ у нас максимально спрощений. Це легко – приймати участь у аукціонах, що юридичним, що фізичним особам. Перевірка. Треба заплатити 30 процентів від НГО. У нас достатньо великий гарантійний внесок для того, щоб брати участь в торгах по праву оренди сільськогосподарської землі.</p>
<p>Перед підписанням договору оренди перевіряється відповідність документів і особи орендаря на діюче законодавство. І після цього підписується догорів. Якщо не відповідає, то є відмова в підписанні договору і втрата гарантійного внеску.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 465 поправку народного депутата Кабаченка. Комітет пропонує відхилити, аргументацію ви почули. Прошу визначатися та голосувати.</p>
<p></p>
<p>10:48:34</p>
<p>За-67</p>
<p>Рішення не прийнято.</p>
<p>Наступна поправка 458-а. Кабаченко.</p>
<p></p>
<p>10:48:45</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Шановний Миколо Тарасовичу, наступне запитання до вас.</p>
<p>Припустімо, ми можемо розглядати впровадження процедури електронних торгів. Припустімо. Але ж ще раз, на сьогодні ступінь проникнення інтернету в межах всієї країни складає 50 відсотків. Фермери, які користуються інтернетом, відсоток складає 21 відсоток. Чому ви не хочете запровадити компромісну форму проведення торгів – залишити проведення офлайнових, звичайних торгів, які зараз прописані у статті 137, із дуже чітко визначеним порядком і з дієвою процедурою, яка вже себе підтвердила свою дієвість, і залишити разом із цією можливістю проведення електронних торгів? Тоді ми з вами зможемо забезпечити рівний доступ для абсолютно всіх громадян і з електронної точки зору…</p>
<p></p>
<p>ГОЛОВУЮЧИЙ. Коротко позиція комітету, будь ласка.</p>
<p></p>
<p>10:49:55</p>
<p>СОЛЬСЬКИЙ М.Т.</p>
<p>Позиція комітету наступна. Насправді, шановний колего, ви переоцінюєте, скажімо так, необхідність постійного доступу до інтернету. В середньому фермер буде не часто брати участь в цих аукціонах, тобто явно не кожен день. Тому що землі в громадах будуть виставлятися, навіть саме право оренди, не кожен день, тому що більшість в них вже є в якійсь формі в оренді, тобто коли воно буде закінчуватись. Землі запасу, наприклад, якщо вони не в оренді, проінвентаризовані і підготовлена документація, – це також не часта процедура.</p>
<p>І умовно, раз в рік або раз в три роки підготуватися і отримати доступ до інтернету на одну годину – це не проблема. Повірте, ми не недооцінюємо фермерів і їх знання в сучасних способах комунікації.</p>
<p>Наступний момент. Чому ми забираємо офлайнові так звані торги і, якщо буде можливість, може, наступний раз я вам доповім, бо закінчується час.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:51:00</p>
<p>ГОЛОВУЮЧИЙ. Ставлю на голосування 458 правку Кабаченка. Комітетом не підтримана. Прошу визначатися та голосувати.</p>
<p></p>
<p>10:51:20</p>
<p>За-65</p>
<p>Рішення не прийнято.</p>
<p>Правка 460, Тимошенко. Не наполягає.</p>
<p></p>
<p>10:51:24</p>
<p>ТИМОШЕНКО Ю.В.</p>
<p>Цимбалюк!</p>
<p></p>
<p>ГОЛОВУЮЧИЙ. Цимбалюк, 460-а.</p>
<p></p>
<p>10:51:36</p>
<p>ЦИМБАЛЮК М.М.</p>
<p>Дякую.</p>
<p>Михайло Цимбалюк, "Батьківщина". Шановний головуючий, насправді мова йде про те, що до проведення всеукраїнського референдуму з питань продажу української землі цей законопроект слід взагалі зняти з розгляду. Бо саме український народ може визначати своє конституційне право продавати землю чи ні. Перше.</p>
<p>Друге. В продовження тез, які висловлювали наші колеги про дворівневі електронні торги. Чи може фермер на рівних умовах взяти у них участь? І справді – покриття інтернетом.</p>
<p>І коли в цьому законопроекті передбачається повідомлення тільки в електронних ЗМІ про проведення таких торгів, це нерівний доступ до участі в таких земельних торгах.</p>
<p>І 22 травня цього року "Батьківщина" підтримує ініціативу фермерських та інших громадських організацій про проведення ініціативної групи...</p>
<p></p>
<p>ГОЛОВУЮЧИЙ. Ставлю на голосування 460 правку. Комітетом не підтримана. Прошу визначатись та голосувати.</p>
<p></p>
<p>10:53:00</p>
<p>За-64</p>
<p>Рішення не прийнято.</p>
<p>461-а, Кабаченко.</p>
<p>Крулько, 462-а. Бачу.</p>
<p>Підласа не наполягає.</p>
<p>Стефанчук Руслан Олексійович не наполягає.</p>
<p>Наливайченко, 479 правка.</p>
<p></p>
<p>10:53:32</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Я наполягаю на цій правці, так само, як і наполягаю, як "Батьківщина" вся наполягає, щоб був проведений всеукраїнський референдум. Щоб Центральна виборча комісія – ми напряму зараз звертаємося до ЦВК – не чинила перешкод людям для того, щоб зареєструвати і провести 22 травня в селищі Березівське Бучанського району Київської області всенародні збори з підготовки всенародного референдуму.</p>
<p>Тому що референдум – це те, де люди скажуть і хочу сказати, що земля належить їм, що надра під землею також належать народу України. І люди хочуть і можуть використовувати цю землю, щоб жити гідно, заможно і на рідній землі. Щоб не чужинці приїжджали і агробарони вирішували долю людей, а самі об'єднані територіальні громади жили впевнено, стабільно і з майбутнім на рідній землі.</p>
<p>Прошу врахувати.</p>
<p></p>
<p>ГОЛОВУЮЧИЙ. Ставлю на голосування 479 правку. Комітетом не підтримана. Прошу визначатись та голосувати.</p>
<p></p>
<p>10:54:55</p>
<p>За-68</p>
<p>Рішення не прийнято.</p>
<p>500 правка, Власенко.</p>
<p></p>
<p>10:55:02</p>
<p>ВЛАСЕНКО С.В.</p>
<p>Дякую, шановний пане головуючий.</p>
<p>Я ще раз хочу підкреслити, що насправді уже прийнято Верховною Радою два неконституційних закони. Один із них, оскільки він був підписаний Президентом, уже перебуває на розгляді в Конституційному Суді.</p>
<p>Саме заради того, щоб не допустити розгляд цього законопроекту про відкриття ринку сільгоспземлі і була здійснена атака, абсолютно брутальна атака на Конституційний Суд України для того, щоб не дати можливість Конституційному Суду прийняти чесне, об'єктивне і зважене рішення про визнання цього закону неконституційним.</p>
<p>Зараз же нам пропонують взагалі зняти останні обмеження на участь іноземців в придбанні української сільськогосподарської землі, а також позбавити українських фермерів, які не мають доступу масово до інтернету, позбавити їх можливості будь-якої участі, по суті, в цих аукціонах. Вони програють грошима великим банкам і іноземним компаніям, і вони не зможуть приймати участь, тому що насправді у них нема постійного реального доступу до інтернету.</p>
<p>Тому прошу підтримати…</p>
<p></p>
<p>ГОЛОВУЮЧИЙ. Ставлю на голосування 500 правку. Комітетом не підтримана. Прошу визначатися та голосувати.</p>
<p></p>
<p>10:56:25</p>
<p>За-61</p>
<p>Рішення не прийнято. Правка не врахована.</p>
<p>Наступна правка 503. Івченко Вадим Євгенович.</p>
<p>Далі. Наступна правка Тимошенко… Зараз, хвилинку.</p>
<p>505 правка, Кабаченко.</p>
<p></p>
<p>10:56:49</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Микола Тарасович, продовжуючи наш діалог, і ви не встигли надати повну відповідь на моє запитання. Я зі своєї сторони хотів би відреагувати, я не недооцінюю технічний рівень обізнаності фермерів, але я дуже гарно бачу поточний стан розвитку інтернет-технологій в Україні.</p>
<p>І тому це зараз не питання про те, що фермери не зможуть скористатися інтернетом, це питання про те, що в них відсутній доступ до інтернету. І навіть коли ми говоримо, що вони не будуть кожного дня користуватися інтернетом, так, це правда, ви праві. Але ж для того, щоб завантажити документи на сайт, потрібно все ж таки інтернет, потрібен доступ до інтернету, потрібна швидкість інтернету, потрібні технології.</p>
<p>І тому все ж таки давайте з вами залишимо саме компромісну норму: якщо у фермера відсутній доступ до інтернету, давайте йому залишимо право проведення саме офлайн-торгів.</p>
<p>Дякую.</p>
<p></p>
<p>ГОЛОВУЮЧИЙ. 505 правка. Комітетом не підтримана. Прошу визначатися та голосувати.</p>
<p></p>
<p>10:58:11</p>
<p>За-67</p>
<p>Рішення не прийнято. Правка не врахована.</p>
<p>Наступна правка. Тимошенко...</p>
<p>516, Івченко.</p>
<p></p>
<p>10:58:24</p>
<p>ІВЧЕНКО В.Є.</p>
<p>Вадим Івченко, "Батьківщина". Шановні колеги, скажіть, будь ласка, а невже неможливо було зробити такий закон і такий обіг, який фактично визнавався б особливо маленьким і дрібним аграрним бізнесом? Чому неможливо було взяти ту модель європейську, яка б дійсно захищала місцевого товаровиробника? Скажіть мені, а чому сьогодні немає запобіжників або пріоритетів в цьому законі щодо місцевих фермерів?</p>
<p>Оце буде заходити один зі свого електронного кабінету десь в Києві в офісі буде заходити і в Харківську область, і в Запорізьку, і в Львівську, і в Закарпаття. Навіщо такий закон, коли ми спекулянта заводимо в аграрний сектор, колеги? Можливо було написати запобіжники щодо тих людей, які мають пріоритетне право, особливо ті, які живуть на цій території, сплачуть податки, а не спекулянти, які будуть в суборенду здавати відповідну землю.</p>
<p></p>
<p>ГОЛОВУЮЧИЙ. Ставлю на голосування 516 правку, Івченко. Комітетом не підтримана. Прошу визначатися та голосувати.</p>
<p></p>
<p>10:59:48</p>
<p>За-68</p>
<p>Рішення не прийнято.</p>
<p>517-а, Тимошенко.</p>
<p></p>
<p>10:59:53</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Ще раз хочу нагадати всім, хто слухає або дивиться Верховну Раду, що зараз, незважаючи на колосальні проблеми в країні, всі проблеми відкладені в сторону (і тарифи, і борги по заробітній платі, і боротьба з COVID), зараз розглядається питання як позбавити українців сільськогосподарської землі. І розглядається законопроект, який дає можливість всі наші землі по суті "злити" через електронні аукціони, де ніхто не буде знати, хто встановлює правила, хто цими площадками по електронним аукціонам управляє, хто ними володіє. В цьому законі нічого немає. Все скинуто на уряд, вони будуть створювати умови.</p>
<p>Це означає, що ті, хто будуть створювати умови по електронним аукціонам, ті будуть і землю українську мати. Але будьте переконані, що це не українські фермери, не українські аграрії і не український народ. Голосуйте проти закону.</p>
<p></p>
<p>ГОЛОВУЮЧИЙ. Ставлю на голосування 517 правку Тимошенко. Комітетом відхилена. Прошу визначатися та голосувати.</p>
<p></p>
<p>11:01:16</p>
<p>За-68</p>
<p>Рішення не прийнято. Правка не врахована.</p>
<p>Власенко, 530 правка.</p>
<p></p>
<p>11:01:28</p>
<p>ВЛАСЕНКО С.В.</p>
<p>Дякую, пане Голово.</p>
<p>Я вважаю, що перше, що треба було зробити перед взагалі прийняттям цих всіх законів, треба було запитати думку власника української землі – українського народу на всеукраїнському референдумі, як це неодноразово обіцялося і Президентом і правлячою партією "Слуга народу".</p>
<p>Однак натомість, щоб цього не робити, були створені фейкові, неправдиві, фальшиві ініціативні групи, в які увійшло від 200 до 300 людей, які точно не зможуть зібрати в установлені законом строки 3 мільйони підписів. Це все було зроблено лише для того, щоб заблокувати або зробити перешкоди партії "Батьківщина" провести справжній референдум про продаж української сільськогосподарської землі.</p>
<p>А поправка стосується іншого. Насправді запроваджено такий механізм визначення переможця, що навіть, якщо український фермер зненацька виграє такий аукціон, то скажуть, що він там щось не підписав і буде складено новий протокол, а переможцем буде визнаний черговий іноземець або іноземний банк.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 530 правку. Комітетом не підтримана. Прошу визначатися та голосувати.</p>
<p></p>
<p>11:02:52</p>
<p>За-66</p>
<p>Рішення не прийнято. Правка не врахована.</p>
<p>Наступна правка 532. Івченко.</p>
<p></p>
<p>11:03:05</p>
<p>ІВЧЕНКО В.Є.</p>
<p>Я хочу звернутися – Івченко, "Батьківщина" – до всіх на сьогоднішній день фермерів. Колеги, ви знаєте, що вас сьогодні в цьому законі хочуть позбавити права пріоритетності оренди землі безпосередньо через електронні аукціони? Всі фермери сьогодні під загрозою, оскільки пріоритети будуть віддаватися тим спекулянтам, які десь в одному кабінеті будуть сидіти в Києві і заходити на всі електронні аукціони по всій країні. Місцеві фермери будуть воювати з киянами або кабінетними фермерами, як то правильно сказати.</p>
<p>Тому, колеги, таких запобіжників цей закон не передбачає, щоб саме ті фермери, які працюють, щоб саме ті фермери, які створили господарства, саме ті фермери, які фактично вкладають у відновлення інфраструктури села, вони будуть воювати з київськими фермерами кабінетними.</p>
<p></p>
<p>ГОЛОВУЮЧИЙ. 532 правка Івченка. Комітетом відхилена. Прошу визначатись та голосувати.</p>
<p></p>
<p>11:04:31</p>
<p>За-65</p>
<p>Рішення не прийнято.</p>
<p>Івченко, 531 правка.</p>
<p></p>
<p>11:04:36</p>
<p>ІВЧЕНКО В.Є.</p>
<p>Дякую, пане Голово.</p>
<p>Колеги, ці законопроекти, які сьогодні ви приймаєте під так званою земельною реформою, вони мають іти на користь. На користь тих людей, які, по-перше, за вас голосували. На користь тих людей, які повірили, що ця земельна реформа дійсно дасть можливість і зберегти певний аграрний бізнес, як органікам, тваринникам, людям, які зробили великі інвестиції в багаторічні насадження.</p>
<p>Можливо було це зробити. Але, на жаль, так продавлюють реформу, що заводять спекулянта, людей, які не будуть сьогодні вкладати кошти в сільське господарство, а виключно будуть викачувати ці кошти через суборенду – це є велика проблема цієї реформи. І саме через ці електронні аукціони наші фермери через дворівневі аукціони будуть змагатися з кабінетними фермерами, які будуть сидіти в кабінетах в місті Києві.</p>
<p>Це ганьба, цей закон щодо…</p>
<p></p>
<p>ГОЛОВУЮЧИЙ. Ставлю на голосування 531 правку. Комітетом не підтримана. Прошу визначатись та голосувати.</p>
<p></p>
<p>11:05:59</p>
<p>За-64</p>
<p>Рішення не прийнято. Правка не врахована.</p>
<p>537 правка, Тимошенко.</p>
<p>533-я, Кабаченко.</p>
<p></p>
<p>11:06:10</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Шановні українці, за два тижні представники колективу "Слуга народу" повернуться на свої круги, будь ласка, поясніть своїм обранцям, чому ви, шановні українці, проти продажу української землі. Нам дуже важко знайти ці аргументи, хоча вони є дуже логічними і послідовними. Тож якщо нам не вдається, нам, прямим представникам ваших інтересів тут, у стінах Верховної Ради України, то поясніть їм самостійно. Поясніть їм будь-якими методами, але так, щоб їм стало зрозуміло, що 70 відсотків з вас, вони саме проти продажу української землі, саме у них буде відсутній електронний доступ задля того, щоб продавати землю.</p>
<p>Ми робимо закон технічно неможливим для виконання, а "слуги народу" це роблять свідомо.</p>
<p>Свою правку прошу підтримати.</p>
<p></p>
<p>ГОЛОВУЮЧИЙ. Ставлю на голосування 533 правку. Комітетом не підтримана. Прошу визначатися та голосувати.</p>
<p></p>
<p>11:07:33</p>
<p>За-61</p>
<p>Рішення не прийнято. Правка не врахована.</p>
<p>Тимошенко, 537-а. Цимбалюк замість Тимошенко? Цимбалюк замість Тимошенко, 537 правка.</p>
<p></p>
<p>11:07:46</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Наша команда не перестає вимагати: спочатку референдум по землі, а тоді законопроекти. Саме 22 травня цього року на території Київської області відбудуться збори ініціативних груп, які представлятимуть кожен населений пункт нашої держави. І команда "Батьківщина" підтримує представників громадських організацій, фермерських щодо проведення таких ініціативних зборів. Саме вони будуть вимагати від ЦВК видати підписні листи щодо збору підписів про проведення всеукраїнського референдуму.</p>
<p>А правка моя, спільна з Юлією Тимошенко, вимагає щодо дозволити проводити земельні торги не з точки зору ціни, яку пропонує покупець, а бізнес-плану землекористування із конкретними показниками. Він також закладає умови до перегляду торгів, якщо показники не досягнуті, тобто є ознаки купівля землі, як депозиту або…</p>
<p></p>
<p>ГОЛОВУЮЧИЙ. Ставлю на голосування 537 правку Цимбалюка. Комітетом не підтримана. Прошу визначатися та голосувати.</p>
<p></p>
<p>11:09:12</p>
<p>За-60</p>
<p>Рішення не прийнято.</p>
<p>540 правка. Наливайченко.</p>
<p></p>
<p>11:09:17</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Я наполягаю на своїй правці. Я наполягаю на тому, щоб об'єднані територіальні громади, які зараз утворені, де ви, шановні громадяни України, обрали собі місцеву владу, отримали, перше, всю землю у своє розпорядження, користування. Так, щоб ви могли розпоряджатися землею. Навести, дати вам час, порядок на рідній землі. От зараз ваші земельні комісії нарешті розібралися, що і хто на вашій землі розкрадав, і як розкрадав українську землю. То настав час зчинити і другий справедливий крок – справедливість на українській землі: це вам громадянам України на всеукраїнському референдумі вирішити долю землі.</p>
<p>Ми як фракція "Батьківщина" наполягаємо на тому, щоб ви, громадяни України, фермери в першу чергу володіли, розпоряджалися та користувалися рідною землею. Ніяк не дозволяти ні іноземним громадянам, ні чужинцям мати доступ до української землі.</p>
<p></p>
<p>ГОЛОВУЮЧИЙ. Ставлю на голосування 540 правку. Комітетом не підтримана. Прошу визначатися та голосувати.</p>
<p></p>
<p>11:10:42</p>
<p>За-66</p>
<p>Рішення не прийнято.</p>
<p>541 правка, Івченка.</p>
<p></p>
<p>11:10:48</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, а ви запитали українських фермерів, чи потрібен їм такий закон? А ви запитали у територіальних громад, чи погоджуються вони з тим, що їхні фермери будуть воювати з кабінетними фермерами у місті Києві? Чи запитали ви на сьогоднішній день аграрний сектор, що ви запускаєте спекулянтів, тих, які не мають відношення до сільського господарства? Чи визначили ви запобіжники по захисту вже тих інвестицій, які вкладені в сільське господарство, зокрема в органіку, тваринництво, багаторічні насадження і так далі?</p>
<p>Колеги, є багато проблем, про які ми намагаємося вам сказати і вони приведуть до біди. Вони приведуть до того, що будуть соціальні конфлікти на територіях. Вони приведуть до того, що ці сільські, селищні ради або об'єднані громади будуть не розуміти, чому з кабінету якийсь фермер з Києва, буде вигравати аукціон по їхній землі державній.</p>
<p>Дякую.</p>
<p></p>
<p>ГОЛОВУЮЧИЙ. 541 правка. Комітетом не підтримана. Прошу визначатися та голосувати.</p>
<p></p>
<p>11:12:09</p>
<p>За-65</p>
<p>Рішення не прийнято.</p>
<p>544-а, Кабаченко.</p>
<p></p>
<p>11:12:15</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Шановні українці, будь ласка, запам'ятайте і зафіксуйте у своїх календарях дату 22 травня 2021 року – це ваш шанс задля того, щоб вийти на вулицю і публічно повідомляти і інформувати абсолютно всіх – громадськість, медіа про те, що 70 відсотків серед вас висловилися проти розпродажу українських земель і проти передачі права власності на українську землю іноземцям.</p>
<p>Саме 22 травня 2021 року може стати точкою неповернення у всій цій епопеї з прийняттям третього законопроекту, націленого саме на розпродаж безконтрольний та хаотичний українських земель.</p>
<p>Ми чекаємо на вас, ми запевняємо вас у нашій підтримці, і ми це обов'язково зможемо зробити і зламати цю систему.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 544 правку Кабаченка. Комітетом не підтримана. Прошу визначатися та голосувати.</p>
<p></p>
<p>11:13:40</p>
<p>За-63</p>
<p>Рішення не прийнято.</p>
<p>Івченко, 542 правка.</p>
<p></p>
<p>11:13:45</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, ми ще раз хочемо достукатися до вас від імені фермерів, від імені сільських голів. От повірте, сільські голови сьогодні мають розуміти, і вони в більшості розуміють, що "кабінетні фермери", які будуть вигравати аукціони, не будуть жодної копійки витрачати на допомогу селу їхньому, не будуть жодної копійки витрачати на інфраструктуру, не будуть нічого робити в допомогу об'єднаним територіальним громадам. Бо це "кабінетні фермери", это спекулянты, це люди, які не створюють господарства, це люди, які будуть на спекуляції передавати відповідні землі далі.</p>
<p>Тому я впевнений в тому, що цей закон не призведе до того, що сільські, селищні ради будуть задоволені тими людьми, які будуть брати землю в межах їх населених пунктів.</p>
<p></p>
<p>ГОЛОВУЮЧИЙ. Ставлю на голосування 542 правку. Комітетом не підтримана. Прошу визначатися та голосувати.</p>
<p></p>
<p>11:15:11</p>
<p>За-64</p>
<p>Рішення не прийнято.</p>
<p>546 правка, Кабаченко.</p>
<p></p>
<p>11:15:16</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Колеги, наш підхід до цього законопроекту був зовсім інший. Ми вам пропонували зробити централізований орган на прикладі (такий орган вже існує у Франції), який ми назвали "земельна агенція", який би централізовано розпоряджався абсолютно всім Земельним банком України. Тобто він централізовано мав у своїй власності Держгеокадастр, він міг балансувати кожного разу а що на сьогодні у державі, залишається у державній власності, а яку балансуючу землю можна передати в приватні руки.</p>
<p>Ця правка номер 544, перепрошую, номер 546, вона стосується саме цього. Ми викреслюємо можливість продавати право власності на земельну ділянку під час земельних торгів, а залишаємо лише право розпоряджатися правами оренди. Я прошу підтримати...</p>
<p></p>
<p>ГОЛОВУЮЧИЙ. Ставлю на голосування 546 правку. Комітетом не підтримана. Прошу визначатися та голосувати.</p>
<p></p>
<p>11:16:40</p>
<p>За-63</p>
<p>Рішення не прийнято. Правка не врахована.</p>
<p>559 правка, Наливайченко.</p>
<p></p>
<p>11:16:46</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". 22 травня – для нас не просто день, де ми підтримуємо всі громади, які з'їжджаються до Бучанського району Київської області. Для нас це той день, коли ми хочемо і закликаємо, у тому числі і владу: прийдіть на ці збори, послухайте людей! Почуйте, що всеукраїнський референдум неминучий, він обов'язково відбудеться, тому що воля людей, її не спинити, як і правду не спинити. Як і не спинити те, що люди, справді, борються за головне – за те, щоб жити на рідній землі, володіти цією рідною землею, але і бюджети місцеві наповнювати за рахунок використання землі, за рахунок того, щоб кожне надходження, яке є в місцевому бюджеті, йшло на потреби об'єднаних територіальних громад (на школи, лікарні, дороги у тому числі).</p>
<p>Ось чому так "Батьківщина" б'ється за всеукраїнський референдум і за те, щоб земля належала народу.</p>
<p></p>
<p>ГОЛОВУЮЧИЙ. Ставлю на голосування 559 правку. Комітетом не підтримана. Прошу визначатися та голосувати.</p>
<p></p>
<p>11:18:12</p>
<p>За-67</p>
<p>Рішення не прийнято.</p>
<p>562 правка. Власенко.</p>
<p></p>
<p>11:18:18</p>
<p>ВЛАСЕНКО С.В.</p>
<p>Дякую, пане Голово.</p>
<p>Я ще раз підкреслюю, що, на жаль, цей комплект із трьох законів: про відкриття ринку сільськогосподарських земель, про внесення змін до Земельного кодексу і цей законопроект – всі три законопроекти є абсолютно неконституційними. Вони позбавляють, по суті, українських фермерів можливості стати реальними власниками сільськогосподарської землі. І це робиться в абсолютно різний спосіб і різними механізмами.</p>
<p>Зокрема, залишається, не просто залишається, а посилюється (і в цьому законопроекті теж) можливість участі іноземців в земельних торгах, іноземних юридичних осіб, іноземних банків. Також запроваджуються механізми визначення переможців, які можуть здійснюватися в ручному режимі. І якщо "зненацька" (в лапках) людина, яка "випадково" (знову-таки в лапках) виграє цей тендер, її можна достатньо легко позбавити завдяки механізмам визначення переможців.</p>
<p>То ж прошу підтримати правку 562. Дякую.</p>
<p></p>
<p>ГОЛОВУЮЧИЙ. Ставлю на голосування 562 правку. Комітетом не підтримана. Прошу визначатися та голосувати.</p>
<p></p>
<p>11:19:44</p>
<p>За-65</p>
<p>Рішення не прийнято. Правка не врахована.</p>
<p>563 правка, Івченко.</p>
<p></p>
<p>11:19:51</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, коли ви запитуєте – чому ми подаємо стільки правок. Так тільки тому, що на комітеті ніхто отак постатейно не розглядав відповідні правки.</p>
<p>І ми хочемо донести до українського народу, до керівників органів місцевого самоврядування, до фермерів інформацію щодо цього закону.</p>
<p>Перше. Сільські і селищні ради будуть точно незадоволені, оскільки "кабінетні фермери" будуть брати участь в аукціонах і не будуть мати ніякого відношення до цієї території, навіть не вести там бізнес. Це є проблема, оскільки вони будуть розраховувати на підтримку, а ці "кабінетні фермери" ніколи цю підтримку давати не будуть.</p>
<p>Тому важливо зрозуміти, що на користь територіальним громадам ці електронні аукціони не підуть.</p>
<p></p>
<p>ГОЛОВУЮЧИЙ. Ставлю на голосування 563 правку. Комітетом не підтримана. Прошу визначатися та голосувати.</p>
<p></p>
<p>11:21:11</p>
<p>За-64</p>
<p>Рішення не прийнято.</p>
<p>Наступна правка 564. Івченко.</p>
<p></p>
<p>11:21:16</p>
<p>ІВЧЕНКО В.Є.</p>
<p>Колеги, ця правка говорить про винагороду. Уявляєте собі, що є певні дворівневі аукціони і хтось володіє цими майданчиками. Так, держава буде володіти центральним, так сказати, першим рівнем. А другий рівень – це будуть приватні майданчики і вони будуть отримувати винагороду щодо проведення аукціону.</p>
<p>Скажіть, будь ласка, кому будуть належати відповідні майданчики? Хто буде стояти за такими майданчиками? І хто буде такі шалені кошти отримувати безпосередньо собі?</p>
<p>Колеги, тут стоїть питання належності відповідних майданчиків до держави, щоб саме держава вигравала від продажу права оренди, держава. І місцевий фермер, який має точно бути залучений, проінформований щодо безпосередньо проведення такого електронного аукціону.</p>
<p>І до речі, потрібно точно приймати програму щодо забезпечення сіл інтернетом, причому безкоштовно це потрібно робити.</p>
<p></p>
<p>ГОЛОВУЮЧИЙ. Ставлю на голосування 564 правку. Комітетом не підтримана. Прошу визначатися та голосувати.</p>
<p></p>
<p>11:22:41</p>
<p>За-66</p>
<p>Рішення не прийнято. Правка не врахована.</p>
<p>565 правка, Івченко.</p>
<p></p>
<p>11:22:47</p>
<p>ІВЧЕНКО В.Є.</p>
<p>Колеги, ми з вами обіцяли, точніше, ви обіцяли створити фонд розвитку села. Ви обіцяли, і це прописано в Законі 2178-10. Де цей фонд? Я запитую в уряду – де цей фонд?</p>
<p>Ви відкриваєте ринок землі, будуть сплачені відповідні податки, відсотки. Куди ці кошти підуть? Де цей фонд? Я ще раз запитаю, колеги: чому ви не запитуєте, що вас знову обманули? Вас обманули, нема створеного фонду, немає! І уряд не готується навіть це робити.</p>
<p>Ганьба тим словам і тим людям, які так зрадили українське село і українського фермера. Навіть фонд не створили щодо розвитку села, куди мають кошти піти від цих купівлі-продажу, безпосередньо на розвиток інфраструктури. Ви наврали на сьогоднішній день селу і фермерам.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 565 правку Івченка. Комітетом не підтримана. Прошу визначатися та голосувати.</p>
<p></p>
<p>11:24:10</p>
<p>За-66</p>
<p>Рішення не прийнято.</p>
<p>566-а, Івченко.</p>
<p></p>
<p>11:24:17</p>
<p>ІВЧЕНКО В.Є.</p>
<p>Колеги, я ще раз хочу сказати, що нас знову вводять в оману. Ніякого фонду, який був проголосований тоді вночі рік тому в Законі 2178, не створено. Ніяких фінансових механізмів і інституцій, які будуть підтримувати фермерів і давати їм змогу бути конкурентами і мати можливість щось придбати для себе і для своєї родини, не створено.</p>
<p>Колеги, навпаки, уряд відмежовується від цього. Навпаки, уряд хоче відтягнути на наступний рік. А ці півроку вони що робили? А останній рік вони що робили?</p>
<p>Тому, звичайно, потрібно робити оцінку, чому ви обіцяли теж громадянам України в своїх округах, а вам сьогодні вони не доповідають, чому вони не зробили. Це помилки, колеги, під час відкриття ринку чи так званої земельної реформи, і це потрібно враховувати.</p>
<p></p>
<p>ГОЛОВУЮЧИЙ. Ставлю на голосування 566 правку. Комітетом не підтримана. Прошу визначатися та голосувати.</p>
<p></p>
<p>11:25:43</p>
<p>За-66</p>
<p>Рішення не прийнято. Правка не врахована.</p>
<p>Кабаченко, 567-а.</p>
<p></p>
<p>11:25:51</p>
<p>КАБАЧЕНКО В.В.</p>
<p>Дякую.</p>
<p>Володимир Кабаченко, фракція "Батьківщина". Колеги, цим законопроектом запроваджується процедура проведення електронних торгів. Нескладно припустити, що задля того, щоб мати можливість провести електронні торги, необхідно мати інтернет-з'єднання. Остання статистика щодо поширення інтернету в Україні, останні цифри: 21 відсоток сільськогосподарських робітників мають доступ до інтернету, лише 3 відсотки фермерів мають доступ до інтернету, взагалі скрізь всю країну 58 відсотків українців мають доступ до інтернету.</p>
<p>Логічне послідовне питання. Для кого приймається цей законопроект: для тих 3 відсотків фермерів, у яких є доступ до інтернету, або для тих 97 відсотків фермерів, у яких доступ до інтернету відсутній? Просте логічне питання. Прошу відповісти.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 567 правку. Комітетом не підтримана. Прошу визначатися та голосувати.</p>
<p></p>
<p>11:27:12</p>
<p>За-65</p>
<p>Рішення не прийнято. Правка не врахована.</p>
<p>Шкрум, 570 правка.</p>
<p></p>
<p>11:27:24</p>
<p>ШКРУМ А.І.</p>
<p>Доброго дня, шановні колеги! Шкрум Альона, фракція "Батьківщина". Насправді і ця правка, і моя наступна правка стосується правових наслідків торгів щодо ділянок, проданих іноземним державам чи юрособам, відособлення яких потребує узгодження уряду та Верховної ради чи Верховної Ради.</p>
<p>Ми вимушені на сьогодні ставити ці поправки на підтвердження, тому що найважливіші наші поправки про те, що всі ці земельні закони запрацюють лише після вирішення і прийняття рішення на всеукраїнському референдумі, на жаль, відхиляються.</p>
<p>Якби такі наші поправки були прийняті, про те, що ці закони запрацюють лише після винесення цих питань на всеукраїнський референдум, то і потреби ставити всі інші поправки, мабуть, у нас не було. Але ж на сьогодні ми вимушені і боротися за те, щоб громадяни мали право голосу щодо того, чи можна продавати, відчужувати, в тому числі на електронних торгах, земельні ділянки і українську землю, і щодо того, щоб покращити хоч якось ці законопроекти, в яких залишається дуже багато прозорих плям, і, на жаль, вони створять великі проблеми.</p>
<p>Дякую.</p>
<p></p>
<p>ГОЛОВУЮЧИЙ. А, я вже бачу, ви появилися, Іван Іванович. Да, зараз.</p>
<p>570 правка. Комітетом не підтримана. Прошу визначатися та голосувати.</p>
<p></p>
<p>11:28:56</p>
<p>За-66</p>
<p>Рішення не прийнято. Правка не врахована.</p>
<p>569, Крулько.</p>
<p></p>
<p>11:29:01</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні українці, фракція "Батьківщина" ледь не єдина політична сила в цій сесійній залі, яка дійсно бореться за те, щоб земля сільськогосподарського призначення залишилася в українського фермера. Щоб земля сільськогосподарського призначення не стала расходным матеріалом по суті, коли українці залишаться безземельними і не зможуть ні виростити, ні зібрати урожай на своїй землі.</p>
<p>Саме тому ми пропонуємо, щоб такі закони, як розглядається зараз, щоб вони не були прийняті в парламенті, щоб нас почув депутатський корпус, і для того, щоб захистити українську землю.</p>
<p>За ініціативи Юлії Тимошенко 22 травня збереться ініціативна група, де ми будемо пропонувати провести референдум з одного питання: чи підтримують люди розпродаж української землі. І тільки після цього можна приймати будь-які закони – після того, як буде висловлена воля людей на референдумі.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>11:30:10</p>
<p>ГОЛОВУЮЧИЙ. Ставлю на голосування 569 поправку народного депутата Крулька. Комітет пропонує відхилити. Прошу визначатись та голосувати.</p>
<p></p>
<p>11:30:28</p>
<p>За-65</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:30:32</p>
<p>ГОЛОВУЮЧИЙ. Рішення не прийнято. Правка не врахована.</p>
<p>Наступна правка Власенка, 572-а.</p>
<p></p>
<p>11:30:36</p>
<p>ВЛАСЕНКО С.В.</p>
<p>Дякую, пане Голово.</p>
<p>Яка позиція партії і фракції "Батьківщина" з земельного питання. По-перше, ми вважаємо, що розглядати будь-який законопроект можна лише після проведення всеукраїнського референдуму.</p>
<p>По-друге, якщо на референдумі українці скажуть "так", то концепція відкриття ринку повинна бути наступною. Всі власники паїв повинні мати право, хто бажає їх продати, повинні мати право продати їх виключно державі, більше нікому. Всі інші учасники земельного ринку повинні отримувати земельні ділянки лише в оренду. І такими учасниками ринку повинні бути переважно українські фермери, малі і середні фермери, які працюють безпосередньо на цій землі багато-багато років.</p>
<p>А відтак аукціони, навіть якщо запроваджувати аукціони в такій концепції, то це повинні бути аукціони лише з продажу права оренди земельних ділянок, а не з продажу права власності на такі земельні ділянки. І абсолютно точно там не повинні приймати участь ані іноземці, ані іноземні банки, ані іноземні юридичні особи.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 572 Власенка. Прошу визначатись та голосувати.</p>
<p></p>
<p>11:32:00</p>
<p>За-64</p>
<p>Рішення не прийнято. Правка не врахована.</p>
<p>573 правка. Івченко.</p>
<p></p>
<p>11:32:08</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, невже нецікаво, як після прийняття цього закону буде жити українське село? Невже нецікаво, як після прийняття цього закону будуть наповнюватися бюджети місцевих громад? Невже нецікаво, що українські фермери або ті, які працюють у відповідних об'єднаних територіальних громадах будуть змагатися з "кабінетними фермерами" з міста Києва? Колеги, невже нецікаво виправити і зробити так, щоб цей закон дійсно мав відповідні запобіжники щодо тих фермерів, які працюють в громаді, щодо обов'язкового їх інформування, щодо того, щоб вони мали, саме вони, пріоритети під час цих аукціонів і так далі? Колеги, невже нецікаво, хто буде отримувати шалені винагороди від проведення таких аукціонів з відповідних майданчиків? Невже, колеги, нецікаво, що спекулянт не йде на…</p>
<p></p>
<p>ГОЛОВУЮЧИЙ. Ставлю на голосування 573 правку Івченка. Комітетом не підтримана. Прошу визначатися та голосувати.</p>
<p></p>
<p>11:33:35</p>
<p>За-58</p>
<p>Рішення не прийнято. Правка не врахована.</p>
<p>Кабаченко, 574.</p>
<p></p>
<p>11:33:41</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Повертаючись до концепції, яка була з самого початку запропонована командою "Батьківщина" щодо створення земельної агенції. Саме земельна агенція могла б сконцентрувати в собі функції, в тому числі щодо проведення електронних аукціонів. Саме земельна агенція могла б централізовано бачити, а які землі державної чи комунальної власності вона може виставити на торги, і в яких областях, а які землі все ж таки треба залишити у державній власності для того, щоб захищати саме державні інтереси.</p>
<p>Якщо ми з вами сьогодні введемо процедуру електронних торгів хаотичну, неконтрольовану, якщо на сьогодні не буде центрального органу, який буде відстежувати кількість щоденно розпроданих земель, то ми з вами опинимось у стані хаосу.</p>
<p>Цю правку прошу підтримати.</p>
<p></p>
<p>ГОЛОВУЮЧИЙ. Ставлю на голосування 574 правку. Комітетом не підтримана. Прошу визначатись та голосувати.</p>
<p></p>
<p>11:35:02</p>
<p>За-62</p>
<p>Рішення не прийнято. Правка не врахована.</p>
<p>579-а, Шкрум.</p>
<p></p>
<p>11:35:08</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, ця правка теж стосується правових наслідків торгів по земельним ділянкам та як вони мають проводитися.</p>
<p>А я вимушена сказати, що, ви знаєте, ми вимушені на сьогодні ставити ці поправки для того, щоб зробити хоч якусь мінімальну архітектуру успішного земельного укладу українців. На жаль, сьогодні зала нас не підтримує, але ми все одно вимушені доносити цю позицію.</p>
<p>Ви знаєте, коли великого Президента США Джона Квінсі Адамса, шостого Президента США, людину, яка писала Конституцію США, запитали навіщо він займається такою скучною роботою як політика, він сказав, що я вимушений на сьогодні займатися такою, можливо, інколи не цікавою і скучною роботою як політика, щоб мої сини могли вже займатися філософією і математикою; а мої сини вимушені будуть займатися філософією, математикою і історією для того, щоб їх діти могли забути вже про ці науки, вивчати музику, поезію літературу і скульптуру.</p>
<p>На сьогодні, колеги, ми ще не створили архітектуру успішної України і вимушені займатися політикою і вимушені займатися найважливішими питаннями для українців.</p>
<p></p>
<p>ГОЛОВУЮЧИЙ. Ставлю на голосування 579 правку. Комітет відхилив. Прошу визначатись та голосувати.</p>
<p></p>
<p>11:36:33</p>
<p>За-62</p>
<p>Рішення не прийнято. Правка не врахована.</p>
<p>580 правка, Тимошенко.</p>
<p></p>
<p>11:36:40</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина".</p>
<p>Шановні друзі, всі знають, що Організація Об'єднаних Націй оголосила десятиліття розвитку сімейного фермерства, всі знають, що ключові міжнародні організації проголосили голод як головну загрозу наступних 10, а то і 20 років. Україна має безцінний скарб – нашу сільськогосподарську землю, яка може нагодувати 320 мільйонів людей у світі, принести Україні, при переробці сільгосппродукції, сировини, принести 180 мільярдів євро доходів. Це означає, що у нас практично не буде ніяких фінансових дефіцитів, це означає, якщо правильно робити аграрну політику, що ми з вами будемо додатково мати мільйони робочих місць і будемо мати потужний середній клас.</p>
<p>Той закон, який сьогодні приймається, який прийнятий до того про продаж землі, перекреслює цю перспективу, не голосуйте.</p>
<p></p>
<p>ГОЛОВУЮЧИЙ. Ставлю на голосування 580 правку. Комітетом не підтримана. Прошу визначатися та голосувати.</p>
<p></p>
<p>11:38:04</p>
<p>За-62</p>
<p>Рішення не прийнято. Правка не врахована.</p>
<p>582 правка. Власенко.</p>
<p></p>
<p>11:38:10</p>
<p>ВЛАСЕНКО С.В.</p>
<p>Дякую, пане Голово.</p>
<p>Це чергова поправка, яка стосується концептуальних речей. Я ще раз підкреслюю, позиція фракції "Батьківщина" наступна. Відкривати ринок землі можна лише після референдуму, який, до речі, "Батьківщина" започаткує 22 травня цього року, і запрошуємо всіх на засідання ініціативної групи.</p>
<p>По-друге, якщо на референдумі український народ, як власник землі, скаже "так", то тоді треба будувати такий уклад відносин земельних, що власники паїв повинні були б їх продати, мали б можливість їх продати державі, а далі всі відносини будувалися би лише на оренді землі переважно українськими фермерами, в першу чергу українськими фермерами. А відтак ніяких аукціонів з купівлі-продажу сільськогосподарської землі не повинно відбуватися взагалі, повинні відбуватися аукціони купівлі-продажу права оренди земельної ділянки. І першочергове право на таке придбання повинні мати українські фермери, які на цій землі працюють.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 582 правку Власенка. Комітетом не підтримана. Прошу визначатися та голосувати.</p>
<p></p>
<p>11:39:36</p>
<p>За-65</p>
<p>Рішення не прийнято.</p>
<p>583-я, Івченко.</p>
<p></p>
<p>11:39:41</p>
<p>ІВЧЕНКО В.Є.</p>
<p>Вадим Івченко, "Батьківщина". Шановні колеги, мені б хотілося, щоб ми з вами чітко зрозуміли, що те, що сьогодні запропоновано як земельна реформа, не відповідає ніякій критиці. Немає захисту на сьогоднішній день товаровиробників, особливо дрібних і маленьких.</p>
<p>Ви не запитуєте уряд Шмигаля про те, що він вас ввів в оману, а ви таким чином ввели в оману наших фермерів і ввели в оману всіх товаровиробників.</p>
<p>Де закон, де фонд про підтримку фермерства? Де це? Колеги, куди будуть йти кошти від купівлі-продажу землі? Чому приватні майданчики безпосередньо будуть отримувати винагороду? Чому "кабінетні фермери" будуть мати пріоритети, а не місцеві фермери, які працюють у відповідних територіальних громадах? Колеги, всі ці проблеми можливо було вирішити, аби було бажання.</p>
<p></p>
<p>ГОЛОВУЮЧИЙ. Ставлю на голосування правку номер 583 Івченка. Комітетом не підтримана. Прошу визначатися та голосувати.</p>
<p></p>
<p>11:41:09</p>
<p>За-64</p>
<p>Рішення не прийнято.</p>
<p>584 правка, Кабаченка.</p>
<p></p>
<p>11:41:15</p>
<p>КАБАЧЕНКО В.В.</p>
<p>Кабаченко Володимир, фракція "Батьківщина". Колеги, суть абсолютно всіх моїх правок щодо статті 137 Земельного кодексу України направлена на наступне. Я пропоную вам компромісно зберегти дві форми аукціонів: електронну форму аукціонів, яку ви запроваджуєте; та офлайнові аукціони, які вже були запроваджені до вас, які вже працювали, які показали успішність у своєму підході.</p>
<p>Якщо ми залишимо два підходи щодо проведення торгів, в електронній і в офлайновій формі, ми зможемо забезпечити рівний доступ абсолютно всіх зацікавлених осіб в Україні до торгів. І тому у кожного громадянина України буде рівне право розпоряджатися правами оренди…</p>
<p></p>
<p>ГОЛОВУЮЧИЙ. Ставлю на голосування 584 правку Кабаченка. Комітет не підтримав. Прошу визначатися та голосувати.</p>
<p></p>
<p>11:42:40</p>
<p>За-65</p>
<p>Рішення не прийнято.</p>
<p>585-а, Кабаченко.</p>
<p></p>
<p>11:42:46</p>
<p>КАБАЧЕНКО В.В.</p>
<p>22 травня 2021 року, коли ініціативна група, організована і за повної підтримки "Батьківщина" почне свою роботу по всій Україні, в українців, громадян, які висловилися, 70 відсотків яких висловилися проти ринку землі, буде можливість виходити і публічно заявляти про свою позицію.</p>
<p>Ми чекаємо на підтримку українців. І ми говоримо зараз українцям, що українці можуть розраховувати на нашу підтримку, тому що послідовна позиція фракції "Батьківщина" полягає у наступному: ми підтримуємо добросовісних фермерів. Добросовісний фермер – це той фермер, який використовує свою землю у фермерських цілях, а це не людина, яка купує землю, щоби потім спекулятивним методом продати іншій іноземній особі.</p>
<p>Правку прошу підтримати.</p>
<p></p>
<p>ГОЛОВУЮЧИЙ. Ставлю на голосування 585 правку Кабаченка. Прошу визначатися та голосувати.</p>
<p></p>
<p>11:44:09</p>
<p>За-68</p>
<p>Рішення не прийнято. Правка не врахована.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:44:15</p>
<p>ГОЛОВУЮЧИЙ. Наступна поправка 586. Кабаченко, будь ласка.</p>
<p></p>
<p>11:44:16</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Правка 586 є логічним продовженням правок 584 та 585. Ще раз, в той час, як колектив "Слуга народу" повністю викреслили діючі положення статті 137, ми повертаємо дію цих положень.</p>
<p>Конкретно по правці 586. Вона говорить про те, що цією правкою залишається діючою частина двадцять один статті 137 Земельного кодексу України щодо недопуску переможця, який відмовився від підпису протоколу до повторного проведення торгів. Тобто ця правка, вона не запроваджує нову процедуру, вона просто залишає діючими ті норми, які вже були прописані у Земельному кодексі України.</p>
<p>Цю правку прошу підтримати. Дякую.</p>
<p></p>
<p>ГОЛОВУЮЧИЙ. Ставлю на голосування 586 поправку народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>11:45:29</p>
<p>За-62</p>
<p>Рішення не прийнято.</p>
<p>Наступна 587-а. Кабаченко, будь ласка.</p>
<p></p>
<p>11:45:34</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Про що ця правка? Цією правкою також вносяться зміни в статтю 137, але в частину 24. Ми викреслюємо будь-яку можливість продажу прав власності емфітевзису під час проведення електронних та офлайнових торгів. Єдине, що ми залишаємо і на чому ми наполягаємо, – це залишити право оренди. Тому що, як вже ми неодноразово говорили, що добросовісний фермер, він бере в оренду землю задля того, щоб її використовувати виключно у своїх фермерських цілях, тобто задля того, щоб максимізувати кількість врожаю, який він може отримати від своєї земельної ділянки. Ми з вами маємо прибрати всі ті права, які можуть нашкодити Україні у її розпорядженні українською землею.</p>
<p>Дякую. Цю правку прошу підтримати.</p>
<p></p>
<p></p>
<p>ГОЛОВУЮЧИЙ. Ставлю на голосування 587 поправку народного депутата Кабаченка. Комітет пропонує відхилити.</p>
<p>Прошу визначатися та голосувати.</p>
<p></p>
<p>11:46:49</p>
<p>За-65</p>
<p>Рішення не прийнято.</p>
<p>Наступна поправка 588. Кабаченко, будь ласка.</p>
<p></p>
<p>11:46:55</p>
<p>КАБАЧЕНКО В.В.</p>
<p>Повертаючись до концепції впровадження земельної агенції, про яку я не втомлююся говорити щоразу, коментуючи свої правки. При умові, що ми з вами запроваджуємо централізований орган, який буде розпоряджатися землею і земельними правами державної, комунальної власності, ми з вами вирішуємо дуже велику проблему. Тому що абсолютно вся відповідальність щодо розпорядження землями державної і комунальної власності, вона буде знаходитися в одному централізованому органі. А людина, яка відповідає за цей орган, це ж не колегіальний орган, це одноосібний, вона несе одноосібну відповідальність за будь-які рішення, які вона приймає.</p>
<p>І тому, якщо ми з вами запровадимо цей механізм, то саме державна агенція може розпоряджатися як правами оренди, так і правами власності на землі державної та комунальної власності.</p>
<p>Я вам дуже дякую за підтримку. Цю правку прошу підтримати.</p>
<p></p>
<p>ГОЛОВУЮЧИЙ. Ставлю на голосування 588 поправку народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>11:48:16</p>
<p>За-63</p>
<p>Рішення не прийнято.</p>
<p>589-а. Кабаченко.</p>
<p></p>
<p>11:48:21</p>
<p>КАБАЧЕНКО В.В.</p>
<p>Повертаючись до концепції земельної агенції. Під час дебатів на комітеті, під час дебатів у стінах Верховної Ради України, під час медіа-дебатів, кожного разу, коли ми запитували представників колективу "Слуга народу", чому саме ви виступаєте проти концепції впровадження земельної агенції, жодного разу ми не отримали чіткої відповіді.</p>
<p>Я вважаю, я навіть переконаний, що не всі розуміють, а що саме означає собою "державна земельна агенція".</p>
<p>На кожний вид індустрії або господарську діяльність в Україні є своя ЦОВВ (центральний орган виконавчої влади), який відповідальний за впровадження і за виконання господарської діяльності. То чому ж ми не хочемо повторити вже той досвід, який існує в Україні, і впровадити такий же самий орган, але який би розпоряджався найціннішим ресурсом України – землею?</p>
<p>Дякую за підтримку цієї правки.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:49:30</p>
<p>ГОЛОВУЮЧИЙ. Ставлю на голосування 589 правку, Кабаченко. Комітетом не підтримана. Прошу визначатися та голосувати.</p>
<p></p>
<p>11:49:44</p>
<p>За-66</p>
<p>Рішення не прийнято.</p>
<p>590 правка, Кабаченко.</p>
<p></p>
<p>11:49:48</p>
<p>КАБАЧЕНКО В.В.</p>
<p>Послідовним кроком після впровадження земельної агенції було б надання права фермеру отримати право власності на земельну ділянку, яку він оброблює. Але за єдиної умови, що він оброблює цю земельну ділянку протягом більше ніж 10 років. Якщо ми з вами встановлюємо запобіжник у вигляді 10 років послідовного оброблення землі, це означає, що цей фермер, він вже виказав свою добросовісність. Це означає, що це є доброчесний фермер і що та земельна ділянка, якою він розпоряджається, він вже отримає на неї своє право власності і буде нею розпоряджатися трішки по-іншому.</p>
<p>Давайте з вами внесемо цей запобіжник, давайте з вами повернемося до концепції впровадження земельної агенції України. Давайте з вами зробимо цивілізований ринок розпорядження землями державної та комунальної власності тут в Україні, в країні, в якій ми живемо.</p>
<p>Цю правку прошу підтримати. Дуже дякую.</p>
<p></p>
<p>ГОЛОВУЮЧИЙ. Ставлю на голосування 590-у, Кабаченка. Прошу визначатись та голосувати.</p>
<p></p>
<p>11:51:08</p>
<p>За-63</p>
<p>Рішення не прийнято.</p>
<p>592-а, Кабаченка.</p>
<p></p>
<p>11:51:13</p>
<p>КАБАЧЕНКО В.В.</p>
<p>Правка 591. Цією правкою вносяться також зміни в статтю 137, а саме в частину двадцять вісім. Цією правкою виключається можливість продажу земельної ділянки державної та комунальної власності, а також прав на неї у вигляді суперфіцію чи емфітевзису.</p>
<p>Тобто ще раз, ми наполягаємо на тому, щоб абсолютно у всіх суб'єктів господарювання було право розпоряджатися своїм правом оренди до того часу, поки вони не продемонструють свою добросовісність у розпорядженні землями сільськогосподарського призначення.</p>
<p>Саме після терміну у 10 років ми повернемося до проблематики надання прав власності на ту земельну ділянку, яку він оброблює і якою він розпоряджається.</p>
<p>Правку 591 прошу підтримати. Дякую.</p>
<p></p>
<p>ГОЛОВУЮЧИЙ. Правку зараз я 592 ставлю, потім – 591-у.</p>
<p>Ставлю на голосування 592 правку. Прошу визначатися та голосувати.</p>
<p></p>
<p>11:52:34</p>
<p>За-68</p>
<p>Рішення не прийнято.</p>
<p>591 правка, Кабаченка.</p>
<p></p>
<p>11:52:41</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Колеги, відверто кажучи… Ні, зараз я хочу навіть звернутися до українців. Шановні українці, відверто кажучи, чомусь не цікаве ваше волевиявлення для представників фракції "Слуга народу". Ви вже два рази сказали і два рази проголосували під час соціального опитування, що ви проти розпродажу сільськогосподарської землі, а ми все одно ж таки продовжуємо сидіти в цій залі, розглядати закон, який на сьогодні не потрібен Україні. І з нас просто вимагають голосувати за це, що на сьогодні абсолютно неприйнятне і не сприймається взагалі світом.</p>
<p>У той час, коли абсолютно всі держави концентрують земельний банк у своїй власності, ми робимо абсолютно нелогічний протихід і ми починаємо розпродавати те, що в нас залишилось. Це останній ресурс України, який на сьогодні залишився.</p>
<p>Цю правку прошу підтримати. Давайте підтримаємо українського фермера.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 591 правку Кабаченка. Комітет не підтримав. Прошу визначатися та голосувати.</p>
<p></p>
<p>11:54:04</p>
<p>За-59</p>
<p>Рішення не прийнято.</p>
<p>593-я. Крулько. Не наполягає.</p>
<p></p>
<p>11:54:09</p>
<p>КРУЛЬКО І.І.</p>
<p>Наполягає.</p>
<p></p>
<p>ГОЛОВУЮЧИЙ. А, наполягає.</p>
<p></p>
<p>КРУЛЬКО І.І. Іван Крулько, фракція "Батьківщина". Звичайно, наполягає. Тим більше, що ми чудово розуміємо, що вся мета прийняття цих законопроектів, вона полягає в одному – по суті, всіма можливостями, але відібрати українську землю від українців.</p>
<p>Саме через це і "Батьківщина" – єдина політична сила, яка залишилася в цьому залі, яка бореться за те, щоб все-таки українці були господарями на власній землі. І зараз багато хто недооцінює всі загрози, які насуваються у зв'язку з запровадженням так званої земельної реформи, яка нічого немає спільного до реформи. Як уже були обдурили українців, коли розказували, що вони стануть власниками підприємств, і видали їм ваучери. Так само зараз їм розказують, що вони зможуть купити землю.</p>
<p>Нічого простий українець не купить. А те, що він має і обробляє, від нього заберуть. Тому тільки референдум і тільки рішення людей на референдумі як розпоряджатися українською землею. Це вимагає "Батьківщина".</p>
<p></p>
<p>ГОЛОВУЮЧИЙ. Ставлю на голосування 593-ю. Прошу визначатися та голосувати.</p>
<p></p>
<p>11:55:31</p>
<p>За-60</p>
<p>Рішення не прийнято.</p>
<p>597-а, Шкрум.</p>
<p></p>
<p>11:55:36</p>
<p>ШКРУМ А.І.</p>
<p>Шкрум Альона, фракція "Батьківщина". Ця поправка стосується того як мають відбуватися земельні торги за лотом та коли вони вважаються завершеними. От тільки лот тут – це якраз право оренди і користування землею, в тому числі для іноземних громадян і іноземних банків, тому ми вимушені весь час піднімати ці питання, ми вимушені доносити нашу позицію до людей і наші поправки і вимушені, на жаль, займатися, як нам говорять тут в залі інколи, такою нудною роботою, бо нас мало хто відверто в залі слухає вже зараз. Через те, що якщо нею не займатися зараз, то я боюся, що величезну кількість помилок, трагічних помилок, нам доведеться виправляти і займатися ними потім всі наступні декілька десятків років. А мені б дуже не хотілося, щоб такі помилки, які на сьогодні можуть бути зроблені саме в архітектурі управління землею в Україні, вони були невідворотними. І саме для того, щоб такі помилки можна було виправляти і можна буде виправити на всеукраїнському референдумі, саме для цього сьогодні в цьому залі ми і працюємо і саме в цьому бачимо свою задачу. А цю поправку прошу поставити на підтвердження.</p>
<p></p>
<p>ГОЛОВУЮЧИЙ. Ставлю на голосування... На врахування, мабуть, ви мали на увазі. Ставлю на голосування правку 597. Комітетом не підтримана. Прошу визначатися та голосувати.</p>
<p></p>
<p>11:57:00</p>
<p>За-60</p>
<p>Рішення не прийнято.</p>
<p>599 правка, Тимошенко. Цимбалюк.</p>
<p></p>
<p>11:57:10</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Цим законопроектом, в разі його ухвалення, знищується в Україні фермерство як клас, яких і так залишилося, за останніми підрахунками, всього більше 16 тисяч на всю державу.</p>
<p>Команда "Батьківщини" пропонує своїми правками, щоб на земельних аукціонах землю викуповувала державна агенція і передавала фермерам або іншим користувачам в оренду на 10 і більше років з правом викупу. Тоді фермери будуть конкурентноздатними.</p>
<p>Моя конкретна правка з Юлією Тимошенко стосується саме земельних торгів за лотами. Вважати: тоді вони увійдуть в дію, коли укладено договір про землекористування, а не тільки сплачена сама ціна за землю.</p>
<p>Прошу правку поставити на голосування. Дякую.</p>
<p></p>
<p>ГОЛОВУЮЧИЙ. Ставлю на голосування 599 правку. Комітетом не підтримана. Прошу визначатись та голосувати.</p>
<p></p>
<p>11:58:30</p>
<p>За-60</p>
<p>Рішення не прийнято.</p>
<p>601 правка, Наливайченко.</p>
<p></p>
<p>11:58:36</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Своєю правкою я пропоную все ж таки і наполягаю на голосуванні, щоб ми чітко визначились і, як наполягає фракція "Батьківщина", раз і назавжди заспокоїли людей, заспокоїли об'єднані територіальні громади, що державна і комунальна земля може передаватися в оренду або у право користування. Але надходження від цієї землі, від української землі, щоб належали об'єднаним територіальним громадам, тобто людям. Запитайте зараз на Рівненщині, запитайте в Запоріжжі – на ремонт школи є гроші? На утримання, на доплати вчителям є гроші у громад чи ні?</p>
<p>То ми і наполягаємо, що треба зробити по-державному, по-українськи – залишити можливість жити людям на рідній землі, мати надходження, жити заможно і стабільно. І найголовніше, що це має вирішуватись на всеукраїнському референдумі.</p>
<p></p>
<p>ГОЛОВУЮЧИЙ. Ставлю на голосування 601 правку Наливайченка. Прошу визначатися та голосувати.</p>
<p></p>
<p>11:59:56</p>
<p>За-57</p>
<p>Рішення не прийнято. Правка не підтримана.</p>
<p>12:00. Оголошується перерва до 12:30.</p>
<p></p>
<p align=center><i>(Після перерви)</i></p>
<p></p>
<p>12:31:41</p>
<p>ГОЛОВУЮЧИЙ. Починаємо працювати, колеги.</p>
<p>Наступна правка. Власенко. Не наполягає.</p>
<p>Івченко. Не наполягає.</p>
<p>Кабаченко. Також не наполягає.</p>
<p>Крулько.</p>
<p>Тимошенко.</p>
<p>Шкрум.</p>
<p>Крулько. Не наполягає. (Ні, ні 12:30.)</p>
<p>Наливайченко. Не наполягає.</p>
<p>Шкрум. Не наполягає.</p>
<p>Тарута. Не наполягає.</p>
<p>Власенко. Немає.</p>
<p>Івченко. Немає.</p>
<p>Я по всім вже правкам іду, щоб потім не було запитань від колег.</p>
<p>Кириленко Іван Григорович, 664 правка.</p>
<p></p>
<p>12:32:17</p>
<p>КИРИЛЕНКО І.Г. Шановний Дмитро Олександрович, звертаюсь до вас. Я попрошу, колеги, поруч, будь ласка, присядьте.</p>
<p>Дмитро Олександрович, до вас звертаюся особисто. Зверніть увагу на правку, і як вона звучить, і яка реакція на цю правку? Дослівно: "Торги можуть бути визнані такими, що не відбулися не лише з підстави наявності лише одного учасника, а і з підстави відсутності учасників".</p>
<p>Скажіть, будь ласка, це технічна помилка? Скажіть, будь ласка, це зумисно, бо це опозиція? Чи скажіть, будь ласка, це великий умисел, що торги відбулися, немає учасників і тоді земля пішла величезними обсягами по іншим схемам?</p>
<p>Дмитро Олександрович, ну так неможна. Ось чому ми проти таких реформ, проти такої роботи проти законів України. Ну не можна так. Люди добрі, ну поясніть, будь ласка. Ви потім обурюєтесь, що ми проти. Скажіть, ця поправка – це що?</p>
<p></p>
<p>ГОЛОВУЮЧИЙ. Дякую, Іван Григорович.</p>
<p>Комітетом не підтримана правка 665. Прошу визначатися та голосувати.</p>
<p>64-а, так, 64-а. 664-а. Прошу визначатись та голосувати.</p>
<p></p>
<p>12:33:49</p>
<p>За-30</p>
<p>Рішення не прийнято.</p>
<p>665-а, Кириленко.</p>
<p></p>
<p>12:33:55</p>
<p>КИРИЛЕНКО І.Г.</p>
<p>Вадим Івченко.</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p></p>
<p>12:34:05</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, я ще раз звертаюсь до вас: уряд сьогодні ввів в оману, уряд Шмигаля ввів в оману на сьогоднішній день всіх нас. Бо в Законі 2178 ми передбачили спеціально створений фонд для розвитку сільських територій. Уряд Шмигаля не зробив жодного кроку, щоби внести в парламент законопроект щодо того, щоб цей фонд існував. Як ми можемо на сьогоднішній день відкривати ринок землі, коли нема створеного фонду, коли кошти не підуть на розвиток сільських територій від купівлі-продажу землі? Ви розумієте, що також і нема фонду підтримки фермерства. А ту концепцію, яку ви запропонували, це не підтримка фермерів пряма, це страхова компанія, яка буде відшкодовувати вартість першого, страхувати вартість першого внеску і так далі.</p>
<p>Колеги, це є проблеми, проблеми в тому, що та концепція, яка запропонована вами, не відповідає національним…</p>
<p></p>
<p>ГОЛОВУЮЧИЙ. Ставлю на голосування 665 правку. Комітетом не підтримана. Прошу визначатись та голосувати.</p>
<p></p>
<p>12:35:27</p>
<p>За-30</p>
<p>Рішення не прийнято. Правка не врахована.</p>
<p>Кабаченко. Немає.</p>
<p>Шкрум. Немає.</p>
<p>Наливайченко. Немає.</p>
<p>Власенко, 680 правка. Сергій Володимирович.</p>
<p></p>
<p>12:35:40</p>
<p>ВЛАСЕНКО С.В.</p>
<p>Дякую, пане Голово.</p>
<p>Насправді, я ще раз хочу підкреслити, що позиція фракції "Батьківщина" полягає в наступному. Ми за те щоб, по-перше, спитати у українських громадян, в українського народу як у власника української землі, чи він, український народ, готовий на відкриття ринку сільгоспземель. Якщо на референдумі скажуть "так", то тоді треба будувати ринок в такий спосіб, щоб спочатку ті, хто мають паї, мали можливість їх продати державі. Відтак єдиним покупцем сільськогосподарської землі повинна бути держава. А далі ті, хто працюють на сільськогосподарській землі, великі, малі і середні фермери, повинні отримувати цю землю в оренду. Оце стратегічна позиція "Батьківщини".</p>
<p>Натомість закон, який ми зараз обговорюємо, дає можливість купувати землю іноземцям, іноземним юридичним особам і при цьому механізми, в тому числі встановлення результатів торгів, сформовані так, що ними можна маніпулювати як захочеш.</p>
<p>А відтак прошу підтримати…</p>
<p></p>
<p>ГОЛОВУЮЧИЙ. Ставлю на голосування 680 правку Власенка. Комітет не підтримав. Прошу визначатися та голосувати.</p>
<p></p>
<p>12:37:02</p>
<p>За-36</p>
<p>Рішення не прийнято.</p>
<p>Наступна правка. Шкрум, 686.</p>
<p></p>
<p>12:37:10</p>
<p>ШКРУМ А.І.</p>
<p>Дякую. Шкрум Альона, фракція "Батьківщина". Ті поправки так само стосуються того, як будуть відбуватися земельні торги за лотом, за яким порядком і як це має визначатися в акті оператора електронного майданчика. Тому що диявол, як завжди, ви знаєте, криється в деталях. І саме про такі речі говорив мій колега Іван Григорович Кириленко, саме про такі речі говорить Вадим Івченко і саме проти таких речей ми заперечуємо. Бо вони дають величезні ризики для того, що навіть якщо українці на всеукраїнському референдумі скажуть, що вони за продаж сільськогосподарської землі, на цих електронних торгах можливі будуть і зловживання, і проблеми з доступом до цих електронних торгів, і проблеми з тим, що якщо торги не відбулися, куди далі і як іде земельна ділянка. І саме в цих юридичних тонкощах, на жаль, криється багато ризиків.</p>
<p>Тому ми намагалися великою кількістю своїх поправок не просто висловити політичну позицію, а спробувати підправити і виправити конкретні речі і конкретні прогалини, які є в цьому законі. На жаль, більшість наших правок не прийнято, цю поправку прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 686 правку Шкрум, комітетом не підтримана. Прошу визначатися та голосувати.</p>
<p></p>
<p>12:38:34</p>
<p>За-39</p>
<p>Рішення не прийнято. Правка не врахована.</p>
<p>Наступна правка. Івченко. Не наполягає.</p>
<p>Крулько. Не наполягає.</p>
<p>Далі, Власенко, 695 правка.</p>
<p></p>
<p>12:38:57</p>
<p>ВЛАСЕНКО С.В.</p>
<p>Дякую пане Голово.</p>
<p>Я ще раз буду зазначати, що цей блок моїх правок стосується можливості лише не продавати сільськогосподарську землю. Сільськогосподарську землю можуть продавати лише власники паїв і лише і виключно державі – така є позиція партії і фракції "Батьківщина". А відтак всі інші і в першу чергу українські фермери повинні отримувати земельні ділянки сільськогосподарського призначення в довгострокову оренду.</p>
<p>Тому вся система правок, які я зараз відстоюю від імені фракції "Батьківщина" стосується саме цього напрямку, саме такого переформатування цього недолугого закону, це спроба його хоча би трошки виправити. Тут є абсолютно очевидно в цьому законі неконституційні положення, на кшталт можливості іноземцям придбавати сільськогосподарську землю. Але для того, щоб це не стало об'єктом розглядом у Конституційному Суді, Конституційний Суд сьогодні заблокований. А поправка…</p>
<p></p>
<p>ГОЛОВУЮЧИЙ. Ставлю на голосування правку номер 695 Власенка. Комітетом не підтримана. Прошу визначатися та голосувати.</p>
<p></p>
<p>12:40:24</p>
<p>За-42</p>
<p>Рішення не прийнято. Правка не врахована.</p>
<p>Наступна правка Шкрум, 699.</p>
<p></p>
<p>12:40:30</p>
<p>ШКРУМ А.І.</p>
<p>Шкрум Альона, фракція "Батьківщина". Знову ця правка стосується важливого питання: вилучити слово "емфітевзис" з частини другої статті 139. І багато наших поправок намагаються підправити, хоч якось виправити, систему тих електронних торгів, які будуть відбуватися, відповідати на питання, який має бути порядок продажу таких земель з лотів, і що має зазначатися в акті оператора електронного майданчика.</p>
<p>Тому що, на жаль, поки не побудовано державне управління, поки не відбудована кристально чиста прозора професійна державна служба, то можливість таких зловживань в нашій країні є необмеженою. Люди це точно розуміють. Мені дуже прикро, що не завжди це розуміють парламентарі в цій залі. але поки немає професійного державного управління, поки у нас не відбуваються нормальні прозорі та чесні конкурси на державну службу і ми не відповідаємо за якість тих людей, які будуть видавати подібні акти і вирішувати, що робити в тій чи іншій ситуації, довіри, я думаю, до цих електронних торгів ми теж не побачимо. Мені б дуже хотілося помилитися.</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>12:41:35</p>
<p>ГОЛОВУЮЧИЙ. Ставлю на голосування 699 поправку народної депутатки Шкрум. Комітет пропонує відхилити. Прошу визначатися та голосувати.</p>
<p></p>
<p>12:41:51</p>
<p>За-44</p>
<p>Рішення не прийнято.</p>
<p>Тарута. Немає.</p>
<p>Наливайченко, 701-а. Немає.</p>
<p>702-а, Власенко. Сергій Володимирович, будь ласка.</p>
<p></p>
<p>12:42:06</p>
<p>ВЛАСЕНКО С.В.</p>
<p>Дякую, пане головуючий.</p>
<p>Я ще раз хочу підкреслити, що фракція і партія "Батьківщина" виступають категорично проти законопроекту в такому вигляді, в якому він зараз проштовхується.</p>
<p>До речі, мій колега Вадим Івченко питав, хто буде стояти за тими майданчиками, на яких будуть продавати землю. За ними будуть стояти ті ж самі люди, які стоять за трибунами і проштовхують цей законопроект. Тобто це робиться абсолютно зрозуміло, абсолютно зрозуміло навіщо і так далі.</p>
<p>Але я ще раз підкреслюю, фракція "Батьківщина" вважає, що продавати землю можуть лише власники паїв і лише державі. А навіть на аукціонах, якщо аукціони запроваджувати, то на них точно не повинні продаватися ні право суперфіцію, ні право емфітевзису земельних ділянок, а лише право оренди земельних ділянок і лише з переважним правом фермерів на придбання такого права оренди. Але і це можливо лише після всеукраїнського референдуму.</p>
<p>Про це моя правка 702, прошу…</p>
<p></p>
<p>ГОЛОВУЮЧИЙ. Ставлю на голосування 702 поправку народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>12:43:31</p>
<p>За-51</p>
<p>Рішення не прийнято.</p>
<p>Наступна поправка 703. Івченко.</p>
<p></p>
<p>12:43:38</p>
<p>ІВЧЕНКО В.Є.</p>
<p>Вадим Івченко, "Батьківщина". Шановні колеги, я хотів би сказати, що на сьогоднішній день можливо було правильного обрати концепцію безпосередньо щодо обігу земель сільськогосподарського призначення. Всі країни світу на сьогоднішній день воюють за продовольчу безпеку. Продовольство з 2007 року постійно іде вгору. В країнах є голод, розумієте, не вистачає в багатьох країнах світу продовольства. Ми з вами віддаємо в приватну власність землю і люди на сьогоднішній день що хочуть, будуть те вирощувати, а потім через трейдерів будуть кормити інші країни. І ми наражаємо на продовольчу небезпеку наших українців. Таким чином ми ще наших фермерів позбавляємо цих запобіжників, щоб саме вони вигравали аукціони щодо державної землі.</p>
<p>Колеги, одумайтесь, цей закон не відповідає національним інтересам України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 703 поправку народного депутата Івченка і Мейдича. Комітет пропонує відхилити. Прошу визначатися та голосувати.</p>
<p></p>
<p>12:45:01</p>
<p>За-53</p>
<p>Рішення не прийнято.</p>
<p>Наступна поправка 704, Шкрум.</p>
<p></p>
<p>12:45:07</p>
<p>ШКРУМ А.І.</p>
<p>Дякую.</p>
<p>Шкрум Альона, фракція "Батьківщина". Колеги, ця поправка, насправді, стосується дуже важливого питання. Вона говорить про те, що разом з оголошенням в електронних засобах масової інформації таких торгів, має бути оголошена в друкованих засобах масової інформації за місцем розташування земельної ділянки і оприлюднення і результатів конкурсу таких торгів, і оприлюднення інформації про такі торги.</p>
<p>Вже неодноразово мій колега Кабаченко та інші говорили про те, яке покриття на сьогодні є інтернетом в Україні, яке покриття на сьогодні є інтернетом саме серед фермерів і асоціацій фермерських, особливо малі та середні фермери у віддалених регіонах навряд чи будуть змушені одразу буквально з першого дня слідкувати за всім в режимі онлайн.</p>
<p>Тому ми пропонували багато компромісних речей щодо того, що принаймні має бути перехідний період, коли таке оприлюднення інформації і про результати, і про оголошення, і про перебіг буде здійснюватися у тому числі в друкованих засобах масової інформації. На жаль, ці поправки відхилені.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:46:15</p>
<p>ГОЛОВУЮЧИЙ. Ставлю на голосування 704 правку Шкрум. Комітетом не підтримана. Прошу визначатися та голосувати.</p>
<p></p>
<p>12:46:39</p>
<p>За-54</p>
<p>Рішення не прийнято.</p>
<p>705-а. Тимошенко.</p>
<p></p>
<p>12:46:46</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хочу, щоб люди просто, які зараз чують нас, знали, що відбувається в цій Верховній Раді. В цій Верховній Раді за дорученням Президента України по суті з 1 липня готується до розпродажу сільськогосподарська земля. Причому, так як були прийняті зміни до Земельного кодексу, розпродається все, включаючи цінні землі, ліси, озера, заповідники. Крім того, позбавляються фермери того права власності на землю, яке їм було надано в 90-і роки. Це означає, що просто нищиться фермерство.</p>
<p>Крім того, дається право продавати цю землю іноземцям, тому що в Земельному кодексі скасована заборона продажу іноземцям. Дається право знімати верхній шар родючих земель без будь-якого погодження, варварським чином. Тобто не просто продають землю, а продають землю для варварського використання.</p>
<p>Голосуйте проти цього!</p>
<p></p>
<p>ГОЛОВУЮЧИЙ. Ставлю на голосування 705 правку. Комітетом не підтримана. Прошу визначатися та голосувати.</p>
<p></p>
<p>12:48:12</p>
<p>За-51</p>
<p>Рішення не прийнято.</p>
<p>710 правка. Івченко.</p>
<p></p>
<p>12:48:17</p>
<p>ІВЧЕНКО В.Є.</p>
<p>Івченко, "Батьківщина". Так ось, шановні колеги, хочу вам нагадати, що сьогодні всі країни, які переживають голод, вони борються за продовольство. І уряди багатьох країн шкодують, що у них немає родючої землі.</p>
<p>На сьогоднішній день 25 відсотків всіх чорноземів безпосередньо зосереджені в Україні. І нам варто розпорядитися таким ресурсом таким чином, щоб ми дійсно були продовольчим магазином для усього світу.</p>
<p>Але при цьому не забувати, що у нас є свої фермери, у нас їх більше 40 тисяч, які зареєстровані. У нас є одноосібники 4 мільйони людей, яким потрібно дати змогу зареєструватися і бути учасниками цього обігу землі. Дати доступ до фінансових і кредитних ресурсів. І головне, щоб на аукціонах вигравали місцеві.</p>
<p>І правильно сказала моя колега Альона Шкрум, безпосередньо оголошення мають бути в друкованих засобах масової інформації місцевих, а не електронних.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 710 правку. Комітетом не підтримана. Прошу визначатися та голосувати.</p>
<p></p>
<p>12:49:42</p>
<p>За-52</p>
<p>Рішення не прийнято.</p>
<p>711 правка, Кириленко.</p>
<p></p>
<p>12:49:48</p>
<p>КИРИЛЕНКО І.Г.</p>
<p>Шановні колеги, в чому суть правки? Я приведу один приклад. В Німеччині в минулому році продано всього-на-всього кілька сотень гектарів земель. На півночі в районі Балтії супіски – ціна гектара від 70 до 100 тисяч євро. На півдні, Баварія – від 100 тисяч до 140-170 тисяч євро за гектар. Публічна інформація для всього світу.</p>
<p>Німці майже не торгують землею, якщо торгують, то тільки для себе, для своїх фермерів.</p>
<p>Наша правка пропонує: оприлюднюйте результати торгів хоча би в місцевій районці. Відхилена.</p>
<p>То що це таке, люди добрі?</p>
<p></p>
<p>ГОЛОВУЮЧИЙ. Ставлю на голосування 711 правку. Комітет відхилив. Прошу визначатися та голосувати.</p>
<p></p>
<p>12:51:02</p>
<p>За-59</p>
<p>Рішення не прийнято.</p>
<p>715-а, Крулько.</p>
<p></p>
<p>12:51:11</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні українці, ми розглядаємо цей законопроект, який має узаконити остаточно так звану земельну реформу. Земельну реформу, яка насправді нічого доброго для України не принесе, яка тільки буде шкодити можливості розвитку українського фермерства.</p>
<p>Чому "Батьківщина" пропонує в цьому залі зробити цивілізовано право оренди земельних ділянок, але держава має контролювати землю? Тому що українська земля – це ще й територія. І щоб не виявилося так, коли через іноземні банки величезні земельні ділянки, які будуть дорівнювати третині області, опиняться в руках іноземців, і нам будуть говорити, що це вже не територія України. Тому до землі треба відноситися надзвичайно серйозно.</p>
<p>Саме через те "Батьківщина" і пропонує референдум, який має заборонити продаж українських земель і української території. Але найголовніше, ми вимагаємо, щоб земля була в руках українських фермерів, які її мають обробляти і приносити прибуток...</p>
<p></p>
<p>ГОЛОВУЮЧИЙ. Ставлю на голосування 715 правку. Комітетом не підтримана. Прошу визначатись та голосувати.</p>
<p></p>
<p>12:52:36</p>
<p>За-51</p>
<p>Рішення не прийнято. Правка не врахована.</p>
<p>716 правка, Крулько.</p>
<p></p>
<p>12:52:41</p>
<p>КРУЛЬКО І.І.</p>
<p>Іван Крулько, фракція "Батьківщина". Ми вважаємо як фракція "Батьківщина", що єдина цивілізована можливість для того, щоб українську землю могли обробляти українські фермери, це надати можливість, щоб ті пайщики, які хочуть цього, могли землю продати державі за визначеною ціною, яка має дорівнювати розміру вартості земельних ділянок у країнах наших сусідів. Але держава цю землю може передавати виключно в оренду. Тоді держава буде контролювати ситуацію з землею. Тоді люди, які мають паї, зможуть свої паї продати, але державі.</p>
<p>Але найголовніше – ми не допустимо ситуації, коли українці стануть безземельними і по суті кріпаками на своїй землі, коли українське село буде зникати і вимирати, будуть закривати, як це зараз відбувається, ФАПи, лікарні, школи – вся сільська інфраструктура. І по суті іде повна руйнація українського села і українського…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>12:53:52</p>
<p>ГОЛОВУЮЧИЙ. Ставлю на голосування 716 поправку народного депутата Крулька. Комітет пропонує відхилити. Прошу визначатися та голосувати.</p>
<p></p>
<p>12:54:08</p>
<p>За-52</p>
<p>Рішення не прийнято.</p>
<p>Наступна поправка 717, Шкрум.</p>
<p></p>
<p>12:54:15</p>
<p>ШКРУМ А.І.</p>
<p>Шкрум Альона, фракція "Батьківщина". Шановні колеги, наступні декілька правок, а точно – три, ми з вами разом, тому я можу підвести трошки підсумки щодо цих рішень.</p>
<p>Як ви бачите, жодна правка опозиції не пройшла. Як ви бачите, ми намагаємося принаймні ті деталі, а диявол завжди в деталях, врегулювати, щоб люди мали кращий доступ до електронних аукціонів, щоб люди мали можливість побачити оголошення про електронні аукціони не лише в інтернеті, до якого вони не завжди навіть мають доступ, а в тому числі в друкованих засобах масової інформації хоча б районного, місцевого сільського значення, щодо того, що не можна змінювати цільове призначення земель, які взяті в оренду на аукціонах.</p>
<p>Але, на жаль, жодна ця правка не приймається. Крім того, поки ми з вами не сформуємо чітку та прозору систему державного управління і державної служби, коли на державну службу приходять люди, які відповідають хоча б мінімальним професійним вимогам і мінімальній довірі суспільства, я думаю, що і такі подібні закони запрацюють з величезними прогалинами.</p>
<p>Прошу цю правку підтримати і далі продовжу.</p>
<p></p>
<p>ГОЛОВУЮЧИЙ. Ставлю на голосування 717 поправку народної депутатки Шкрум. Комітет пропонує відхилити. Прошу визначатись та голосувати.</p>
<p></p>
<p>12:55:39</p>
<p>За-56</p>
<p>Рішення не прийнято.</p>
<p>Наступна поправка 718-а.</p>
<p></p>
<p>12:55:44</p>
<p>ШКРУМ А.І.</p>
<p>Шкрум Альона, фракція "Батьківщина". І знову ми продовжуємо говорити про те, чому поки у нас є недолуге державне управління і невиправлена історія, коли на державну службу можуть прийти достойні, фахові і професійні люди, величезна кількість буде зловживань з боку і реєстраторів, і тих контролюючих органів, які мають відповідати на сьогодні за проведення і електронних аукціонів, і за взагалі впровадження ринку землі в Україні.</p>
<p>На сьогодні, як ви знаєте, мабуть, знаєте, проводяться конкурси на державну службу. Станом на вчора було вже більше 48 конкурсів на найвищі посади державної служби, більше 5 тисяч конкурсів на посади категорії "Б". При цьому про ці конкурси надзвичайно мало інформації, кандидатів на ці посади дуже мало. І найгірша, можливо, історія буде, коли конкурси повністю будуть дискредитовані за часів уже цієї влади і Президента Зеленського і на конкурси не будуть приходити більше 1-2 осіб, а вигравати всі конкурси будуть саме ті люди, які були призначені поза конкурсом на час карантину без жодних вибіркових процедур. Я думаю, що цього нам допустити точно не можна, і це не дасть довіри до державної служби...</p>
<p></p>
<p>ГОЛОВУЮЧИЙ. Ставлю на голосування 718 поправку народної депутатки Шкрум. Комітет пропонує відхилити. Прошу визначатись та голосувати.</p>
<p></p>
<p>12:57:08</p>
<p>За-53</p>
<p>Рішення не прийнято.</p>
<p>Наступна поправка 720. Шкрум, будь ласка.</p>
<p></p>
<p>12:57:16</p>
<p>ШКРУМ А.І.</p>
<p>І знову доброго дня. Це остання моя поправка з цього блоку. І я цитувала шостого Президента США пана Джона Адамса, Джона Квінсі Адамса, який говорив про те, що, на жаль, його покоління було вимушене займатися брудною політикою, інколи нудними речами, інколи нудними поправками в Конгресі для того, щоб наступне покоління могло займатися більш цікавими речами, такими як музика, філософія, архітектура і скульптура, бо в державі вже працюють державні органи і працює нормально державна система.</p>
<p>Друзі, ми, на жаль, знаходимося зараз в цій самій точці, в якій знаходився Джон Адамс 350 років назад, коли ми вимушені займатися такими питаннями технічного характеру, але надзвичайно важливими для того, щоб було нормальне державне управління земельними ресурсами та іншими найважливішими ресурсами в Україні.</p>
<p>На жаль, наші правки, які намагаються хоч трохи покращити цю ситуацію з електронними аукціонами і з тим, як вони проводяться, не приймається. Я боюся, що і наступне покоління тоді, після нас з вами, буде вимушене знову займатися політикою. Бо ситуація на краще не …</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:58:25</p>
<p>ГОЛОВУЮЧИЙ. 720-а, Шкрум. Комітетом не підтримана. Прошу визначатися та голосувати.</p>
<p></p>
<p>12:58:41</p>
<p>За-58</p>
<p>Рішення не прийнято.</p>
<p>Наступна правка Власенка, 724-а.</p>
<p></p>
<p>12:58:48</p>
<p>ВЛАСЕНКО С.В.</p>
<p>Дякую, пане головуючий.</p>
<p>Я ще раз зазначаю, що всі ці три закони – і Закон про відкриття ринку землі, і про внесення змін до Земельного кодексу, і той, закон, який ми обговорюємо зараз – вони містять норми, які прямо суперечать Конституції України. При цьому вони забезпечують можливість іноземцям, іноземним юридичним особам, приймати участь у торгах. Складають зокрема переліки документів, які такі особи повинні подати для участі в електронних торгах.</p>
<p>По-третє, абсолютно точно, що в країні, в якій лише 50 відсотків території вкрито мережею інтернету, то не зможуть нормально українські фермери достукатися через ці електронні аукціони.</p>
<p>При цьому нам пропонують статтю, яка називається "Переважне право орендаря на отримання орендованої земельної ділянки у власність". Як це бачать так звані законодавці це. Виявляється, що переважне право – це якщо його пропозиція є рівною або перевищує пропозицію, яка є найбільшою. Шановні колеги, якщо пропозиція його перевищує всі, то він переможець, це ніяке не переважне право. А переважно право, коли він, працюючи на землі…</p>
<p></p>
<p>ГОЛОВУЮЧИЙ. Ставлю на голосування 724 правку. Прошу визначатися та голосувати.</p>
<p></p>
<p>13:00:13</p>
<p>За-59</p>
<p>Рішення не прийнято. Правка не врахована.</p>
<p>723 правка, Лабунська.</p>
<p></p>
<p>13:00:19</p>
<p>ЛАБУНСЬКА А.В.</p>
<p>Анжеліка Лабунська, фракція "Батьківщина". Ну, якщо ви вже прийняли таке рішення, якщо ви вже вирішили проводити саме в такий спосіб аукціони… Моя правка стосувалась саме того, що на протязі 7 років не можна змінювати цільове призначення землі або передавати її в суборенду.</p>
<p>Ну шановні, ну давайте ми подумаємо, що взагалі буде далі відбуватися? Мені здається, що ця правка направлена саме на збереження наших найцінніших земель, і я прошу зал її все ж таки підтримати і подумати. Ми не можемо сьогодні просто так віддавати землю і щоб завтра позмінювали цільове призначення землі і невідомо як її використовували. Мені здається, що це направлено на захист саме України і українців.</p>
<p>Дякую, шановні колеги. І прошу підтримати цю правку.</p>
<p></p>
<p>ГОЛОВУЮЧИЙ. Ставлю на голосування 723 правку Лабунської. Комітет не підтримав. Прошу визначатись та голосувати.</p>
<p></p>
<p>13:01:39</p>
<p>За-64</p>
<p>Рішення не прийнято.</p>
<p>725. Івченко.</p>
<p></p>
<p>13:01:44</p>
<p>ІВЧЕНКО В.Є.</p>
<p>Шановні колеги, я ще раз наполягаю, щоб ми спитали в уряду за той обман, який вони зробили для вас – перш за все для фермерів.</p>
<p>Колосальні протести минулого року були проти ринку землі. Уряд обіцяв фінансові механізми. Де вони? Уряд обіцяв внести закон за три місяців щодо фонду розвитку сільських територій. Де він, колеги? Вони навіть пальцем не ворухнули. Гнати потрібно в шию такий уряд і таких міністрів, які думають тільки про власні кишені, а не думають про те, як правильно запустити безпосередньо обіг землі, як зробити запобіжники для фермерів, як зробити запобіжники для тих, хто колосальні кошти вклав в своє органічне землеробство, багаторічні насадження і так далі.</p>
<p>Колеги, чому ви не питаєте уряд про те, що він вас на сьогоднішній день ввів в оману? А ви виборцям обіцяли ці фонди. Ви виборцям обіцяли фонд підтримки фермерства. Де це, колеги?</p>
<p></p>
<p>ГОЛОВУЮЧИЙ. Ставлю на голосування правку номер 725 Івченка. Комітетом не підтримана. Прошу визначатись та голосувати.</p>
<p></p>
<p>13:03:08</p>
<p>За-61</p>
<p>Рішення не прийнято.</p>
<p>726-а, Івченко.</p>
<p></p>
<p>13:03:12</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, будь-який закон, він має не розколювати суспільство, а все ж таки об'єднувати суспільство. Важливо, щоби всі ті, які повірили в благі наміри, вони побачили реальні кроки.</p>
<p>Ну чому ми сьогодні знову говоримо про уряд і про їхні обіцянки? Уряд ми повинні за ці обіцянки гнати в шию, якщо вони вчасно не виконують. А до речі, це прописано в законі 2178-10, який ви торопилися прийняти вночі.</p>
<p>Де фонд підтримки фермерства? Де фонд розвитку територій, куди будуть іти податки безпосередньо під час вот этих сделок купівлі-продажу? Колеги, і багато інших проблем. В тому числі і ці електронні аукціони не підуть на користь місцевим громадам, тому що не будуть залучені місцеві фермери, а будуть "кабінетні фермери" з Києва приймати участь і вигравати.</p>
<p></p>
<p>ГОЛОВУЮЧИЙ. Ставлю на голосування 726 правку. Комітетом не підтримана. Прошу визначатись та голосувати.</p>
<p></p>
<p>13:04:38</p>
<p>За-64</p>
<p>Рішення не прийнято.</p>
<p>727 правка, Івченко.</p>
<p></p>
<p>13:04:44</p>
<p>ІВЧЕНКО В.Є.</p>
<p>Івченко, "Батьківщина". Колеги, дивіться, у нас багато є зауважень до відповідної земельної реформи, яку ви запропонували. Є багато зауважень з юридичної точки зору, оскільки перш за все більшість положень так званої земельної реформи не відповідає нормам Конституції.</p>
<p>"Батьківщина" разом з аграрними асоціаціями, з науковцями, ми пропонуємо все ж таки, щоб люди сказали своє слово, люди сказали своє слово на референдумі, люди прийшли і записалися в ініціативні групи і зробили ці 3 мільйони підписів задля того, щоб ми з вами почули громадян України.</p>
<p>Подивіться останні соціологічні опитування: 75 відсотків людей готові прийти на референдум і сказати своє слово, з них майже 70, вони проти, проти того, щоб ми розпродавали...</p>
<p></p>
<p>ГОЛОВУЮЧИЙ. Ставлю на голосування 727 правку, комітетом відхилена. Прошу визначатися та голосувати.</p>
<p></p>
<p>13:06:05</p>
<p>За-61</p>
<p>Рішення не прийнято.</p>
<p>728-а. Кириленко.</p>
<p></p>
<p>13:06:09</p>
<p>КИРИЛЕНКО І.Г.</p>
<p>Шановний пане Голово, дякую вам за слово надане.</p>
<p>Хочу сказати наступне, продовжуючи приклад Німеччини, який я приводив, я хотів наголосити про те, що у світі зараз дуже з великою пересторогою, навіть у цивілізованих країнах, де все відпрацьовано, з пересторогою відносяться до торгівлі землею. Німеччина не сама аграрна країна, в рік сотнями гектарів виміряється кількість проданої землі, у Німеччині в обробітку десятки мільйонів гектарів.</p>
<p>Дивіться, наша поправка пропонує розвиваючі орендні відносини, за які ми виступаємо, "Батьківщина" підтримує орендні відносини, земля повинна бути у державній власності і держава повинна передавати в довготермінову оренду. Наша правка пропонує хоча б на 7 років встановити заборону на те, щоб передавати в суборенду і відчужувати цю землю хоча б на ці 7 років. Друзі, це ж продовольча безпека, це сільськогосподарська діяльність. Ні, поправка відхилена. Сьогодні отримав оренду, завтра…</p>
<p></p>
<p>ГОЛОВУЮЧИЙ. 728 правка, комітет не підтримав. Прошу визначатися та голосувати.</p>
<p></p>
<p>13:07:34</p>
<p>За-64</p>
<p>Рішення не прийнято. Правка не врахована.</p>
<p>Крулько, 730 правка.</p>
<p></p>
<p>13:07:42</p>
<p>КРУЛЬКО І.І.</p>
<p>Іван Крулько, фракція "Батьківщина". Фракція "Батьківщина", безумовно, що стоїть на позиції, що українська земля має бути у власності українського народу. І нас дуже дивує, як під гаслами того, що земля не буде продаватися іноземцям, пройшла пряма норма, коли іноземні банки зможуть володіти українською землею. Хіба це не був великий обман, про який ми попереджали, що так і буде?</p>
<p>Зараз пропонуються наступні рішення. Коли особливо цінні землі втратять свій статус, коли постійне користування землею взагалі відпаде як можливість, коли, по суті, під приводом консолідації від українців примусово будуть відбирати землю, яку вони обробляють, і коли найголовніше – фермери, які землю мають зараз в оренді і обробляють, вони, по суті постануть перед вибором або на аукціоні, конкуруючи з міжнародними корпораціями, ти купиш свою землю або, по суті, її просто відберуть. Ось проти чого…</p>
<p></p>
<p>ГОЛОВУЮЧИЙ. Ставлю на голосування 730 правку Крулька. Комітетом не підтримана. Прошу визначатись та голосувати.</p>
<p></p>
<p>13:09:09</p>
<p>За-61</p>
<p>Рішення не прийнято. Правка не врахована.</p>
<p>Наступна правка 731, Крулько.</p>
<p></p>
<p>13:09:15</p>
<p>КРУЛЬКО І.І.</p>
<p>Я хотів би продовжити. Проти чого виступає категорично "Батьківщина", коли говорить, що нехай український народ на всеукраїнському референдумі висловиться стосовно того, чи хочуть українці продавати землю. Чи вони вважають, що має бути прийнятий закон, який пропонувала "Батьківщина", коли українська земля знаходитиметься під контролем держави, а бажаючі обробляти землю зможуть її взяти в довгострокову оренду. Це саме той фермерський устрій, який є найбільш підходящим для того, щоб землі ефективно обробляли, з одного боку. З іншого боку, щоб земля приносила прибуток і Україна організувала на своїй території переробку вирощеної продукції. І в жодному разі не допустити, коли цілі території опиняться під контролем міжнародних корпорацій через інститут іноземних банків, які мають уже можливість по закону, який прийняли "Слуга народу", володіти землею.</p>
<p>Ми вважаємо, що тільки референдум має…</p>
<p></p>
<p>ГОЛОВУЮЧИЙ. Ставлю на голосування 731 правку Крулька. Комітетом не підтримана. Прошу визначатись та голосувати.</p>
<p></p>
<p>13:10:42</p>
<p>За-64</p>
<p>Рішення не прийнято, правка не врахована.</p>
<p>Наступна правка – правка номер 736, Крулько.</p>
<p></p>
<p>13:10:55</p>
<p>КРУЛЬКО І.І.</p>
<p>Іван Крулько, фракція "Батьківщина". І в продовження того, що я щойно говорив, я хотів би для всіх українців сказати, що "Батьківщина" 22 травня цього року в цю суботу проводить величезне зібрання, де буде більше 17 тисяч людей (фермерів, аграрних асоціацій, небайдужих громадян з усієї України), ініціює разом з асоціаціями проведення всеукраїнського референдуму.</p>
<p>Ця ініціативна група, яку по суті проводять фермери українські, повинна поставити на Всеукраїнський референдум одне питання: чи готові люди до того, що українська земля сільськогосподарського призначення буде предметом купівлі-продажу.</p>
<p>І ми запрошуємо тих, кому небайдужа доля України, долучатися до цієї ініціативи. Ми відкрили телефонні лінії, "гарячі лінії", куди можна телефонувати і…</p>
<p></p>
<p>ГОЛОВУЮЧИЙ. Ставлю на голосування 736 правку Крулька. Комітетом не підтримана. Прошу визначатися та голосувати.</p>
<p></p>
<p>13:12:21</p>
<p>За-60</p>
<p>Рішення не прийнято.</p>
<p>738-а, Шкрум.</p>
<p></p>
<p>13:12:26</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, 738 поправка – це одна з моїх уже останніх поправок (не повірите) до цього законопроекту, що дає мені можливість трошки підсумувати ті застереження, які ми маємо. Не лише застереження по електронним аукціонам і по тому, що вони не будуть друкуватися навіть у друкованих засобах масової інформації місцевого значення. Але й про те, що якби була прийнята наша поправка до цього або попереднього земельного закону про те, що ці закони, які вступлять в дію лише після оприлюднення результатів всеукраїнського референдуму по цьому питанню, то тоді, можливо, більшість би питань знялися.</p>
<p>Ви знаєте, я вимушена на сьогодні вивчати вже історію проведення референдумів з земельних питань. Наприклад, на останніх виборах в США під час виборів Президента Байдена було проведено більше 17 місцевих референдумів в більше 32 штатах, в тому числі в частинах питання землі й національних парків. І ці референдуми якраз показували, що влада турбується про думку людей, перш ніж приймати такі рішення. Ми теж маємо йти за таким самим шляхом.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 738 правку Шкрум. Комітетом не підтримана. Прошу визначатися та голосувати.</p>
<p></p>
<p>13:13:51</p>
<p>За-63</p>
<p>Рішення не прийнято. Правка не врахована.</p>
<p>Наступна правка Наливайченка, 740-а.</p>
<p></p>
<p>13:13:57</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Наполягаю на цій поправці. І ми наполягаємо на головному, фракція "Батьківщина", щоб були нарешті враховані інтереси людей, права громадян України. Нам, скажу вам відверто, абсолютно байдуже що там іноземні громадяни думають або планують щодо нашої землі, а от що нас насправді турбує – чия земля буде завтра, хто на ній буде господарем. Ми знаємо відповідь: господарями мають бути громадяни України, і сьогодні і завтра це має бути українська земля. Саме тому на українській землі тут і зараз ми вимагаємо проведення всеукраїнського народного референдуму, всенародного. Чому референдуму? Тому що люди мають вирішити: так чи ні щодо так званого ринку землі. Люди, насправді, для себе давно вирішили – хочуть і працювати і жити тут. І фракція "Батьківщина" бореться саме за таке право громадян України.</p>
<p></p>
<p>ГОЛОВУЮЧИЙ. Ставлю на голосування 740 правку Наливайченка. Комітетом не підтримана. Прошу визначатися та голосувати.</p>
<p></p>
<p>13:15:22</p>
<p>За-58</p>
<p>Рішення не прийнято.</p>
<p>741-а, Лабунська.</p>
<p></p>
<p>13:15:26</p>
<p>ЛАБУНСЬКА А.В.</p>
<p>Шановні депутати "Слуга народу", коли ви йшли на вибори разом з Володимиром Олександровичем Зеленським, ви обіцяли людям захищати Україну і українців. Ну, на жаль, ті закони, які сьогодні ви приймаєте, зовсім не відповідають вашим обіцянкам і вашим гаслам.</p>
<p>Я думаю, що ні для кого не є секретом, що сьогодні вже черга стоїть і вже сьогодні є замовлення скільки землі, в якій області придбати. Тому що так ціни, які є сьогодні в Україні, вони зовсім дешеві.</p>
<p>Так от, моя правка стосувалася саме того, щоб наші українці мали переважне право. Якщо відповідно до закону може мати у власності орендовану земельну ділянку несільськогосподарського призначення, має переважне право на придбання її у власність у разі продажу земельної ділянки за умови, що він сплачує ціну, за якою вона продається.</p>
<p></p>
<p>ГОЛОВУЮЧИЙ. Ставлю на голосування 741 правку, Лабунська. Комітет не підтримав. Прошу визначатися та голосувати.</p>
<p></p>
<p>13:16:51</p>
<p>За-60</p>
<p>Рішення не прийнято.</p>
<p>743-я. Івченко.</p>
<p></p>
<p>13:16:55</p>
<p>ІВЧЕНКО В.Є.</p>
<p>Шановні колеги, ми закінчуємо майже розгляд законопроекту. Я ще раз хочу вам сказати, що в цьому законопроекті нема пріоритетності місцевих фермерів, особливо тих, які на сьогоднішній день підтримують інфраструктуру села і допомагають об'єднаним територіальним громадам, сільським головам, старостам і так далі.</p>
<p>В цьому законопроекті є "кабінетні фермери", які будуть з Києва заходити на аукціони і вигравати більшість з них. Повірте, ми це вже проходили, коли геокадастр запроваджував аукціони з оренди з 2018 року.</p>
<p>Тому, колеги, важливо, щоб ми з вами зрозуміли, що тут є антидецентралізаційні речі, які не запроваджують і не зміцнюють місцевого товаровиробника. Сьогодні тут нема друкованих засобів масової інформації, щоб повідомити таких фермерів. Розумієте? Це важливо. І ось чому ми вам говоримо про недосконалість відповідного законопроекту.</p>
<p></p>
<p>ГОЛОВУЮЧИЙ. Ставлю на голосування 743 правку Івченка. Комітет не підтримав. Прошу визначатись та голосувати.</p>
<p></p>
<p>13:18:20</p>
<p>За-59</p>
<p>Рішення не прийнято. Правка не підтримана.</p>
<p>749 правка, Шкрум.</p>
<p></p>
<p>13:18:28</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, наступні дві правки мої – 749-а та 750-а. Вони обидві стосуються статті 9 і права, якраз прав орендаря, які ми намагаємося захистити.</p>
<p>А я, продовжуючи свою думку, хочу вам навести приклади, скільки країн в світі проводили референдуми щодо викупу і надання права власності або навіть оренди землі.</p>
<p>Наприклад, як я вже казала, в США тільки під час останніх виборів були проведенні такі референдуми в 32 штатах. І це були справжні місцеві референдуми, не просто опитування від Президента (як було у нас), не просто волонтери з незрозумілим статусом, яким платили заробітну плату незрозуміло як і незрозуміло за якими процедурами (і ми до сих пір цього не знаємо), а справжні референдуми по тій процедурі, яку зараз намагається застосувати фракція "Батьківщина".</p>
<p>В тому числі, ви будете здивовані, мова йшла про місцеві референдуми щодо земель національних парків в деяких штатах США. І це, я думаю, є класним прикладом про те, як треба проводити такі неоднозначні рішення.</p>
<p></p>
<p>ГОЛОВУЮЧИЙ. Ставлю на голосування 749 правку Шкрум. Комітетом не підтримана. Прошу визначатись та голосувати.</p>
<p></p>
<p>13:19:55</p>
<p>За-58</p>
<p>Рішення не прийнято.</p>
<p>750 правка, Шкрум.</p>
<p></p>
<p>13:19:59</p>
<p>ШКРУМ А.І.</p>
<p>Шкрум Альона, фракція "Батьківщина". Це моя остання поправка до цього законопроекту, колеги. І хочеться завершити чимось позитивним.</p>
<p>Мені відверто важко знайти позитив у тому, що на сьогодні відбувається з земельними питаннями і з земельними законами в Раді. Але єдиний позитив, який я бачу, що ми на сьогодні з вами йдемо чітко по процедурі Регламенту і проходимо всі поправки і на підтвердження, і на врахування.</p>
<p>І я думаю, що така процедура, вона показує, що все ж таки мінімальний хоча б, але діалог у парламенті є. Я сподіваюся, що наші аргументи, яких було достатньо, слухали українці. Деякі аргументи, точно знаю, слухали колеги. І я дякую тим колегами, які підходили до нас і казали про підтримку конкретних наших ініціатив і поправок, навіть при тому, що на них не вистачало голосів у залі.</p>
<p>І я думаю, що така процедура, хоча вона багатьом здається довгою, нудною, неефективною, все ж таки показує, що парламентаризм у країні ще є, і парламентаризм буде зміцнюватися. І я сподіваюся, що в майбутньому такі діалоги будуть проходити і в комітеті, і комітет буде враховувати багато правильних правок. І тоді вони не будуть звучати в залі.</p>
<p>Всім мужності і терпіння.</p>
<p></p>
<p>ГОЛОВУЮЧИЙ. Ставлю на голосування 750 правку Шкрум. Комітет не підтримав. Прошу визначатись та голосувати.</p>
<p></p>
<p>13:21:29</p>
<p>За-61</p>
<p>Рішення не прийнято. Правка не врахована.</p>
<p>752-а, Наливайченко.</p>
<p></p>
<p>13:21:37</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Шановні колеги, шановні громадяни України! Фракція "Батьківщина" так наполегливо діє і впевнена в своїх діях тільки з однієї причини. Бо ми віримо в успіх України, ми віримо в те, що громадяни України вірять в успіх України. Але ми категорично не віримо в те, що розпродавши землю іноземцям, знявши верхній шар землі, зрадивши країну, купивши собі нерухомість закордоном, можна говорити про успішну європейську державу.</p>
<p>Ми говоримо "так" всеукраїнському народному референдуму, де громадяни України і вирішать долю землі, де люди чітко знають, що жити на рідній землі означає мати успіх, мати майбутнє.</p>
<p>Тому ми всіх закликаємо підтримати ініціативні групи, які 22 травня в Київській області з'їдуться з усієї України. І український референдум буде!</p>
<p></p>
<p>ГОЛОВУЮЧИЙ. Ставлю на голосування 752 правку Наливайченка. Прошу визначатись та голосувати.</p>
<p></p>
<p>13:23:02</p>
<p>За-58</p>
<p>Рішення не прийнято.</p>
<p>753 правка, Наливайченко.</p>
<p></p>
<p>13:23:08</p>
<p>НАЛИВАЙЧЕНКО В.О.</p>
<p>Дякую, пане Голово.</p>
<p>Валентин Наливайченко, фракція "Батьківщина". Продовжуючи той фактаж, який наводили мої високопрофесійні колеги і колежанки, я щойно подивився, а яка ж вартість землі в Фінляндській Республіці, в Фінляндії. Так от громадянин Фінляндії, який проживає поблизу Порвоо (це наша Полтава). продає зараз 2 гектари, на аукціон виставив, за 80 тисяч євро. Кому він продає? Громадянину Фінляндії.</p>
<p>Так от у нас і відповідь до всіх громадян України – спочатку треба дати можливість вам, шановні наші громадяни, заробити на рідній землі. Друге – навести порядок на рідній землі, щоб був кадастр. І третє – дати можливість внутрішньому ринку і вартості землі бути справедливою. А те, що українська земля, мабуть, в рази дорожча за фінську, так це Богом дане.</p>
<p>Тому всеукраїнський референдум і ніщо, і ніхто інший вирішить долю української землі.</p>
<p></p>
<p>ГОЛОВУЮЧИЙ. Ставлю на голосування 753 правку. Комітет не підтримав. Прошу визначатись та голосувати.</p>
<p></p>
<p>13:24:30</p>
<p>За-61</p>
<p>Рішення не прийнято.</p>
<p>Наступна правка, Лабунська, 754.</p>
<p></p>
<p>13:24:35</p>
<p>ЛАБУНСЬКА А.В.</p>
<p>Анжеліка Лабунська, фракція "Батьківщина". 754 правка направлена знов на захист саме українського сільгоспвиробника. Вона передбачає, що якщо орендар зареєстрований як сільськогосподарський товаровиробник, то він має переважне право придбання її у власність у разі продажу цієї земельної ділянки через електронний аукціон, якщо його пропозиція є не більш як на 10 відсотків нижчою за найбільшу пропозицію з запропонованих учасниками аукціону.</p>
<p>Шановні, подивіться, яка сьогодні є економічна криза, який сьогодні стан взагалі в країні економічний. Давайте підтримаємо саме нашого сільськогосподарського виробника, давайте дамо йому переважне право на придбання земельної ділянки для того, щоб вони могли розвивати Україну і для того, щоб вони могли працювати саме на українській землі.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 754 правку Лабунської. Комітетом не підтримана. Прошу визначатись та голосувати.</p>
<p></p>
<p>13:25:57</p>
<p>За-59</p>
<p>Рішення не прийнято.</p>
<p>755 правка, Лабунська.</p>
<p></p>
<p>13:26:04</p>
<p>ЛАБУНСЬКА А.В.</p>
<p>Да, на жаль, це моя остання правка. Ні одна правка ні моїх колег, ні моя не підтримана. Вона направлена на захист землі. Давайте згадаємо, коли була в нас обов'язкова сівозміна. Подивіться, що зараз робиться з землею.</p>
<p>Якщо ми не проголосуємо і не заборонимо змінення призначення земель на протязі 7 років після придбання її на аукціоні, що залишиться з наших земель? Якщо вже так є, давайте все ж таки заборонимо змінювати цільове призначення земельних ділянок, тому що всі особо цінні землі, ліси – воно не відомо що з ними відбудеться. Тому прошу колег проголосувати і підтримати цю поправку.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 755 правку. Комітет не підтримав. Прошу визначатись та голосувати.</p>
<p></p>
<p>13:27:21</p>
<p>За-64</p>
<p>Рішення не прийнято. Правка не врахована.</p>
<p>756 правка, Івченко.</p>
<p></p>
<p>13:27:27</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, так ось, захищаючи національного товаровиробника, все ж таки потрібно було зробити запобіжники, які б допомагали бути активними учасниками всіх цих новацій, які ви пропонуєте, саме дрібним фермерам, середньому аграрному бізнесу, та тим, хто досі називається у нас одноосібниками. Ви сьогодні позбавляєте 4 мільйони селян можливості участі у цих торгах і аукціонах. Ви їм не даєте фінансової підтримки жодної і ніякої. Ви замовчуєте, що уряд Шмигаля так і не вніс на сьогоднішній день законопроект про розвиток сільських територій. Міністри цього уряду нічого не роблять, щоб зберегти українське село. Ви приймаєте закони, де ви даєте землю громадам, але не даєте їм можливості змінити відсоткову ставку і наповнити свої бюджети.</p>
<p>А в цьому законі ви не даєте можливості саме місцевим…</p>
<p></p>
<p>ГОЛОВУЮЧИЙ. Ставлю на голосування 756 правку Івченка. Комітетом не підтримана. Прошу визначатись та голосувати.</p>
<p></p>
<p>13:28:53</p>
<p>За-64</p>
<p>Рішення не прийнято.</p>
<p>757, Івченко.</p>
<p></p>
<p>13:28:59</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, і хочу сказати, що "Батьківщина" все ж таки залишилась в парламенті єдиною фракцією, яка не дала жодного голосу за відповідні закони про так звану земельну реформу. Жодний депутат "Батьківщина" не голосував за законопроекти, які ви запропонували щодо розпродажу української землі.</p>
<p>Ми навпаки підтримуємо людей і підтримуємо ті ініціативні групи, які в суботу приїдуть в Київ, 22 травня. 10 тисяч, а може, і більше буде людей, які будуть збирати 3 мільйони підписів. Ми навпаки хочемо, щоб всі ми підтримали проведення референдуму. Адже соціологічні дослідження показують: люди хочуть сказати своє слово.</p>
<p>Давайте не будемо зволікати з цим і запитаємо громадян, вони ж нас з вами обирали, громадян України, щодо відповідних ваших новацій.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 757 правку. Комітет не підтримав. Прошу визначатись та голосувати.</p>
<p></p>
<p>13:30:21</p>
<p>За-60</p>
<p>Рішення не прийнято.</p>
<p>758, Кириленко.</p>
<p></p>
<p>13:30:25</p>
<p>КИРИЛЕНКО І.Г.</p>
<p>Дякую, пане головуючий.</p>
<p>Я звертаюсь в цьому залі до фракції політичної партії "Європейська солідарність", звертаюсь до депутатської групи "Довіра", "За майбутнє". Друзі, три роки тому в цьому залі ви були теж народними обранцями і ми з вами проголосували за унікальний закон – в першому читанні був прийнятий конституційний Закон про фермерський уклад на селі в Україні величезною кількістю голосів тих, хто я зараз сказав. Друзі, чому ми зараз так категорично виступаємо проти цієї земельної реформи, проти цього закону і попередніх двох.</p>
<p>Дивіться, навіть цією поправкою, що пропонує "Батьківщина": пріоритетне право на набуття власності тому на землі, хто на ній працює, тобто фермеру. Відхилена правка.</p>
<p>Не буде фермерства в Україні, не буде фермерського укладу. Буде спекуляція, будуть іноземці. Я закликав вас колеги, не голосувати за цей закон категорично.</p>
<p></p>
<p>ГОЛОВУЮЧИЙ. Ставлю на голосування 758 правку. Комітет не підтримав. Прошу визначатись та голосувати.</p>
<p></p>
<p>13:31:46</p>
<p>За-66</p>
<p>Рішення не прийнято.</p>
<p>759 правка. Кириленко.</p>
<p></p>
<p>13:31:52</p>
<p>КИРИЛЕНКО І.Г.</p>
<p>Шановні колеги, одного разу кілька тижнів тому я звернувся до одного із активних розробників цієї земельної реформи. Я запитав його: "Василь Петрович, а з 1 липня хто це все очолить, коли на вухах буде стояти вся країна? Ти зможеш це очолити? Це ж треба все організувати. Це мільйони людей, мільйони доль". Знаєте, яка була відповідь? Каже: "Іван Григорович, хіба я схожий на божевільного?".</p>
<p>Так тоді закономірне питання перед голосуванням. Скажіть, будь ласка, де цей закон написаний? Він ким написаний і для кого? Для нас відповідь, "Батьківщини", зрозуміла – не для України, не для українців, не для українського селянина. Ось чому ми вимагаємо категорично референдум. Давайте запитаємо у народу, щоб у нас не було так: 3 роки тому ми проголосували за фермерський уклад, а зараз за його знищення. Так бути не може. В кінці кінців, давайте запитаємо у народу.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 759 правку Кириленка. Комітетом не підтримана. Прошу визначатись та голосувати.</p>
<p></p>
<p>13:33:20</p>
<p>За-70</p>
<p>Рішення не прийнято. Правка не врахована.</p>
<p>Наступна правка Крулько, 762-а.</p>
<p></p>
<p>13:33:28</p>
<p>КРУЛЬКО І.І.</p>
<p>Іван Крулько, фракція "Батьківщина". Цією поправкою я пропоную, щоби була введена система захисту кадастру, яка буде збудована на основі титулів Торренса. Титульна система Торренса – це модель реєстрації прав на нерухоме майно та одночасно матеріальну державну гарантію бенефіціару в разі втрати активів. Система Торренса була ведена в Сінгапурі в 1993 році спеціальним законом. Також елементи даної моделі застосовуються в Естонії, в результаті чого система в Естонії обліку нерухомості і земельного кадастру вважається однією з найкращих в Європі і самих досконалих.</p>
<p>Ось що я пропоную цією поправкою включити в цей закон і мені дивно, що навіть такі речі, абсолютно конструктивні і правильні, як захист кадастру, як гарантії прав на нерухоме майно і головне – на землю, ті, хто буде нею володіти, щоби відповідно несли відповідальність, і держава і реєстратор, за конкретне ведення держреєстру.</p>
<p></p>
<p>ГОЛОВУЮЧИЙ. Ставлю на голосування 762 правку Крулька. Комітетом не підтримана. Прошу визначатись та голосувати.</p>
<p></p>
<p>13:34:52</p>
<p>За-59</p>
<p>Рішення не прийнято.</p>
<p>763 правка, Крулько.</p>
<p></p>
<p>13:34:57</p>
<p>КРУЛЬКО І.І.</p>
<p>Іван Крулько, фракція "Батьківщина". У ході того, щоби українське фермерство могло розвиватися, одним із пріоритетних завдань є здешевлення і підвищення доступності кредитів для малих фермерських господарств на придбання різного роду техніки, на лізинг, на придбання земель, на ведення сільського господарства.</p>
<p>Саме ця поправка 763, яку я пропоную, вона передбачає створення спеціального фонду, який надасть можливість підтримувати мале українське фермерство.</p>
<p>І ми вважаємо, що якщо фермерський уклад, як основний аграрний уклад для української держави, не буде введений, а земля буде продаватися міжнародним корпораціям, український селянин залишиться без земель. Ми не будемо мати фермерських господарств, якісної продукції і найголовніше – те, що вирощується в Україні, не буде залишається в Україні, буде вивезено.</p>
<p>Ось чому ми пропонуємо референдум і плануємо, і намагаємося захистити українську землю, українського…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>13:36:08</p>
<p>ГОЛОВУЮЧИЙ. 763 поправка. Ставлю її на голосування. Комітет пропонує відхилити. Прошу визначатися та голосувати.</p>
<p></p>
<p>13:36:24</p>
<p>За-63</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:36:28</p>
<p>ГОЛОВУЮЧИЙ. Наступна правка Крулько, 767-а.</p>
<p></p>
<p>13:36:34</p>
<p>КРУЛЬКО І.І.</p>
<p>Іван Крулько, фракція "Батьківщина". Я хотів би ще раз для тих українців, які нас зараз дивляться, сказати одну надзвичайно важливу річ, про те, що 22 травня ми, як "Батьківщина", разом з аграрними асоціаціями, з ініціативи фермерських господарств, з ініціативи реальних людей, які працюють на землі, ініціюємо проведення всеукраїнського референдуму. Це єдиний засіб захистити українську землю і дати можливість людям висловитися на референдумі, хочуть вони продажу землі чи не хочуть.</p>
<p>Тим більше, соціологічні опитування показують, що більше 70 відсотків українців категорично проти продажу українських земель виступають. Більше того, українці вимагають, щоб їхня думка була почута і референдум був проведений. То, якщо держава гарантує українцям право на проведення референдуму за народною ініціативою, ми вимагаємо як "Батьківщина", щоб такий референдум був проведений і не створювалися фейкові групи, про які я зараз розповім.</p>
<p></p>
<p>ГОЛОВУЮЧИЙ. Ставлю на голосування 767 правку Крулька. Комітет не підтримав. Прошу визначатись та голосувати.</p>
<p></p>
<p>13:37:56</p>
<p>За-57</p>
<p>Рішення не прийнято.</p>
<p>769 правка, Крулько.</p>
<p></p>
<p>13:38:01</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні українці, я хотів би вам повідомити те, про що говорила на брифінгах і на Погоджувальній раді Юлія Тимошенко. У Дніпропетровській області у маленькому селі створені фейкові групи по 60 людей, не по 17 тисяч, як планує "Батьківщина" зібрати 22 травня, а по 60 людей, які нібито планують проводити референдуми. Мета цих фейкових груп одна – завадити справжнім фермерським господарствам, справжнім асоціаціям, які хочуть захистити українську землю, і "Батьківщині" проведення реального референдуму за народною ініціативою.</p>
<p>Бо закон, який прийняли "Слуга народу" в цій сесійній залі, передбачає, що, якщо вже створена якась ініціативна група, то по тому самому питанню не можна створити ще одну. Тому ці фейкові групи створюються з одною метою, щоб завадити нам провести всеукраїнський референдум. Але ми все одно будемо добиватися правди.</p>
<p>Тому я прошу цю поправку поставити на підтвердження.</p>
<p></p>
<p>ГОЛОВУЮЧИЙ. Ставлю на голосування 769 правку. Комітет не підтримав. Прошу визначатися та голосувати.</p>
<p></p>
<p></p>
<p>13:39:25</p>
<p>За-57</p>
<p>Рішення не прийнято. Правка не врахована.</p>
<p>770 правка, Крулько.</p>
<p></p>
<p>13:39:33</p>
<p>КРУЛЬКО І.І.</p>
<p>Іван Крулько, фракція "Батьківщина". Це моя остання поправка в цьому законопроекті. Але я хотів би сказати принципову нашу позицію: хоче нинішня влада цього чи не хоче, але ми доб'ємося разом з українським народом, 70 відсотків якого вимагає проведення референдуму, таки щоб він відбувся. І тому треба думати вже зараз, як ви будете назад "відкатувати" ці неукраїнські, не для народу прийняті рішення, які фактично лишають українських людей безземельними. Тому що ми переконані, що на всеукраїнському референдумі люди чітко скажуть "ні" розпродажу українських земель. Це буде принципова позиція українського народу. І тому ці всі закони, яким зараз так аплодують в цій сесійній залі, не будуть вартувати нічого, бо воля українського народу їх просто поставить на "стоп". А ми доб'ємося правди і справедливості, захистимо українського фермера і захистимо українську землю. Правда візьме гору над тими маніпуляціями, якими зараз годують наш народ.</p>
<p></p>
<p>ГОЛОВУЮЧИЙ. Ставлю на голосування 770 правку. Комітет не підтримав. Прошу визначатися та голосувати.</p>
<p></p>
<p>13:40:55</p>
<p>За-59</p>
<p>Рішення не прийнято.</p>
<p>Шановні колеги, зараз Скороход 3 хвилини замість 30 правок. Всі інші правки ми пройшли. Одну правку на врахування ви ставите. Не будете. Просто 3 хвилини.</p>
<p>Після цього 26 правок на підтвердження. І переходимо до голосування. Більше ніяких зауважень, пропозицій немає? Немає. Дякую.</p>
<p>Скороход Анна Костянтинівна.</p>
<p></p>
<p>13:41:24</p>
<p>СКОРОХОД А.К.</p>
<p>Шановні колеги, я не буду ставити всі 30 правок, адже це як плювати проти вітру, все одно потрапиш на себе і нічого результативного не отримаєш. Я просто хочу вам пояснити як депутат-мажоритарник з Київської області, 93 виборчий округ, що зараз відбувається у зв'язку з прийнятими законами і у зв'язку з тими законами, які ви проштовхуєте надалі.</p>
<p>А відбувається повний дерибан земель. На сьогоднішній день відбувається рейдерство землі на місцях, коли у людей просто віджимають їхні земельні ділянки. До мене щоразу, коли я приїжджаю на округ, немає, напевно, жодного дня, коли до мене не звертаються з приводу питання допомоги в тому, щоби повернути земельні ділянки. Вже попередньо почали викуповувати земельні ділянки. Ба більше, викуповують земельні ділянки інші люди, орендовані земельні ділянки іншими фермерами, і починають їх просто "кошмарити", тому що земельна ділянка знаходиться посередині десь інших земельних ділянок, які орендовані малими фермерами. Відбувається те, що люди не можуть отримати земельну ділянку, яка їм передбачена Земельним кодексом та Конституцією України. Через те, що земельних ділянок немає, але є земельні ділянки для родичів, для сусідів, для сватів, братів та кумів тих людей, які перебувають у владі на місцевих ОТГ. Відбувається те, що просто у людей похилого віку, які, на жаль, не розуміються в юриспруденції, і в яких, на жаль, немає коштів на нормальне оформлення, просто забирають їхні земельні ділянки, не виплачують за паї, роками не виплачують за паї, тому що навіщо, якщо вони у них будуть викуплені.</p>
<p>Ви знаєте, треба любити землю, тому що вона нам не належить, ми її позичили у своїх дітей, а зараз ви її просто в жахливий спосіб розпродаєте. Ви кажете, що ви – патріоти України, одягаєте на себе вишиванку, рвете на собі рубаху і кричите про те, що, ой, ні, ми – за Україну, ми за те, щоби в Україні все було добре. Але ви при цьому варварським способом розпродаєте найцінніше – землю, це те, що ніколи не буде повернуто і це те, за що ви будете відповідати в майбутньому. Повірте, за такі прийняті рішення ви будете поховані у цій землі. Жодне рішення, яке було прийнято проти Конституції, яке було прийнято проти українського народу, просто так не пройде і воно буде мати відповідні наслідки, тому думайте.</p>
<p></p>
<p>ГОЛОВУЮЧИЙ. Дякую.</p>
<p>Переходимо до правок на підтвердження. Запросіть народних депутатів до зали.</p>
<p>Юлія Володимирівна Тимошенко, правка номер 14.</p>
<p></p>
<p>13:44:46</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Ну, практично завершився розгляд законопроекту про те, як на аукціонах без будь-яких правил розпродати українську землю. І на сьогоднішній день вже очевидно, що починається з 1 липня велике обезземелення України, українських селян, фермерів, аграріїв.</p>
<p>Я можу сказати, що правка 14 тотально руйнує інститут договорів купівлі-продажу, права оренди земельних ділянок. Тобто цією правкою оренда земельних ділянок ставиться поза законом, тому що треба вирвати з рук української нації цю землю і за будь-яку ціну її привласнити практично за безцінь.</p>
<p>Те, що робиться зараз в залі, – це велике горе для України: що сидять невігласи, які або не розуміють національних інтересів, або плюють на них.</p>
<p>І тому я закликаю цю правку не підтверджувати.</p>
<p></p>
<p>ГОЛОВУЮЧИЙ. Шановні колеги, будь ласка, підготуйтесь до голосування.</p>
<p>Ставлю на підтвердження правка номер 14 народного депутата Сольського, якщо я не помиляюся. Готові голосувати? Комітетом правка врахована. Прошу підтримати та проголосувати.</p>
<p></p>
<p>13:46:27</p>
<p>За-277</p>
<p>Рішення прийнято.</p>
<p>Правка номер 16. Тимошенко.</p>
<p></p>
<p>13:46:34</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Ви зараз бачили на табло тих запроданців, які готові за вказівкою здавати українську землю. <i>(Шум у залі) </i>Там якраз абсолютна більшість в парламенті, і ви бачите, як "зливаються" ваші інтереси без будь-яких правил.</p>
<p>Ще в ХVIII столітті Жан-Жак Руссо сказав, що єдиний засіб утримати державу в стані незалежності від будь-кого – це сільське господарство на своїй власній землі. Володійте ви хоч усіма багатствами світу, якщо вам нема чим харчуватися, ви залежите від інших. Торгівля – сказав він – створює багатство, але сільське господарство на своїй землі забезпечує свободу кожного народу.</p>
<p>Те, що ви зараз робите, ви позбавляєте не лише землі українську націю, ви українську націю позбавляєте шансу на життя, позбавляєте свободи. І все це робиться за банальні хабарі і внаслідок банального лобізму.</p>
<p>Не підтримуйте цю правку.</p>
<p></p>
<p>ГОЛОВУЮЧИЙ. Ставлю на голосування правку номер 16. Комітетом була врахована. Ставиться на підтвердження. Прошу підтримати та проголосувати.</p>
<p></p>
<p>13:48:02</p>
<p>За-268</p>
<p>Рішення прийнято.</p>
<p>41 правка, Тимошенко.</p>
<p></p>
<p>13:48:06</p>
<p>ТИМОШЕНКО Ю.В.</p>
<p>Я ставлю на підтвердження 41 правку Сольського, який, до речі, є представником однієї з груп великих землевласників, який як керівник комітету має конфлікт інтересів і зараз протягує всі закони, які продають українську землю без будь-яких правил.</p>
<p>Я хочу просто нагадати вам, що цією 41 правкою по суті легалізуються всі права так званого емфітевзису, а це тіньовий забір у селян землі, який вже відбувався. І по суті руйнується інститут оренди.</p>
<p>Цю правку не можна підтверджувати. Але я хочу, щоб українці від цього залу Верховної Ради не чекали захисту їх інтересів. Не для цього це збіговисько тут зібралося. Вони обслуговують інтереси великої аграрної олігархії як в середині країни, так і за її межами. І будь-яка боротьба з олігархією Президента – це фейк.</p>
<p>Не підтримуйте цю правку.</p>
<p></p>
<p>ГОЛОВУЮЧИЙ. Ставлю на голосування 41 правку. Комітет її врахував. Ставиться вона на підтвердження.</p>
<p>Прошу підтримати та проголосувати.</p>
<p></p>
<p>13:49:36</p>
<p>За-272</p>
<p>Рішення прийнято.</p>
<p>42 правка, Тимошенко.</p>
<p></p>
<p>13:49:41</p>
<p>ТИМОШЕНКО Ю.В.</p>
<p>Зараз я хочу звернутися до громадян України, щоб ви просто концептуально знали, що протягується через цей зал. Протягується розпродаж землі в країні, де селяни вже давно позбавлені будь-яких грошей і прав. Протягується порядок, при якому власники паїв не будуть нічого абсолютно, ніяких прав мати. Або за безцінь скуплять так, або примусово, якщо їх ділянки будуть заважати великим пластам землі. У них забирають землю, яка їм дана в постійне користування, і вони вимушені будуть за неіснуючі у них гроші викуповувати.</p>
<p>Цей пакет законів знищує українське фермерство і знищує право України мати прибуток зі своєї землі, і володіти взагалі українській нації 72 відсотками території. Крім того, цим пакетом законів дозволяється продавати землю іноземцям. Це строго протирічить тому, що обіцяв Президент, він брехав.</p>
<p></p>
<p>ГОЛОВУЮЧИЙ. Ставлю на голосування правку 42. Комітетом врахована. Ставиться на підтвердження. Прошу підтримати та проголосувати.</p>
<p></p>
<p>13:51:06</p>
<p>За-273</p>
<p>Рішення прийнято.</p>
<p>Наступна правка 45, Тимошенко.</p>
<p></p>
<p>13:51:12</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Ця правка 45, щоб ви просто знали, вона ставить продаж землі лише в залежність від того, хто яку ціну дасть. В усьому світі, в усіх аграрних країнах спочатку віддають своїм фермерам. Подивіться на Францію, на Німеччину, на Польщу, на будь-яку країну: якщо фермер господарював на своїй землі певний час і він живе і працює на цій землі, він має абсолютно пріоритетне право за 10-20 років у розстрочку викуповувати свою землю.</p>
<p>Те, що вони зараз пропонують цим законом і конкретно правкою 45, це тільки гроші будуть вирішувати. А іноземні банки, іноземні фонди, корпорації і навіть олігархія місцева заплатить більше будь-якого фермера на три копійки – і на цьому завершиться українське фермерство.</p>
<p>Не підтримайте цю правку і взагалі всі ці закони. Голосуйте "проти"!</p>
<p></p>
<p>ГОЛОВУЮЧИЙ. Ставлю на голосування 45 правку. Комітетом підтримана. Прошу підтримати та проголосувати. Ставиться на підтвердження.</p>
<p></p>
<p>13:52:37</p>
<p>За-280</p>
<p>Рішення прийнято.</p>
<p>71 правка, Тимошенко.</p>
<p></p>
<p>13:52:43</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хочу сказати, що наша команда разом з майже всіма аграрними асоціаціями, разом з профспілками, в тому числі аграрними, разом з підприємцями, роботодавцями – ми боремося сьогодні проти того, щоб цей продажний парламент на чолі з Президентом, який лобіює інтереси великих корпорацій аграрних, світових і українських, щоби не допустити прийняття цих законів і не допустити розпродаж землі по цим драконівським законам.</p>
<p>Ми сьогодні виступаємо проти того, щоб продавати землю замість українських фермерів іноземцям. Ми за те, щоб українська земля приносила прибуток українцям і щоб українська земля приносила органічно чисту продукцію українським громадянам. Те, що зараз приймається, діаметрально протилежне тому, що я сказала. Не підтримуйте цю правку.</p>
<p></p>
<p>ГОЛОВУЮЧИЙ. Ставлю на голосування 71 правку. Комітетом не підтримана. Прошу визначатись та… Вибачте. Ставлю на голосування, вона підтримана комітетом. Ставиться на підтвердження. Прошу підтримати та проголосувати.</p>
<p></p>
<p>13:54:15</p>
<p>За-270</p>
<p>Рішення прийнято. Правка підтверджена.</p>
<p>75 правка.</p>
<p></p>
<p>13:54:21</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Цією правкою по суті запроваджується інститут закритих цінових пропозицій. Ви розумієте, що це буде один з великих елементів зловживання в закритому режимі і обману наших аграріїв і наших фермерів. Ми про це попереджаємо, але всі аграрії це знають. Вони блокували дороги, перекривали, для того, щоб ці закони не приймалися. Вони продавали свою сільгосптехніку, щоб зібрати хоч копійчину для того, щоб приймати участь в цих драконівських торгах.</p>
<p>Сьогодні аграрії разом з нами по всій країні збирають сили для того, щоб провести всеукраїнський референдум. 22 травня більше 17 тисяч людей ініціативної групи збираються для того, щоби почати проведення всеукраїнського референдуму. І ми побачимо, що буде робити Президент і його оточення, щоб цей референдум зірвати. А цю правку не підтверджуйте.</p>
<p></p>
<p>ГОЛОВУЮЧИЙ. Ставлю на голосування 75 правку. Комітетом не підтримана. Прошу... Комітетом врахована. Ставиться на підтвердження. Прошу підтримати та проголосувати.</p>
<p></p>
<p>13:55:52</p>
<p>За-266</p>
<p>Рішення прийнято.</p>
<p>88 правка, Тимошенко.</p>
<p></p>
<p>13:55:57</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хочу зараз дати таку інформацію Україні. Нещодавно було проведено соціологічне опитування групою "Рейтинг", які з'ясували, що 77 відсотків людей в Україні прагнуть проведення референдуму стосовно заборони продажу сільськогосподарської землі. 75 відсотків людей хочуть прийти на цей референдум. І абсолютно подавляюча більшість буде голосувати проти продажу землі. Майже 80 відсотків проти продажу землі української іноземцям. Але всупереч цим цифрам, які Президент Зеленський дуже добре знає, він протягує продаж землі без референдуму. Він протягує продаж землі вночі, в локдауни, в карантини, ламаючи цей парламент.</p>
<p>Питання. Чиє замовлення він виконує, якщо він знає, що народ проти? Він виконує замовлення зовнішньої і внутрішньої олігархії, він їх маріонетка.</p>
<p></p>
<p>ГОЛОВУЮЧИЙ. Ставлю на голосування правку номер 88. Комітетом вона була врахована. Ставиться на підтвердження. Прошу підтримати та проголосувати.</p>
<p></p>
<p>13:57:26</p>
<p>За-266</p>
<p>Рішення прийнято. Правка підтверджена.</p>
<p>100 правка, Тимошенко.</p>
<p></p>
<p>13:57:33</p>
<p>ТИМОШЕНКО Ю.В.</p>
<p>Дуже шкода, що зараз люди не бачать, що відбувається в цій залі. Приблизно 270 депутатів в цій Верховній Раді так чи інакше, під тиском чи в силу власних інтересів, по суті обслуговують команду Президента Зеленського і забезпечують продаж 72 відсотків території України.</p>
<p>Я можу вам сказати, що немає сьогодні в світі жодної країни, яка би так зі своєю територією, зі своєю родючою землею, з чорноземами поводилася. Немає жодного президента в світі, крім України, де би проти національних інтересів протягували цілу низку законів як пріоритетні, які позбавляють всі покоління українців по суті власної сільськогосподарської землі. Тільки в Україні твориться такий абсурд і маразм.</p>
<p>Не голосуйте за цю правку і за цей закон всі, у кого є совість.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:58:41</p>
<p>ГОЛОВУЮЧИЙ. Ставиться на голосування 100 поправка. Комітетом вона врахована. Тому прошу підтримати та проголосувати.</p>
<p></p>
<p>13:58:59</p>
<p>За-265</p>
<p>Рішення прийнято.</p>
<p>Наступна поправка 160. Юлія Володимирівна, будь ласка.</p>
<p></p>
<p>13:59:12</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хочу зараз також попередити цих 270 так званих депутатів, які сьогодні проти національних інтересів України діють, передаючи землю в тому числі іноземцям, про те, що їх прізвища, і ми про це подбаємо, будуть надруковані в районних, міських, обласних газетах. Ми рознесемо мільйонними тиражами листівки, щоб люди в обличчя знали своїх героїв – кожного, хто проголосував за позбавлення України свободи, права розпоряджатися своєю землею, своїми аграрними продуктами, своїм життям, по суті, життям своїх дітей і всіх нащадків. Ми хочемо, щоб люди знали прізвища цих запроданців, і щоб вони відповідали і перед своїми виборцями і перед українською історією. Рано чи пізно цей Президент, який започаткував цей бардак, буде за це відповідати, я в цьому не сумніваюся.</p>
<p>А правку не підтримуйте.</p>
<p></p>
<p>ГОЛОВУЮЧИЙ. Шановні колеги, я ставлю на голосування 160 поправку народного депутата Сольського. Комітет цю поправку врахував, тому прошу підтримати та проголосувати.</p>
<p></p>
<p>14:00:42</p>
<p>За-272</p>
<p>Рішення прийнято.</p>
<p>Наступна поправка 210. Будь ласка, Юлія Володимирівна.</p>
<p></p>
<p>14:00:48</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я хотіла би, щоб ви знали, що ця поправка, про яку ми зараз говоримо, вона передбачає, що той гарантований внесок, який вносять учасники аукціону, якщо вони не виграли цей аукціон, 30 відсотків вартості стартової ціни їм повертатися не буде. Це ще один великий пограбунок українських селян. Якщо вони програють ці аукціони, а вони точно програють, то ці 30 відсотків у них заберуть абсолютно без повернення. Це той внесок гарантований, який вони внесли від стартової ціни.</p>
<p>Я хочу запитати. Куди цей внесок піде? Хто грабує так українських аграріїв? Якщо в світі видають субсидії, субвенції аграріям, допомоги, пільгові кредити, дають їм розстрочку на 20 років для фермерів на викуп землі, то тут 30 відсотків передплати і забирають якщо людина програла аукціон. Сором у вас є? Не підтримуйте цей…</p>
<p></p>
<p>ГОЛОВУЮЧИЙ. Ставлю на голосування 210 поправку народного депутата Сольського. Комітет її врахував, тому прошу підтримати та проголосувати.</p>
<p></p>
<p>14:02:17</p>
<p>За-267</p>
<p>Рішення прийнято.</p>
<p>Наступна поправка 231-а. Юлія Володимирівна, будь ласка.</p>
<p></p>
<p>14:02:23</p>
<p>ТИМОШЕНКО Ю.В.</p>
<p>231 правка, вона продовжує, по суті, всі порядки, які на електронних аукціонах, які не будуть контролюватися Україною, тому що в цьому законі немає жодного посилання, хто буде ці електронні аукціони організовувати, хто за це відповідає, хто буде створювати правила, хто буде підводити підсумки. Все це просто віддається уряду, а уряд сьогодні виконує всі доручення Президента, а Президенту всі ці рішення замовляє аграрна олігархія і глобального світу і України.</p>
<p>Це означає, що 231 правка, як і всі інші, взагалі позбавляють людину, яка сьогодні живе і працює на землі, навіть шансу виграти ці аукціони, тому що правила будуть писатися просто аферистами і маніпуляторами, і правила не для українських селян. Не підтримуйте цю правку і голосуйте проти цього закону.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:03:31</p>
<p>ГОЛОВУЮЧИЙ. Ставлю на голосування 231 правку, Тимошенко. Комітетом була підтримана. Ставлю її на підтвердження. Прошу підтримати та проголосувати. Тимошенко її ставить на підтвердження.</p>
<p></p>
<p>14:03:50</p>
<p>За-265</p>
<p>Рішення прийнято. Правка підтверджена.</p>
<p>297 правка, Тимошенко.</p>
<p></p>
<p>14:03:58</p>
<p>ТИМОШЕНКО Ю.В.</p>
<p>297 правка. Вона передає на підзаконний рівень встановлення важливих складових проведення аукціону. Тобто ті аграрії, які будуть приймати участь в аукціоні, вони навіть до кінця не будуть знати ні умови, ні як їм виграти ці аукціони, ні що їм робити, тому що більшість правил буде встановлено на підзаконному рівні.</p>
<p>Це навмисно ці правки вносилися, навмисно створювались такі умови, тому що це будуть нечесні аукціони, та навіть і чесні наші селяни би програли, тому що у них грошей немає. А ці аукціони будуть проводити шулера, будуть проводити ті, хто просто через аукціони, через цей інститут будуть забирати у аграріїв, у фермерів українських землю. Ось що буде відбуватися.</p>
<p>І тому все, що ви зараз голосуєте, потім життя покаже, як це буде вбивати Україну. І тому всі, хто мають совість, не голосуйте за це.</p>
<p></p>
<p>ГОЛОВУЮЧИЙ. 297 правка, комітетом підтримана, врахована. ставиться на підтвердження. Прошу підтримати та проголосувати.</p>
<p></p>
<p>14:05:24</p>
<p>За-271</p>
<p>Рішення прийнято. Правка підтверджена.</p>
<p>309 правка. Тимошенко наполягає на ній.</p>
<p></p>
<p>14:05:33</p>
<p>ТИМОШЕНКО Ю.В.</p>
<p>Я думаю, люди, які слідкують за цим засіданням, дуже добре знають, що якщо на табло висвітлюється більше чим 226, а зараз це майже 270 голосів, це говорить про те, що в кулуарах вони вже цю землю поділили, і що Президент, який є ідеологом розпродажу сільськогосподарської землі, він вже все зробив для того, щоб в цьому парламенті сиділа слухняне стадо, яке буде тиснути ці зелені кнопки за речі, які протирічать національним інтересам України.</p>
<p>І тому я хочу, щоб 22 травня, де збираються аграрії, науковці, громадяни, громадські організації і в тому числі долучається і "Батьківщина", щоб просто показали цьому стаду, що люди проти, що люди не хочуть, щоб вони робили те, що вони тут роблять. Порушені основи парламентаризму, тому що в цьому залі приймаються рішення, які прямо суперечать волі і інтересам народу.</p>
<p>Не підтримуйте цей закон…</p>
<p></p>
<p>ГОЛОВУЮЧИЙ. 309 правка, комітет підтримав, ставлю її на підтвердження. Прошу підтримати та проголосувати. Навіть колеги аплодують, бачу.</p>
<p>Я бачу, що ви підтримуєте. Дякую.</p>
<p></p>
<p>14:07:00</p>
<p>За-270</p>
<p>Рішення прийнято. Правка підтверджена.</p>
<p>384 правка.</p>
<p></p>
<p>14:07:07</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Ми робимо по суті останнє зусилля, наша команда, в цьому безвідповідальному непрофесійному і продажному парламенті, ми робимо останнє зусилля для того, щоб виправити хоча б самі небезпечні елементи цього закону. Елементи, які викреслюють, по суті, з переможців аукціонів по розпродажу землі українських селян, аграріїв і фермерів. Ми намагаємося ще щось зробити. Але щоб ви бачили, що в цьому залі нікому й нічого не потрібно, ніхто нічого не вивчає і не читає в цих законах, ніхто не вивчає світову практику, що було з цими країнами, які щось подібне голосували.</p>
<p>Нещодавно у нас була на високому рівні делегація з Литви, в тому числі один з міністрів аграрної політики, він сказав, не робіть цієї помилки, ви, по суті, "прикончите" своє сільське господарство. Але все, на жаль, роблять проти України.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:08:25</p>
<p>ГОЛОВУЮЧИЙ. Шановні колеги, ставлю на голосування поправку 384. Комітет її врахував. Тому прошу підтримати та голосувати.</p>
<p></p>
<p>14:08:43</p>
<p>За-270</p>
<p>Рішення прийнято.</p>
<p>Наступна поправка 395. Юлія Володимирівна, будь ласка.</p>
<p></p>
<p>14:08:51</p>
<p>ТИМОШЕНКО Ю.В.</p>
<p>Зараз я хочу звернутися до Голови Верховної Ради. Ви знаєте, що наша команда до вас з повагою ставиться, але і ви поважайте парламентаризм.</p>
<p>Я хочу запитати. Навіщо, коли ви ставите на голосування, для тих, хто абсолютно вже "баран" і не знає, яку кнопку тиснути, ви говорите заповітні фрази. Ви говорите, що якщо голосувати, то "підтримайте", а якщо не голосувати, ви говорите слово "визначайтеся".</p>
<p>Я хочу запитати навіщо ви це робите? Навіщо ви принижуєте парламентаризм і навіщо ви ставите депутатів в це "стадо", яке не розуміє за що голосує і їм потрібні спеціальні знаки.</p>
<p>Я хочу звернутися до Голови Верховної Ради: більше не використовувати ці словесні знаки, як голосувати. У нас уже був пан Чечетов, світла пам'ять йому, який махав руками і ногами. Ну, не можна говорити про людей, які пішли з життя, погано. Але ж ви – молоде покоління, не перетворюйтеся в тих, хто дає сигнали, як голосувати без розуму і без совісті.</p>
<p></p>
<p>ГОЛОВУЮЧИЙ. Шановні колеги, 395 поправка, вона врахована комітетом. Тому ставиться вона зараз на підтвердження. Прошу голосувати і підтримати.</p>
<p></p>
<p>14:10:25</p>
<p>За-269</p>
<p>Рішення прийнято.</p>
<p>Наступна поправка 405-а. Юлія Володимирівна, будь ласка.</p>
<p></p>
<p>14:10:33</p>
<p>ТИМОШЕНКО Ю.В.</p>
<p>Тепер я хочу з великою повагою звернутися до Першого віце-спікера Верховної Ради. Я прошу, не переймайте, будь ласка, ту практику, яку демонструє Голова Верховної Ради, і не давайте словесні знаки, як голосувати.</p>
<p>Всі в парламенті знають, що якщо ви говорите "підтримайте", то це означає голосувати, а якщо ви говорите "визначайтеся", це означає не голосувати.</p>
<p>Скажіть, будь ласка, тут що, інтелекту немає ні грама? Тут що, абсолютно люди не розуміють, що вони голосують і що роблять? Навіщо такі знаки давати взагалі?</p>
<p>Зараз голосується земля, і це означає, що дві людини в залі поінформовані – Голова Верховної Ради і віце-спікер парламенту, як голосувати, а всі інші дивляться, як слова звучать, і знаєте, як собака Павлова "світло – слина". Так же ж не буває! Це ж парламент, тут же думати треба. Тут же думати, аналізувати, за що голосуєш.</p>
<p></p>
<p>ГОЛОВУЮЧИЙ. Шановні колеги, ставлю на голосування 405 поправку народного депутата Сольського. Вона врахована комітетом. Тому прошу голосувати. Голосувати.</p>
<p></p>
<p>14:12:07</p>
<p>За-271</p>
<p>Не працює, бачите.</p>
<p>Наступна поправка 427. Юлія Володимирівна, будь ласка.</p>
<p></p>
<p>14:12:18</p>
<p>ТИМОШЕНКО Ю.В.</p>
<p>Я думаю, процедура "світло – слина " трошки ускладнюється. Треба трошки більше уваги приділяти тому, що говорить Голова Верховної Ради або віце-спікер, тому що, ну, складніше словосполучення і складніше треба аналізувати.</p>
<p>Ну, я хочу вам сказати, що це пряма лінія, там зігзагів немає і тому будь-якими словами або руками, або ногами давайте знаки, тому що сутність законів в цьому залі немає ніякого значення, на жаль. І дуже прикро, що парламент, на який покладалася країна, Президент, на якого покладалася країна, який махав своїми програмами, де написано великими літерами слово "народовладдя", сьогодні все це розтоптане, розмазане, принижено. І замість народовладдя ключові слова: "голосуйте" або "не голосуйте", (це говориться прямо з трибуни) "визначайтеся".</p>
<p>Дорогі друзі, якщо ви будете так працювати в політиці, повірте мені, історія дасть вам відповідні оцінки.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:13:28</p>
<p>ГОЛОВУЮЧИЙ. Правка 427 комітетом була підтримана, врахована. Тому вимушений просити підтримати та проголосувати. Прошу голосувати. На підтвердження, підтвердження.</p>
<p></p>
<p>14:13:52</p>
<p>За-269</p>
<p>Рішення прийнято. Правка підтверджена.</p>
<p>Наступне питання – це правка 439. Тимошенко Юлія Володимирівна.</p>
<p></p>
<p>14:14:01</p>
<p>ТИМОШЕНКО Ю.В.</p>
<p>Пане Голово, а чого ви вимушені, можна запитати? Хто вас вимусив давати сигнали, як голосувати? Вам що затискали в тиски пальці чи, можливо, вас примушували якось? Я думаю, що коректно було би просто ставити на голосувати і все. Ну, всім в голосуванні, в принципі, зрозуміло: те, що пропонує "Батьківщина", треба голосувати просто протилежно. Ну є і інші закони. Я хочу порадити Голові Верховної Ради і Першому віце-спікеру, коли ви будете наступні законопроекти або проекти постанов ставити на голосування, спробуйте просто поставити на голосування, не даючи сигналів залу, і ми подивимося, що з цього вийде.</p>
<p>Можемо такий великий експеримент поставити? Якщо ви вже так землю зливаєте нахабно і принизливо, так може ви хоча би вже до парламентаризму повернетеся? Було би дуже здорово, хочеться це побачити. Хочеться побачити, як будуть шлях шукати ті, хто ключових слів не почує.</p>
<p></p>
<p>ГОЛОВУЮЧИЙ. Я просто дивлюся, іноді таке відбувається, що і фракція, яка критикує, теж підтримує цей законопроект і правки.</p>
<p>Ставлю на голосування правку 439. Комітетом була підтримана, врахована. Ну і давайте спробуємо. Прошу голосувати.</p>
<p></p>
<p>14:15:35</p>
<p>За-272</p>
<p>За – 272, навіть більше. Дякую, шановні колеги, за пораду.</p>
<p>Наступне питання, 465 правка. Юлія Володимирівна Тимошенко.</p>
<p></p>
<p>14:15:44</p>
<p>ТИМОШЕНКО Ю.В.</p>
<p>Знаєте, пане Голово, у вас уже настільки це до автоматизму доведено, що ви все одно сказали: "Прошу проголосувати". <i>(Шум у залі) </i></p>
<p></p>
<p>ГОЛОВУЮЧИЙ. Дякую за комплімент.</p>
<p></p>
<p>ТИМОШЕНКО Ю.В. "Прошу проголосувати" – це є той сигнал.</p>
<p>Я пропоную наступний раз… <i>(Шум у залі) </i>Я пропоную наступний раз сказати "визначайтеся". І подивимося, що буде в залі. Це класно буде подивитися. <i>(Шум у залі) </i></p>
<p>Дорогі друзі, я хочу нагадати вам, що ви здаєте святе право української нації на володіння своєю сільськогосподарською землею, передаєте це право зараз по суті на відкуп великим фінансовим глобальним структурам, великим глобальним корпораціям. І ви позбавляєте українців майбутнього.</p>
<p>Да, ми будемо боротися, наша команда, так, як ми зможемо це зробити. Но, на жаль, ви скористалися наївним вибором людей, і сьогодні ви цих людей маєте як хочете.</p>
<p>Не голосуйте за цю…</p>
<p></p>
<p>ГОЛОВУЮЧИЙ. Ставлю на голосування 465 правку. Комітетом вона підтримана, врахована, тому ставиться на підтвердження. Прошу підтримати та проголосувати.</p>
<p></p>
<p>14:17:12</p>
<p>За-272</p>
<p>Правка підтверджена.</p>
<p>Переходимо до наступної. 571 правка, Юлія Володимирівна Тимошенко.</p>
<p></p>
<p>14:17:21</p>
<p>ТИМОШЕНКО Ю.В.</p>
<p>Пане Голово, ви таки боїтеся відійти від протоколу, на жаль. Но що поробиш.</p>
<p>Ви знаєте, я просто буду пробувати вам це нагадувати при других законопроектах, інших, при проектах постанов. Чому? Тому що ми не маємо права використовувати ті низькі методи, які підміняють парламентаризм вказівками, сигналами, знаками, похлопуваннями, притопуваннями і всім іншим.</p>
<p>Я думаю, що парламентаризм в цьому залі був в декількох перших скликаннях, а далі це все, на жаль, перетворювалося в збіговисько. І сьогодні нічого не змінилося.</p>
<p>Я хочу зараз звернутися до українців. Ви обирали цю владу, ви обирали цього Президента. Сьогодні на вас ставляться експерименти: що ви витримаєте, що ні. Продовжується реформа Супрун, продовжується підвищення тарифів, у вас забирається земля, корисні копалини, скоро повітря заберуть.</p>
<p>Я хочу запитати: скільки ви ще будете триматись від цього всього і де свобода українців?</p>
<p></p>
<p>ГОЛОВУЮЧИЙ. Шановні колеги, 571 правка. Комітетом вона, як ви розумієте, була підтримана, врахована. Але щоб довести, що в парламенті не працює нейролінгвістичне програмування, прошу визначатися та голосувати.</p>
<p></p>
<p>14:19:00</p>
<p>За-269</p>
<p>Рішення прийнято, правка підтверджена.</p>
<p>Наступна правка 596. Юлія Володимирівна Тимошенко.</p>
<p></p>
<p>14:19:08</p>
<p>ТИМОШЕНКО Ю.В.</p>
<p>Да, шановні друзі, я хочу нагадати, що є такий дуже-дуже тяжкий і страшний досвід Мадагаскару. Ви знаєте, що на Мадагаскарі, там, де практично 100 відсотків родючих земель, так, як і у нас майже, прийняли такі самі закони, як сьогодні приймаються в Україні, де без будь-яких правил і обмежень іноземним корпораціям можливо продавати було землю. Я можу вам сказати, що до того, як це сталося, і після того, як у людей, які практично вже потрапили в систему цієї м'ясорубки, забрали землю, продукти харчування, все інше, із щасливого народу, який мешкав на Мадагаскарі, вони сьогодні вийшли в лідери країн світу – по соціології, яку веде Організація Об'єднаних Націй – в лідери країн, які голодують. І зараз вони думають, як свою землю повернути.</p>
<p>Я не хочу, щоб те саме переживала українська нація внаслідок тупості і продажності цієї влади. Не голосуйте.</p>
<p></p>
<p>ГОЛОВУЮЧИЙ. Ставлю на голосування 596 правку. Комітетом врахована, підтримана. Прошу підтримати та проголосувати.</p>
<p></p>
<p>14:20:32</p>
<p>За-267</p>
<p>Рішення прийнято.</p>
<p>625 правка, Тимошенко.</p>
<p></p>
<p>14:20:37</p>
<p>ТИМОШЕНКО Ю.В.</p>
<p>Пане Голово, не надовго вас вистачило, ви знову повернулися до того формулювання, до якого звикли. Треба відвикати, я вас дуже прошу. З повагою до вас ставлюся, але це виглядає дуже принизливо для парламенту. Ви не можете це демонструвати.</p>
<p>Але що стосується 625 правки, допускається визнання таких торгів, що відбулися, у разі наявності одного учасника. Це вже давненько такого не було. Тобто іншими словами: якщо заблокують реєстрацію всіх, хто хоче претендувати на цю землю, і залишать одного учасника, нічого страшного. Аукціон з одним учасником правкою 625 дозволяється, як і багато іншого, що просто вже виглядає реально як абсурд, просто абсурд.</p>
<p>Говорять, що тим складніше промивати мізки, чим більше звивин. Ну, я бачу, що мізки промивати дуже легко, тому що звивин небагато.</p>
<p>І тому я прошу всіх, хто має совість, честь і розум – не голосуйте за це.</p>
<p></p>
<p>ГОЛОВУЮЧИЙ. 625 правка. Комітетом підтримана, врахована. Тому ставиться на голосування. Я прошу проголосувати.</p>
<p></p>
<p>14:22:02</p>
<p>За-269</p>
<p>Рішення прийнято.</p>
<p>Юлія Володимирівна, я думаю, що наступна правка 655, тут вже не буде запитань до постановки на голосування.</p>
<p></p>
<p>14:22:11</p>
<p>ТИМОШЕНКО Ю.В.</p>
<p>Так, 655 правка, просто, щоб ви знали, про що тут. Я хочу хоча б двома словами вам говорити про сутність. Допускається купівля земельної ділянки за стартовою ціною одним учасником.</p>
<p>Дорогі друзі, написати "корупція" – це нічого не написати. Агов! Де тут у нас антикорупціонери? Де тут у нас громадські організації грантові? Де у нас всі, хто зараз протягує цю ганьбу, цей закон через парламент?</p>
<p>Я просто раджу тим людям, які покладаються на чужу думку, іноді закони читати. Я розумію, що тут діють не розум, не аналітика, не професіоналізм, а договорняки і корупція – плата за голосування, тому я дуже прошу вас, не голосуйте за цей закон і не підтверджуйте цю правку. Якщо ви зараз її підтвердите, то ви допускаєте, що один учасник аукціону купить цю землю за стартовою ціною. Та який же це аукціон? Не обманюйте хоча б себе. І взагалі не голосуйте за це убожество.</p>
<p></p>
<p>ГОЛОВУЮЧИЙ. Ставлю на голосування правку номер 655. Комітетом була врахована. Тому прошу голосувати та підтримати.</p>
<p></p>
<p>14:23:39</p>
<p>За-265</p>
<p>Рішення прийнято.</p>
<p>719 правка. Тимошенко. На підтвердження.</p>
<p></p>
<p>14:23:44</p>
<p>ТИМОШЕНКО Ю.В.</p>
<p>Дорогі друзі, насправді закінчуються правки на підтвердження, залишилося 2 правки. Ви бачите, навіть природа не витримала, там гроза десь уже йде, тому що те, що робиться в цьому залі Верховної Ради, це вже шабаш називається. Розумієте? Це пир під час чуми. Країна в економічній кризі, країна, яка без запозичень не може прожити жодного дня, країна, яка свою економіку за останні роки практично "кончила", там внаслідок локдаунів, коронавірусу і всього іншого, що призвело до стагнації по суті всіх домогосподарств в Україні, починає під час війни продаватися земля. Мені здається, коли наші нащадки будуть читати цю історію, вони просто будуть думати, що тут неандертальці, божевільні, це люди, які взагалі не розуміють, як живе світ, які пріоритети, які цінності.</p>
<p>І тому я прошу вас: не голосуйте за цю правку і за цей...</p>
<p></p>
<p>ГОЛОВУЮЧИЙ. Ставлю на голосування 719 правку. Комітетом підтримана. Ставиться на підтвердження. Прошу підтримати та проголосувати.</p>
<p></p>
<p>14:25:11</p>
<p>За-274</p>
<p>Рішення прийнято.</p>
<p>Крайня правка Юлії Володимирівни Тимошенко, яка ставиться на підтвердження, 766.</p>
<p></p>
<p>14:25:19</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". На що ми покладаємося для того, щоб зупинити цей шабаш з розпродажем сільськогосподарської землі іноземцям і корупціонерам? Ми покладаємося на декілька речей.</p>
<p>Перше. 3 червня починає, продовжує, вірніше, розгляд Конституційній Суд неконституційності цього Закону про продаж землі. Я не знаю, після розгону і розгрому Президентом Конституційного Суду, скільки там залишилося людей, у кого є совість, честь і здатність приймати рішення на користь України.</p>
<p>А друге – це 22 травня о 12:00 біля Києва збирається більше 17 тисяч людей для того, щоб розпочати референдум за народною ініціативою проти продажу сільськогосподарської землі. Якщо це не спрацює, згідно Конституції, конституційно будемо піднімати людей і трішки виселяти цю владу, яка зарвалася і вже не розуміє, що вона служить людям.</p>
<p>Слава Україні! Ми – проти продажу землі.</p>
<p></p>
<p>ГОЛОВУЮЧИЙ. Ставлю на голосування 766 правку. Комітетом підтримана, врахована. Ставиться на підтвердження. Прошу підтримати та проголосувати.</p>
<p></p>
<p>14:26:43</p>
<p>За-267</p>
<p>Рішення прийнято.</p>
<p>Дві правки залишилися: одна правка Івченко, одна правка Кабаченко. Переходимо після цього до голосування за закон в цілому.</p>
<p>Івченко, 776 правка.</p>
<p></p>
<p>14:27:00</p>
<p>ІВЧЕНКО В.Є.</p>
<p>Вадим Івченко, "Батьківщина". Шановні колеги, ця правка, яку я ставлю на підтвердження, вона, в принципі, така ж, про яку ми говорили в Законі 2194. Якщо ми говоримо про децентралізацію і якщо ми говоримо про те, що після прийняття цього закону саме органи місцевого самоврядування мають вирішувати питання, що віддавати під особисті селянські господарства, що віддавати через аукціони фактично в оренду, то ми маємо зупинити цю правку. Бо ця правка говорить наступне. Що всі накази, всі рішення і розпорядження щодо передачі відповідних земель органами попередніми, а в нашому контексті це Держгеокадастр, а він не все безкоштовно робив, ви розумієте, чому це було зроблено, то органи місцевого самоврядування мають прийняти відповідні рішення. І ці земельні ділянки мають піти по тій процедурі, які прийняті раніше відповідними органами.</p>
<p>Колеги, це не децентралізація в цій правці, це антидецентралізація. І повірте, будуть рішення, де органи місцевого самоврядування будуть сумніватися в тому, що це…</p>
<p></p>
<p>ГОЛОВУЮЧИЙ. Правка врахована редакційно. Ви наполягаєте на повному її врахуванні? Ви на підтвердження її ставите. Тобто вона врахована редакційно. Ви пропонуєте її відхилити.</p>
<p>Ставлю на голосування пропозицію Івченка… ні, пропозицію комітету, вибачте. У нас рішення комітету врахувати редакційно. Тому пропонується залишити пропозицію комітету. Ставлю її на підтвердження. Прошу підтримати та проголосувати.</p>
<p></p>
<p>14:29:04</p>
<p>За-272</p>
<p>Рішення прийнято. Правка номер 776 залишається врахованою редакційно.</p>
<p>Наступна правка 236, Кабаченко.</p>
<p></p>
<p>14:29:13</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Одна із численних корупційних схем, яка "зашита" в законопроект 2195, полягає в наступному. Це поєднання двох правок 236, яку ми маємо зараз скасувати, та правки 655. Про що йдеться в правці 236? Що лот може сприйматися і виставлятися на електронні аукціони, якщо він дорівнює до 20 гектарів, не 5, не 1 гектар, до 20.</p>
<p>Перше. Якщо б хтось зміг пояснити, чому 20 гектарів, а не 1, добре, ми б зарахували вашу відповідь.</p>
<p>І 655 правка, яка дозволяє одній особі, яка з'явилася на електронні торги, отримати ці 20 гектар за стартовою ціною. Ось це одна із численних корупційних схем, які "зашиті" в цьому законопроекті. Давайте зараз викинемо правку 236 і тому вона зменшить коло зловживань у правці 655. Правку 236 прошу скасувати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 236. Комітетом була підтримана і врахована. Ставиться на підтвердження. Прошу підтримати та проголосувати.</p>
<p></p>
<p>14:30:34</p>
<p>За-274</p>
<p>Рішення прийнято.</p>
<p>Переходимо до голосування за закон в цілому. Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів щодо продажу земельних ділянок державної та комунальної власності або прав на них (оренди, суперфіцію, емфітевзису) через електронні аукціони (реєстраційний номер 2195).</p>
<p>Готові голосувати? Прошу підтримати та проголосувати.</p>
<p></p>
<p>14:31:28</p>
<p>За-272</p>
<p>Рішення прийнято. Закон прийнятий в цілому.</p>
<p>Покажіть по фракціям. "Слуга народу" – 230, "Опозиційна платформа – За життя" – 0, "Європейська солідарність" – 0, "Батьківщина" – 0, "Партія "За майбутнє" – 6, "Голос" – 14, "Довіра" – 18, позафракційні – 4.</p>
<p>Шановні колеги, наступне питання порядку денного – це проект Постанови про внесення змін до порядку денного п'ятої сесії Верховної Ради України дев'ятого скликання (реєстраційний номер 4690-12).</p>
<p>Ставлю на голосування пропозицію про прийняття в цілому проекту Постанови (реєстраційний номер 4690-12).</p>
<p>Готові голосувати? Прошу підтримати та проголосувати.</p>
<p></p>
<p>14:32:23</p>
<p>За-274</p>
<p>Рішення прийнято.</p>
<p>Шановні колеги, наступне питання порядку денного – це проекти постанов про скасування рішення Верховної Ради України про прийняття у другому читанні та в цілому проекту Закону про внесення змін до деяких законів України щодо розвитку інституту старост. Тут багато авторів цих постанов, зараз іде мова по тій стандартній процедурі, що і застосовувалась: спочатку виступають всі автори, після цього доповідь комітету, після цього два – за, два – проти, обговорення за скороченою процедурою, після – голосування. Голосується кожна постанова окремо.</p>
<p>До слова запрошується народний депутат України Тимошенко Юлія Володимирівна. Ми зайшли в питання, тут не може бути…</p>
<p></p>
<p>14:33:36</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Те питання, яке ми зараз розглядаємо, воно дуже тісно пов'язане з питанням продажу сільськогосподарської землі. Ви ж розумієте, що по суті всі наші родючі землі, які можна обробляти, вирощувати врожай, зосереджені в селах. І саме тому місцеве самоврядування для сіл – це є дуже важливий елемент взагалі самоврядування української нації.</p>
<p>Ви знаєте, що до сьогодення, в принципі, села мали право обирати свої сільради, обирати голів сільрад і все це робилося відкрито, демократично шляхом виборів. Зараз той закон, який проголосований і який ми вимагаємо скасувати, повертає той порядок, який існував під час фашистської окупації України. Тобто призначення старост в села без врахування думки людей зверху.</p>
<p>Я хочу запитати, чим село провинилося перед цим парламентом, перед новим Президентом, що в місті можуть обирати свою раду, свого мера, голову міськради, а чим село провинилося, що в селі старост, як під час Другої Світової війни, будуть призначати зверху, не погоджуючи це з селом? Це означає, що це невід'ємна частина обезземелення людей, селян, аграріїв, тому що зверху староста буде виконувати вказівки без врахування волі сільської громади.</p>
<p>І тому наша команда вважає це вже фашизмом, це діє проти місцевого самоврядування. І ми вимагаємо скасувати цей закон, і не знущатися над селянами, не принижувати їх, просто не позбавляти прав бути людьми.</p>
<p></p>
<p>ГОЛОВУЮЧИЙ. Пузійчук Андрій Вікторович.</p>
<p>Цимбалюк Михайло Михайлович.</p>
<p></p>
<p>14:36:08</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Законопроект про місцеве самоврядування в цілому – взагалі дуже прогресивна система європейської ідеї і хартії місцевого самоврядування. Але інститут старост виписаний таким чином, що практично нівелює всю ідею передачі повноважень на органи місцевого самоврядування. З давніх давен староста або війт – це був найшановнішою, найповажнішою людиною в селі, на хуторі чи в містечку. Це та людина, яка користувалася повагою, мала право вирішального голосу і яку однозначно обирали на віче, на загальних зборах біля церкви на церковному подвір'ї.</p>
<p>Який законопроект був ухвалений в цій сесійній залі? Що старосту призначає керівник об'єднаної територіальної громади. За цим законом буде велика кількість сіл, які взагалі не матимуть старости, староста буде на декілька населених пунктів. Яка тоді ідея представництва тієї чи іншої території? Це перший шлях чи перший крок на шляху до знищення ідеї самої місцевого самоврядування, коли старости не будуть членами виконкому, не будуть мати право голосу, все буде вирішуватися у кабінеті голови об'єднаної територіальної громади. Дай Боже, якщо громаді повезло, що цей голова – людина виважена, авторитетна. А якщо, не дай Бог, хто ж тоді буде представляти громаду? Це неприпустимий законопроект.</p>
<p>Прошу підтримати мою постанову. Дякую.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>14:38:31</p>
<p>ГЕРАЩЕНКО І.В.</p>
<p>Шановні українці, відчуття, що "Слуга народу" ніколи не бувають у своїх округах, інакше вони б точно знали, що народ категорично проти того, щоб ви руйнували реформу децентралізації і забирали законне право громадян обирати старост.</p>
<p>Чому саме сьогодні "слуги" дійсно забирають право селян обирати собі старост? Це напряму пов'язано з земельними законами, коли почнеться насправді так само в рамках земельної реформи можливість зловживати цими рішеннями і поставлений староста, визначений, на сто відсотків свій з Банкової, розумієте, буде вирішувати питання приватизації землі на користь "слуг", а не народу.</p>
<p>Друга проблема цього закону, що здається, де інститут старост, а де Конституційний Суд. Але коли "слугам" дуже хочеться, то вони прив'язали в цей закон так само норму про руйнацію незалежності Конституційного Суду.</p>
<p>Знаєте, як кажуть в народі, "где имение, а где наводнение", але "слуги" поєднали це для того, щоби в Конституційний Суд пропихати свою однофракційку і скасувати норму, що кандидати на посаду суддів Конституційного Суду мають скласти свої мандати.</p>
<p>Власне, ми категорично проти руйнації реформи децентралізації, ми категорично проти руйнації незалежності Конституційного Суду, які ви впроваджуєте.</p>
<p>І насправді, друзі, ми звертаємося сьогодні до кожного українського села. Вимагайте зустрічі зі "слугами", яких ви обрали через те, що вас обдурили у 2019 році, і нехай вони звітують перед вами, яке право вони мають забирати у вас безпосереднє право голосу, яке право вони мають своїм законом нав'язувати норму, що староста буде призначатися, а не обиратися селом. Староста має служити селу, а не, вибачте…</p>
<p></p>
<p>ГОЛОВУЮЧИЙ. Наступний автор постанови – Герасимов Артур Володимирович.</p>
<p></p>
<p>14:40:59</p>
<p>ГЕРАСИМОВ А.В.</p>
<p>Шановний пане головуючий, шановні колеги, шановні українці! Ухвалення законопроекту 4535, давайте бути відвертими, стало ударом по місцевому самоврядуванню, і під соусом "реформи" поставило під загрозу знищення інституту старост. Фактично старост збираються нав'язувати громадянам замість того, щоб вони самі реалізовували своє право на самоврядування.</p>
<p>Але це не єдина бомба, яку заклали в редакцію закону представники монобільшості. У текст законопроекту між першим та другим читанням додали зміни в Закон "Про Конституційний Суд України", чим грубо порушили Регламент. По-перше, питання КСУ не стосується питання правової регламентації інституту старост і тому не могло бути включено в цей закон. І тим паче не могло бути між першим і другим читанням, бо це питання не було предметом розгляду цього закону в першому читанні. І зараз, шановні колеги, може виникнути досить серйозний прецедент порушення Регламенту в інтересах влади, давайте бути відвертими, не перший в цій залі, який зараз організується монобільшістю. І якщо це знову станеться, це буде черговий приклад дискредитації парламенту України монобільшістю пана Зеленського.</p>
<p>Саме тому я прошу вас підтримати цю постанову, відправити цей законопроект, я маю на увазі основний, на повторне друге читання і зробити його таким, щоб не було порушень Регламенту в цьому законі. Бо на сьогодні, ви знаєте, якщо ці постанови сьогодні не будуть підтримані і цей законопроект набуде чинності, просто зрозумійте, от хто слухає, хто не слухає, ви на чорне скажете біле і на біле скажете чорне.</p>
<p>Щоб ви розуміли, що підстав для скасування більше, ніж достатньо. Тому прошу підтримати будь-яку з цих постанов.</p>
<p>Дякую.</p>
<p></p>
<p>ГОЛОВУЮЧИЙ. Кириленко Іван Григорович. Не наполягає.</p>
<p>Власенко Сергій Володимирович. Є Власенко? Власенко, будь ласка.</p>
<p></p>
<p>14:43:12</p>
<p>ВЛАСЕНКО С.В.</p>
<p>Шановний пане головуючий, шановні колеги! Я хотів би підтримати всіх попередніх колег, і Юлію Тимошенко, і Михайла Цимбалюка, про те, що цей закон повністю руйнує базові засади місцевого самоврядування в частині призначення старост.</p>
<p>Але цей закон страшний не лише цим. Насправді в цей закон дійсно вночі, за день до слухання було впихнуто статтю, по якій одна шановна або нешановна пані із монобільшості хоче себе пропхати в Конституційний Суд. Як сьогодні формується ця позиція? Кандидат в конституційні судді за день до голосування повинен скласти мандат. Але людина боїться, що її здурять, що в неї не буде голосів і вона хоче сидіти, вибачте, п'ятою точкою на двох стільцях – і залишатися депутатом і балотуватися в Конституційний Суд, і мати всі гарантії і тут і там, і там і сям. Це, знаєте, скажіть, будь ласка, чим це відрізняється від законопроекту про Генерального прокурора, який був прийнятий попереднім складом парламенту? Абсолютно нічим. Це такі самі подвійні стандарти. Це дії абсолютно всупереч висновкам Венеційської комісії, яка чітко написала, що не може депутат діючої каденції бути кандидатом в судді Конституційного Суду, тому що це політизує роботу Конституційного Суду. Не може цього бути – написала Венеційська комісія.</p>
<p>Але депутатам з монобільшості начхати на це. Тій шановній пані теж на те начхати, бо вона дуже хоче стати суддею. Дуже хоче. Вона політик, вона буде проводити генеральну лінію партії, але байдуже – аби призначили. Аби нічого не відбувалося, аби скоріше, аби якось, аби зробити.</p>
<p>Насправді, це повна руйнація всього. Це повна руйнація парламентаризму. Це повне нехтування Регламентом. Це абсолютно чітка невідповідність статті 116 Регламенту, про що я відповідно до Регламенту заявив під час розгляду цього питання. А відтак, прошу підтримати мою постанову.</p>
<p>Дякую.</p>
<p></p>
<p>ГОЛОВУЮЧИЙ. Климпуш-Цинцадзе Іванна Орестівна.</p>
<p></p>
<p></p>
<p>14:45:35</p>
<p>КЛИМПУШ-ЦИНЦАДЗЕ І.О.</p>
<p>Шановний пане Голово, шановні колеги! Дійсно, 15 квітня на позачерговому засіданні Верховна Рада ухвалила законопроект нібито щодо розвитку інституту старост. Але, як уже говорили деякі колеги, у законопроект, який мав би стосуватися виключно місцевого самоврядування, і я зараз опущу всі новели цього законопроекту, була внесена поправка, так саме поправка 138 про внесення змін до Закону України "Про Конституційний Суд України", який не має, очевидно, жодного відношення до місцевого самоврядування. І це грубо порушує Регламент Верховної Ради України.</p>
<p>Ви, шановні колеги, чи нешановні, створили всі законодавчі передумови для того, щоб ваша колега-депутатка стала суддею Конституційного Суду. І, ви знаєте, всі вже бачили в інтернеті всі фотографії стосовно того, що саме час вашої монобільшості має зараз найбільшу юридичну силу, ні закон, ні правила, ні процедури.</p>
<p>Вами було порушено не тільки статтю 116 Регламенту Верховної Ради України, тому що поправка зовсім не відповідає предмету правового регулювання цього основного законопроекту. А цією поправкою ви руйнуєте один з засадничих принципів функціонування Конституційного Суду – його неупередженість.</p>
<p>І більше того, ця поправка, очевидно, суперечить висновкам Венеційської комісії. Ви, колеги, не тільки закон порушуєте, ви своїми "хотєлками" порушуєте всі морально-етичні принципи і морально-етичні норми, ви руйнуєте засади інституцій і ви руйнуєте засади держави.</p>
<p>Я прошу підтримати будь-яку з цих постанов, яка скасовує голосування за закон. І, власне кажучи, повернутися до його розгляду в нормальному ключі, без оцих шулерських побажань і поправок, які ви внесли під покровом ночі.</p>
<p>Дякую.</p>
<p></p>
<p>ГОЛОВУЮЧИЙ. Федина Софія Романівна.</p>
<p></p>
<p>14:47:55</p>
<p>ФЕДИНА С.Р.</p>
<p>Ну, а що ж ми можемо дивуватися? В цьому вся сутність чинної влади "слуг народу" – ґвалтувати, ґвалтувати і ґвалтувати. І починаючи з того, що у вас ґвалтівник у ваших рядах відсиджується і це, виявляється, нормально для вас і для вашої влади, але чомусь ви намірені систематично ґвалтувати Регламент, Конституцію, закони, державний устрій, тому що на більше ви не здатні.</p>
<p>В даному випадку ми маємо, що законопроект, який стосується інституту старост, передбачає масове вами, "слугами", зґвалтування Регламенту України, зокрема, у статті 116 і у статті 118.</p>
<p>Законодавчі ініціативи, які стосуються Конституційного Суду в цьому даному законопроекті, вони не були предметом розгляду законопроекту ні у першому читанні. Про необхідність таких змін не було сказано ні у висновку головного комітету, ні у висновку ГНЕУ, ні головуючим на пленарному засіданні Верховної Ради.</p>
<p>Питання, якщо воно вже стосувалося Конституційного Суду, мав бути висновок Комітету з питань правової політики, але цього висновку також немає. А окрім того, хочеться ось так зґвалтувати, переламати через руку і запхати свою власну людину в Конституційний Суд.</p>
<p>Питання: а яким буде той Конституційний Суд після таких от махінацій? Правда, ваш Президент і так намагався зґвалтувати Конституційний Суд направо і наліво, бо він йому щось не такі рішення приймав.</p>
<p>Тому, шановні колеги, я закликаю як мінімум до здорового глузду, до вашої самоповаги і до інстинкту самозбереження. Проголосуйте за будь-яку з цих постанов, передайте цей законопроект на доопрацювання, на перепрацювання і нарешті повертайтеся у русло закону. Інакше ви просто ґвалтівники.</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p></p>
<p>14:50:20</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, я так розумію, що порушення закону є нормою сьогоднішнього парламенту. Який же приклад ми показуємо громадянам України, коли ми самі з вами порушуємо закон?</p>
<p>У нас існує Закон про Регламент, у нас є стаття 116. Так у мене риторичне запитання до всіх вас: яким чином у Закон про функціонування старост ми могли внести питання, які не стосуються місцевого самоврядування? Яким чином там з'являються лобістські певні норми? Це пряме порушення статті 116.</p>
<p>"Батьківщина" на це вказала, ви не відреагували. І керівництво Верховної Ради все одно проштовхує відповідні лобістські норми, знаючи, що порушують закон. Навіщо тоді всі ці, колеги, голосування по земельних реформах, навіщо тоді всі ці правки, коли ми й так з вами порушуємо відповідний Регламент і статтю 116 в цьому законі? Це перше.</p>
<p>І друге. Колеги, децентралізація передбачає можливість фінансів і можливість повноважень громадам. А ми, навпаки, забрали повноваження у маленьких громад призначати старост або, скажімо так, вибирати старост, бути учасниками активними і мати право вето, якщо голова об'єднаної громади буде призначати відповідну людину, яка не буде проживати в цій громаді, не буде відображати інтереси.</p>
<p>Ми з вами перетворюємо таким чином об'єднані територіальні громади просто в ЖЕКи, просто в ЖЕКи, де голова громади, коли він, зрозуміло, буде обраний від більшої громади, від районного центру і так далі, може нехтувати маленькими територіями, де чітко люди хочуть, щоб саме вони представляли їхні інтереси. Тому прошу підтримати мою постанову.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Сюмар Вікторія Петрівна.</p>
<p></p>
<p>14:52:51</p>
<p>СЮМАР В.П.</p>
<p>Я не буду займати багато часу. Всі розуміють, про що тут йдеться. Всі розуміють, що відбувається і чим це все закінчиться. Але цей закон… Чому ми подали ці постанови. Знаєте, це як муху змішати з котлетами. В ролі котлет у нас старости, а в ролі мухи – головна конституціоналістка цієї зали, я назву ї прізвище – пані Ольга Совгиря, для того, щоб вона взяла репліку. Мені би хотілося почути від неї чи їй не соромно свій шлях в Конституційному Суді починати з такого порушення, ні, не порушення – плювання на закон.</p>
<p>А що старости? Ну, старости не винні. Візьміть, будь ласка, репліку і скажіть чи вам не соромно.</p>
<p></p>
<p>ГОЛОВУЮЧИЙ. Сухов Олександр Сергійович.</p>
<p></p>
<p>14:54:03</p>
<p>СУХОВ О.С.</p>
<p>Доброго дня, шановні колеги! Звертаюсь до вас від усіх мешканців сільської місцевості Луганщини. З набранням чинності Виборчого кодексу посада старости села перестала бути виборною, їх тепер призначають депутати за поданням голови ОТГ. Такі дії не відповідають Конституції України, але щонайгірше – забирають у селян право обирати власного старосту, людину, яка, на їх думку, найкраще знає проблеми села та здатна боротися з ними. Селяни тепер не мають права голосу.</p>
<p>У жовтні 2020 року по всій території України відбулися місцеві вибори, але на Луганщині, завдяки протиправним діям глави військово-цивільної адміністрації Гайдая, у громадах Сєвєродонецька і Лисичанська їх не було. Він надав підроблений висновок до Центральної виборчої комісії, посилаючись на те, що провести вибори начебто небезпечно. За фактом підроблення висновку народним депутатом Вельможним подана заява до прокуратури, на даний час відкрито кримінальне провадження, в якому здійснюється досудове розслідування.</p>
<p>Більшість з вас народних депутатів неодноразово були на Луганщині, в її адміністративному центрі Сєвєродонецьку. Чи є там небезпека? Звісно ж, немає. Чому мешканці Луганщини могли обирати народних депутатів, Президента України, а на місцях не можуть обирати власних представників? Єдина справжня відповідь – потрібно було поставити своїх, щоб більше красти. Зараз там керують військово-цивільні адміністрації з призначеними керівниками, які жодного дня не жили в цих містах та для вони не є рідним краєм.</p>
<p>Чи можуть вони навести лад? Звісно ж, ні. Вони там з однією метою – наповнення власних кишень. Такі дії чиновників просто вбивають міста. Це ще одне порушення Конституції України. І взагалі, це ганебно – забирати в людей їхнє святе право обирати та бути...</p>
<p></p>
<p>ГОЛОВУЮЧИЙ. Дякую.</p>
<p>Кириленко Іван Григорович, будь ласка.</p>
<p></p>
<p>14:56:31</p>
<p>КИРИЛЕНКО І.Г.</p>
<p>Дякую, шановний пане Голово.</p>
<p>Шановні колеги, 30 років тому Україна і наш нинішній "адвокат" Польща стали на шлях радикальних реформ майже одночасно. Тільки наша сусідка в соціально-економічному плані була трошки в більш складному становищі. Пройшло три десятиліття – де Польща, а де ми. Польська економіка сьогодні п'ята економіка в Європейському Союзі. А ми скотилися до однієї з найбідніших країн Європи. Де витоки європейського економічного і соціального чуда, друзі, в тому числі і на селі?</p>
<p>Що зробили поляки. В перші роки реформи створили близько 2 мільйонів сімейних ферм, середній розмір не більше 10 гектарів. І ці сімейні ферми зробили перше в Європі польське економічне чудо. Сьогодні польською продукцією завалена Європа, добралися і до України.</p>
<p>Сімейна ферма – це ферма там, де людина проживає. Тому, коли вони підійшли до адміністративно-територіальної реформи, вони об'єднали гміни свої один до чотирьох, а ми один до десяти. Але перш ніж об'єднати, вони зробили всю інфраструктуру, яку тільки можна для людей зробити: дороги, медичні заклади, освітні, дошкільні і так далі, і тому подібне. Потім людям запропонували: чи так, чи так. І тільки після того люди проголосували за таку реформу. Їхній реформі 18 років. Нашій – 18 місяців: потоптя по душам, по долям.</p>
<p>Друзі, майбутнє України… Наш сусід "прорастает Сибирью". Ми можемо проростати тільки селом. Проростати чи приростати – оце питання. Друзі, те, що зараз робиться, – це депопуляція, це знищення села. Сільські старости в тому числі – це "смотрящие" чи місцеве самоврядування? Відповідь ви дали у своєму законі, який ми категорично …</p>
<p></p>
<p>ГОЛОВУЮЧИЙ. Дякую.</p>
<p>Руслан Олексійович.</p>
<p></p>
<p>14:58:49</p>
<p>СТЕФАНЧУК Р.О.</p>
<p>Шановні колеги, оголошення маю два.</p>
<p>Перше. Відповідно до статті 60 прим. створено ще одне міжфракційне депутатське об'єднання "Розвиток відносин Україна-Катар". Головою цього об'єднання обрано народного депутата України Ковальова Олександра Івановича.</p>
<p>І ще одне оголошення. Згідно з поданою заявою та відповідно до частини третьої статті 60 Регламенту Верховної Ради України повідомляю про входження народного депутата України Яценка Антона Володимировича до складу депутатської фракції політичної партії Всеукраїнське об'єднання "Батьківщина".</p>
<p></p>
<p>14:59:22</p>
<p>ГОЛОВУЮЧИЙ. Шановні колеги, для того, щоб не проводжувати час на розгляд цього питання, я закриваю пленарне засідання Верховної Ради України. Я думаю, що ви зможете його проголосувати завтра. Дякую.</p>
<p>Нагадую, що о 16:00 у нас позачергове засідання.</p>
<p></p>
