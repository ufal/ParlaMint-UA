Стенограма пленарного засідання
03 червня 2014
&nbsp;
<p align=center>ЗАСІДАННЯ СОРОК ШОСТЕ</p>
<p align=center>Сесійний зал Верховної Ради України</p>
<p align=center>3 червня 2014 року, 16 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, прошу сідати на свої робочі місця&nbsp; Верховна Рада продовжує свою роботу. Прошу працівників секретаріату запросити всіх народних депутатів до зали, ми будемо з вами не тільки розглядати питання, але і приймати щодо них рішення.</p>
<p>Я нагадаю, ми розглядаємо законодавчі акти в першому читанні і я прошу, шановні колеги, давайте, щоб ми перевірили готовність народних депутатів до голосування.</p>
<p>Прошу включити систему "Рада", щоб ми побачили наявність народних депутатів, готових приймати відповідальні рішення. Будь ласка, прошу.</p>
<p>16:10:27</p>
<p>В залі присутні 309 народних депутатів. Верховна Рада продовжує свою роботу.</p>
<p>Шановні колеги, ми розглядаємо проект Закону 3452 – це проект Закону про внесення змін до статті 120 Кодексу цивільного захисту України (щодо отримання пільг з оплати комунальних послуг).&nbsp; Будь ласка,&nbsp; я запрошую на трибуну Віктора Володимировича Бутківського.</p>
<p>&nbsp;</p>
<p>16:11:01</p>
<p>БУТКІВСЬКИЙ В.В.</p>
<p>Шановний Олександр Валентинович! Шановні народні депутати України! Вашій увазі пропонується для розгляду законопроект України про внесення змін до статті 120 Кодексу цивільного захисту України (щодо отримання пільг і оплати комунальних послуг).</p>
<p>Метою прийняття даного законопроекту є поновлення пільг з оплати комунальних послуг особам, звільненим зі служби Державної пожежної охорони, що були передбачені Законом України "Про пожежну безпеку", а саме: статті 22 цього закону передбачено &nbsp;надання 50 відсотків знижки квартирної плати, плати за комунальні послуги, а також паливо для осіб, звільнених зі служби з Державної пожежної охорони за віком, через хворобу або за вислугою років.</p>
<p>Цим законопроектом передбачається отримання зазначених пільг батькам та членах їх сімей, осіб&nbsp; …….. начальницького складу Державної пожежної охорони, які загинули, пропали без вісті під час виконання службових обов'язків, а також отримали інвалідність внаслідок захворювання.</p>
<p>Після введення в дію Кодексу цивільного захисту України про пожежну безпеку з 1 липня 2013 року було визнано таким, що втратив чинність, у зв'язку з чим особи, звільнені зі служби Державної пожежної охорони безпідставно, подчеркиваю, позбавлені соціальних пільг. Це викликає соціальну&nbsp; напругу серед зазначених осіб, надходять численні звернення як до Верховної Ради, так і до депутатів.</p>
<p>Всі члени комітету проголосували "за". З урахуванням вищевикладеного пропоную підтримати цей законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги, давайте запишемося на виступи. Прошу включити систему "Рада".</p>
<p>Слово надається народному депутату Чернега, фракція "УДАР". Прошу.</p>
<p>&nbsp;</p>
<p>16:13:13</p>
<p>ЧЕРНЕГА Р.Т.</p>
<p>Прошу передати слово Павлу Розенко.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, включіть мікрофон Павла Розенка.</p>
<p>&nbsp;</p>
<p>16:13:19</p>
<p>РОЗЕНКО П.В.</p>
<p>Шановні колеги, ну, звичайно, підтримка таких важливих професій і небезпечних професій, як, зокрема, є пожежники, це, безумовно, місія абсолютно благородна.</p>
<p>Але хочу сказати, що поширення різноманітних пільг, різноманітних компенсацій – це "шлях в нікуди", шановні друзі. Це просто порочна практика, яка дісталася нам ще з часів Радянського Союзу, коли людям платили мізерні зарплати, натомість їх нагружали величезною купою пільг, які врешті-решт потім&nbsp; і не виплачувалися.&nbsp;</p>
<p>У нас сьогодні, вдумайтесь в цифру, в Україні біля 18 мільйонів пільговиків. Щоби забезпечити всі пільги, компенсації, виплати і так далі, Державний бюджет має виплачувати щонайменше 150-170 мільярдів гривень&nbsp; щороку. І у нас що виходить? Розпаляються ці пільги. Пільгові категорії населення, які потребують підтримки, в першу чергу, там чорнобильці,&nbsp; інваліди війни цих пільг не отримують, натомість у нас просто країна пільговиків.</p>
<p>Шановні друзі! Якщо ви хочете підтримати ту чи іншу професію, ту чи іншу спеціальність, дайте їм нормальну&nbsp; заробітну плату. Висока заробітна плата – ось основа соціального захисту населення. Бо мізерна заробітна плата – це мізерна пенсія. Мізерна&nbsp; заробітна плата плюс пільга – це знов&nbsp; відповідальність держави за пільгове забезпечення людини в старості. Політика нормальної заробітної плати – ось соціальний захист населення,</p>
<p>І друге, безумовно, – страхування життя, страхування життя ризикованих професій.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; народний депутат Чечетов, Партія регіонів.</p>
<p>&nbsp;</p>
<p>16:15:27</p>
<p>ЧЕЧЕТОВ М.В.</p>
<p>Уважаемый Александр Валентинович! Уважаемые коллеги! Это законопроект как-раз вносит&nbsp; ярко выраженную социальную окраску. И он направлен на социальную поддержку тех&nbsp; людей и членов их семей, которые по роду своей деятельности рискуют не только своим здоровьем, но и рискуют самым драгоценным – своей жизнью.</p>
<p>Законопроект розроблено з метою конкретизації та більш чіткого визначення кола осіб рядового і начальницького&nbsp; складу Державної пожежної охорони, органів та підрозділів цивільного захисту та членів їхніх сімей, які можуть бути визнані пільговиками щодо отримання знижки плати за користування житлом (це квартирна плата), комунальними послугами (це водосообщання, газ, електрична, теплова енергія та інші послуги) та вартості палива, у тому числі рідкого&nbsp; у межах встановлених норм для осіб, які проживають у будинках, що не мають централізованого опалення.</p>
<p>Прийняття цього законопроекту надасть можливість поновити пільги &nbsp;осіб рядового та начальницького складу Державної пожежної охорони, зарплати, комунальних послуг, звільненими зі служби за віком, через хворобу, або вислугою років.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Я&nbsp; еще раз обращаюсь ко все народным депутатам. Практически, все мы шли под социальными лозунгами. Мы говорили, что будем защищать, социально защищать, в меру возможности, разные категории граждан. Но, я еще раз повторяю, что это касается тех, кто по роду своей деятельности</p>
<p>рискует не только своим здоровьем, но и жизнью. Фракция Партии регионов просит поддержать этот законопроект.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Спасибо.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Народний депутат Кайда, будь ласка, фракція "Свобода".</p>
<p>&nbsp;</p>
<p>16:17:11</p>
<p>КАЙДА О.П.</p>
<p>Прошу передати слово депутату Марцінківу.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон депутата Марцінківа.</p>
<p>&nbsp;</p>
<p>16:17:17</p>
<p>МАРЦІНКІВ Р.Р.</p>
<p>Руслан Марцінків, Всеукраїнське об'єднання "Свобода". Фракція "Свобода" однозначно підтримує даний законопроект, адже він передбачає забезпечення належного захисту колишніх працівників Державної пожежної охорони та членів їх сімей. А це саме 50 відсотків плати за користуванням житлом, квартирної плати та комунальними послугами.</p>
<p>Ми це підтримуємо, але є в цьому законопроекті ряд недоліків суттєвих. А саме: не може бути підтримана запропонована нова редакція пункту 3 частини 1 статті 120 кодексу. При реалізації якої, члени сімей, осіб звільнених із служби &nbsp;цивільного захисту та державної пожежної охорони за&nbsp; віком, <a name=_GoBack></a>через хворобу, або за вислугою років, такі стали інвалідами під час виконання службовий обов'язків, фактично будуть позбавлені права на пільги з оплати комунальних послуг. Тому ця норма не узгоджується з конституційними приписами, за якими при прийнятті нових законів або внесення змін до чинних законів не допускається звуження змісту та обсягу існуючих прав і свобод, це стаття 22 Конституції України. Окрім того, потребує врегулювання питання щодо збереження та відновлення пільг колишнім працівникам Державної пожежної охорони, статус яких визначається</p>
<p>окремим законом, що втратив чинність з прийняттям Кодексу цивільного захисту України, та членам їх сімей, шляхом доповнення відповідною нормою його розділу 12, "Прикінцеві та перехідні положення". Тому фракція Всеукраїнського об'єднання "Свобода" однозначно підтримає цей законопроект, але вважаємо, що до другого читання ми повинні його доопрацювати і підтримати працівників пожежної служби і таким чином відновити справедливість. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, давайте сядемо на свої місця, і у нас є можливість визначитись щодо долі цього закону шляхом голосування</p>
<p>Прошу, шановні колеги, зайти всіх до залу, прошу сісти на свої робочі місця. І я ставлю законопроект реєстраційний номер 3452 "Про внесення змін до статті 120 Кодексу цивільного захисту України щодо отримання пільг з оплати комунальних послуг" на голосування і прошу підтримати за основу. Будь ласка, прошу визначитись, шановні колеги, шляхом голосування.</p>
<p><b>&nbsp;</b></p>
<p>16:20:09</p>
<p>За-175</p>
<p>Рішення не прийнято.</p>
<p>Шановні колеги, будь ласка, по фракціям. 35 – Партія регіонів, 15 – "Батьківщина", 0 – "УДАР Кличка", "Економічний розвиток" – 27, 13 – "Суверенна європейська Україна", "Свобода" – 33, 22 – Компартія і 30 – позафракційні.</p>
<p>Шановні колеги, шановні колеги, пропозиція комітету – на повторне перше читання. Можемо підтримати? Прошу, шановні колеги, на повторне перше читання пропонує комітет, прошу визначитись. Прошу голосувати.</p>
<p>&nbsp;</p>
<p>16:21:08</p>
<p>За-213</p>
<p>Рішення не прийнято.</p>
<p>По фракціям, будь ласка. Партія регіонів – 37, "Батьківщина" – 43, 0 – "УДАР", "Економічний розвиток" – 27, 19 – "Суверенна європейська Україна", 32 – "Свобода", 24 – Компартія, 31 – позафракційні.</p>
<p>Шановні колеги, наступне питання має реєстраційний номер 2511а, це проект Закону про внесення змін до Кодексу України про адміністративні правопорушення щодо встановлення відповідальності у сфері дозвільної системи. Будь ласка, на парламентську трибуну запрошується Олег Олександрович Зарубінський.</p>
<p>&nbsp;</p>
<p>16:21:51</p>
<p>ЗАРУБІНСЬКИЙ О.О.</p>
<p>Дякую. Шановний Голово, шановні колеги! Вашій увазі пропонується законопроект про внесення змін до Кодексу України про адміністративні правопорушення щодо встановлення відповідальності у сфері дозвільної системи. Необхідність прийняття Закону України про внесення змін до Кодексу України про адмінправопорушення щодо встановлення відповідальності у сфері дозвільної системи зумовлено відсутністю нормативно-правового &nbsp;регулювання відповідальності власників пристроїв вітчизняного виробництва для відстрілу патронів, споряджених гумовими чи аналогічними за своїми властивостями метальними снарядами несмертельної дії за недотримання встановленого законодавством правил та порядку.</p>
<p>Таким чином пропонується або, скажемо так, метою прийняття законопроекту&nbsp; є внесення змін та доповнень до статей 190, 191, 192, 193 Кодексу України про адмінправопорушення, де і передбачається відповідальність власників цих пристроїв для відстрілу патронів, споряджених гумовими чи аналогічними за своїми властивостями метальними снарядами несмертельної дії за порушення порядку придбання, зберігання, передачі іншим особам або продажу таких пристроїв, а також порушень правил зберігання, носіння або перевезення пристроїв.</p>
<p>Шановні колеги, ми в залі тут звертали багато уваги на розформування незаконних воєнних формувань за те, щоби незаконної зброї не було у наших громадян і у цих формувань. Це одна із проблем. Бо ви знаєте, що пістолети з гумовими патронами, вони хоч називаються несмертельної дії, але шкода від них здоров'ю може бути просто величезною. Тому власники їх мають нести певну відповідальність, передбачену законом.</p>
<p>І я хотів би подякувати профільному комітету, він рекомендує за основу. Подякувати експертному управлінню, йому&nbsp; за основу. І подякувати Мінфіну, що він…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, від профільного комітету я прошу співдоповідь оголосити народного депутата Журавського.</p>
<p>&nbsp;</p>
<p>16:24:13</p>
<p>ЖУРАВСЬКИЙ В.С.</p>
<p>Шановний Олександре Валентиновичу, шановні колеги! Проектом пропонується внесення ряду статей 190, 191 і 192, 193 до Кодексу України про адмінправопорушення.</p>
<p>Передбачено відповідальність власників пристроїв вітчизняного виробництва для відстрілу патронів за – і далі йде перелік: порушення порядку придбання, зберігання, передбачу іншим особам, продаж таких пристроїв, порушення правил зберігання, носіння або перевезення пристроїв, порушення строків реєстрації, перереєстрації і правил взяття цих пристроїв на облік.</p>
<p>Словом, прийняття &nbsp;цього законопроекту дасть можливість запобігти правопорушенням в цій сфері. Це основне.</p>
<p>Позиція Головного науково-експертного управління Апарату Верховної Ради, Верховної Ради України і профільного комітету, Комітету з питань законодавчого забезпечення правоохоронної діяльності в цьому питанні повністю співпадає. Законопроект (реєстраційний номер 2511а), поданий народним депутатом України Зарубінським, рекомендувати Верховної Раді прийняти за основу. Просимо підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати питання? Є необхідність. Будь ласка, прошу записатись: два – за, два – проти. Слово надається народному депутату Куренному.</p>
<p>&nbsp;</p>
<p>16:25:50</p>
<p>КУРЕННОЙ В.К.</p>
<p>Прошу передати слово Оксані Продан.</p>
<p>&nbsp;</p>
<p>ГОЛОВУЮЧИЙ. Будь ласка, прошу включити мікрофон народного депутата Продан.</p>
<p>&nbsp;</p>
<p>16:25:55</p>
<p>ПРОДАН О.П.</p>
<p>Шановний Олександре Валентиновичу, шановні колеги, цим законопроектом передбачається нонсенс. Ми вводимо обмеження і додаткову відповідальність тільки стосовно продукції і обладнання вітчизняного виробництва, все, що стосуються іноземного виробництва, нами абсолютно не береться до уваги. Тому, ми вважаємо, що необхідно застосовувати рівні санкції, створювати рівні умови і в першу чергу ми повинні дбати про те, щоб наша армія, наші спецслужби закуповували українське виробництво, якщо таке є.</p>
<p>Тому фракція "УДАР Віталія Кличка" наполягає на тому, щоб законопроект був відправлений на доопрацювання для того, щоб створити рівні умови і для іноземного виробництва обладнання, і для вітчизняного виробництва. Дякую дуже.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Марцінків.</p>
<p>&nbsp;</p>
<p>16:26:46</p>
<p>МАРЦІНКІВ Р.Р.</p>
<p>Прошу передати слово Андрію Міщенку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Міщенка.</p>
<p>&nbsp;</p>
<p>16:26:51</p>
<p>МІЩЕНКО А.М.</p>
<p>Протягом останніх місяців на території української держави діють організовані терористичні проросійські групи, застосовують як бойову, так і травматичну зброю проти українських громадян.</p>
<p>Відповідно до чинного законодавства пристрої для стрільби гумовими снарядами, незважаючи на свою небезпеку, не відносяться до вогнепальної, пневматичної і холодної зброї. Використання їх не регулюється законами України. Тому доцільним є введення на законодавчому рівні відповідальності за порушення порядку придбання, &nbsp;зберігання, порушень правил зберігання, передачі іншим особам або продажу таких пристроїв. Це дозволить частково&nbsp; упередити і зменшити використання такого виду зброї. Фракція Всеукраїнського об'єднання "Свобода" підтримує ухвалення законопроекту у першому читанні та вважає за необхідне врегулювання та використання зброї, класифікуючи її окремими Законом "Про зброю".</p>
<p>І окрема ремарка. На сьогоднішній день є зареєстрований законопроект про використання травматичної зброї. Так от, я є співавтором законопроекту про цивільну нарізну зброю. Коли у нас на Сході України терористи зі зброєю у руках, яку нам постачає сусідня держава Росія, розходять по вулицях, тероризують мирне населення, українські громадяни натомість не можуть себе захистити. Тому у нас є прохання: або зареєструвати цей законопроект, і тоді в такий спосіб Верховна Ради визначиться за те, щоб проголосувати за нього або зняти з порядку денного Закон "Про травматичну зброю". Бо насправді вона зовсім не є травматичною зброєю. Вона також вбиває людей, але натомість&nbsp; не лишає слідів злочинів. Натомість нарізна зброя залишає сліди, вона ідентифіковує власника зброї. Це є світова практика. Так робить Фінляндія, так робить Норвегія, так робить Швейцарія. І відповідно це є найбільш мирні держави, і нікому не здумається йди агресією на ці держави. І коли буде Путін знати, що в Україні буде 30 мільйонів вогнепальної зброї, то жодна армія світу, в тому числі і він навіть не буде мати думки…</p>
<p>&nbsp;</p>
<p>ГОЛОВУЮЧИЙ. Дякую. Народний депутата Герман Ганна Миколаївна, будь ласка.</p>
<p>&nbsp;</p>
<p>16:28:59</p>
<p>ГЕРМАН Г.М.</p>
<p>Шановний пане Голово, зараз в Україні на руках у різних людей багато різної зброї. Треба зробити все, перш за все, щоб зброю люди здали. А, друге, чи такий законопроект не стане інструментом помсти одних іншим? Чи цей законопроект не став би інструментом в руках, скажімо, влади проти опозиції, або навпаки?</p>
<p>Тому, я вважаю, що законопроект передчасний. І має рацію представник "УДАРу", що, чому ідеться лише про зброю вітчизняного виробництва? А, якщо хтось має зброю західного чи, скажімо, східного виробництва, то, що до нього не застосовується цей закон? Як це все розуміти? Я вважаю, що цей законопроект сьогодні є передчасним.</p>
<p>&nbsp;</p>
<p>ГОЛОВУЮЧИЙ. Шановні колеги, ми обговорили питання. Просить автор 1 хвилину для того, щоб прокоментувати ті зауваження, які були озвучені народними депутатами. Будь ласка, включіть мікрофон Олега Зарубінського.</p>
<p>&nbsp;</p>
<p>16:30:04</p>
<p>ЗАРУБІНСЬКИЙ О.О.</p>
<p>Дякую, Олександре Валентиновичу. Ну, власне я не можу коментувати з приводу того хто, влада чи опозиція, чи опозиція проти влади використовує травматичну зброю. Не хотілось це взагалі б коментувати.</p>
<p>А щодо сутнісного питання з приводу того, чому записано "вітчизняного виробництва травматична зброя", та тому що в Україні вона тільки вітчизняного виробництва. Але я щойно переговорив з колегою Продан з фракції "УДАР" і я сказав, що абсолютно можна зняти питання "вітчизняного" або добавити "вітчизняного і іноземного виробництва" при голосуванні до другого читання. Я зараз можу для протоколу, для стенограми засвідчити, що я з цим погоджуюсь. Прошу це питання зняти&nbsp; і жодних моментів щодо якоїсь конкуренції між вітчизняними і західними виробниками тут взагалі не ставиться в законопроекті. Мова зовсім про інше. Мова в тому, що травматична зброя – небезпечна зброя. І вона має підпадати теж під певні правила для того, щоб убезпечити, перш за все, наших громадян, які без зброї. Тому прошу це врахувати і пані Оксану – теж. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ми обговорили питання і зараз нам треба визначитись шляхом голосування. прошу шановних народних депутатів підготуватись до голосування. Я прошу, колеги, підтримати законопроект 2511а за основу. Прошу визначитись шляхом голосування. Включіть систему "Рада". З уточненням, яке назвав пан Зарубінський.</p>
<p>&nbsp;</p>
<p>16:31:48</p>
<p>За-230</p>
<p>Рішення прийнято.</p>
<p>Будь ласка, прошу доопрацювати до другого читання цей закон.</p>
<p>Шановні колеги, до мене зверталось багато депутатів, які вимагають, щоб ми упорядкували організаційні питання, пов'язані з перебуванням в готелі, з технікою, технологією оплати послуг готелю, тощо, для того, щоби не збанкрутувало готельне господарство, яке обслуговує Верховну Раду.&nbsp;&nbsp;</p>
<p>Шановні колеги, йдеться про закон 4772. Ми його включили до порядку денного і прохання профільного комітету його оперативно розглянути і прийняти за основу і в цілому. Будь ласка,&nbsp; я запрошую на трибуну Головко Валерія Анатолійовича. <i>(Шум у залі)</i></p>
<p>&nbsp;Голосуємо без обговорення? Колеги, є пропозиція голосувати без обговорення це питання, воно носить виключно, я нагадаю, технічний характер, всі депутати іногородні&nbsp;&nbsp; цю проблему знають. Прошу, шановні колеги, 4772 – проект закону проголосувати за основу і в цілому. Прошу колеги.</p>
<p>&nbsp;</p>
<p>16:33:19</p>
<p>За-262</p>
<p>Рішення прийнято.</p>
<p>Колеги, не треба з мотивів голосування. Зараз ми розглядаємо питання (реєстраційний номер 2609а). Проект Закону про внесення змін до деяких законодавчих актів (щодо забезпечення безпечної експлуатації сільськогосподарської техніки).&nbsp; Будь&nbsp; ласка,&nbsp; народний депутат Лабазюк.</p>
<p>&nbsp;</p>
<p>16:33:53</p>
<p>ЛАБАЗЮК С.П.</p>
<p>Шановний пане Голово! Шановні колеги! На ваш розгляд пропонується проект Закону (№2609а) про внесення змін до деяких законодавчих актів України (щодо забезпечення безпечної експлуатації сільсьхозтехніки).</p>
<p>Основною метою законопроекту є відміна обов'язкова техогляду сільхозтехніки. Щоб господарі утримували техніку в належному стані, законопроектом пропонується посилення адміністративної відповідальності за її&nbsp; безпечне&nbsp; використання. Нагадую, що техогляд автомобілів було скасовано більше двох років тому, на сьогодні проведення обов'язкового технічного контролю сільхозтехніки є суцільним формалізмом та черговою корупційною схемою. Оскільки фактичний техогляд не проводиться і все зводиться до сплати відповідних рахунків та отримання відповідних довідок. Техогляд проводять лише приватні фірми, які встановлюють не обґрунтовані тарифи, найменша ціна на трактор 140 гривень у Волинській області, до 220 гривень – в Полтавській. І ці гроші йдуть до&nbsp; приватних кишень, а не&nbsp; до Державного бюджету. Про необхідність відміни техогляду на сільгосптехніку на 14 березня публічно заявив міністр Мінагропроду Ігор Швайка.</p>
<p>Крім того, на адресу Голови Верховної Ради&nbsp; України надійшло десятки звернень від сільських та селищних рад з проханням відмінити техогляд на сільгосптехніку.</p>
<p>Також Комітет з питань аграрної політики та земельних відносин одностайно підтримав цей законопроект. На жаль, аграрний комітет не є головним, і, на жаль, головний комітет, а саме Комітет з питань законодавчого забезпечення правоохоронної діяльності вирішив повернути законопроект на доопрацювання.</p>
<p>Але хочу депутатам пояснити обставини, через що&nbsp; виникло таке рішення профільного&nbsp; комітету. Із жорсткою критикою&nbsp; скасування техогляду сільгосптехніки як корупційної схеми виступив перший заступник голови комітету, який сьогодні разом із своїм батьком втік з країни. Мінагропрод написав тоді позитивний висновок на цей законопроект, але потім переписав висновок на негативний, бо отримав вказівку від керівництва уряду "поховати" цей законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дайте можливість завершити виступ.</p>
<p>&nbsp;</p>
<p>ЛАБАЗЮК С.П. На прохання авторів новий міністр агропромислового розвитку підготував новий експертний висновок, в якому підтримує ідею законопроекту. Тому я прошу вас шановні депутати, звернути увагу на всі обставини та не повторювати помилок минулої влади та врешті-решт скасувати одну з корупційних схем в сільському господарстві. Люди за це вам скажуть дякую.</p>
<p>Дякую за увагу. Прошу підтримати даний законопроект.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, від профільного комітету народний депутат Журавський.</p>
<p>&nbsp;</p>
<p>16:36:42</p>
<p>ЖУРАВСЬКИЙ В.С.</p>
<p>Шановний Олександр Валентинович, шановні колеги! Автори&nbsp; Законів України "Про систему інженерно-технічного забезпечення агропромислового комплексу України" пропонують вилучити норму щодо проведення державного технічного огляду сільськогосподарських машин.</p>
<p>Окрім цього до статті 35 Закону України "Про дорожній рух" пропонується внести зміни щодо переліку транспортних засобів, які не підлягають обов'язковому технічному контролю. Це, зокрема, трактори, самохідні дорожньо-будівельні і меліоративні машини, сільськогосподарська техніка та інші механізми.</p>
<p>Головне науково-експертне управління, Міністерство внутрішніх справ України,&nbsp; Генеральна прокуратура України пропонують направити законопроект на доопрацювання.</p>
<p>Проаналізувавши законопроект профільний комітет відзначає, що відміна обов'язкового технічного огляду технічних засобів для агропромислового комплексу без одночасного запровадження альтернативного механізму є передчасним.</p>
<p>Комітет з питань законодавчого&nbsp; забезпечення правоохоронної діяльності пропонує законопроект направити авторам на доопрацювання.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги, я&nbsp; бачу, є бажаючі обговорити це питання. Прошу записатися. Включіть систему "Рада".</p>
<p>Народний депутат Мошенський, будь ласка.</p>
<p>&nbsp;</p>
<p>16:38:14</p>
<p>МОШЕНСЬКИЙ В.З. Прошу передати слово Єремеєву.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон. Або з трибуни.</p>
<p>&nbsp;</p>
<p>16:38:30</p>
<p>ЄРЕМЕЄВ І.М.</p>
<p>Шановний Голово! Шановні народні депутати! Ми неодноразово говоримо про те, що нам необхідно боротися з корупцією. Ви знаєте, що техогляд на автомобілі відмінено. На сьогоднішній день працює лише техогляд на сільськогосподарську техніку. Чотири приватні структури проводять техогляд на всю сільськогосподарську техніку в Україні. Чотири приватні структури збирають з кожного трактора, з кожного комбайна по 200-300 гривень.</p>
<p>Ми закликаємо всіх народних депутатів проголосувати за цей законопроект. Кожний мажоритарник був в селі, кожний мажоритарник бачив руки тих сільськогосподарських працівників і розуміє, що для них означає заробити 200 гривень.</p>
<p>Ми говоримо про боротьбу з корупцією, і ми дуже добре розуміємо,&nbsp; чому саме прокуратура відкладає це питання. Тому що попередні працівники&nbsp; прокуратури мали відношення до цієї… до цих структур, які видавали техогляд і видавали ці документи.</p>
<p>Ще раз закликаємо підтримати цей законопроект, і&nbsp;&nbsp; це буде дійсно, конкретна боротьба з корупцією в нашій державі – маленький крок, який буде відчутний кожному жителю села.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, народний депутат Попеску. Будь ласка. Він передав народному депутату Пилипенко слово.</p>
<p>&nbsp;</p>
<p>16:39:59</p>
<p>ПИЛИПЕНКО В.П.</p>
<p>Дякую пане голово.</p>
<p>Володимир Пилипенко, 148 виборчий округ, Полтавщина, група "Економічний розвиток".</p>
<p>Що пропонується цим законопроектом. Перше. Це посилення адміністративної відповідальності, а друге - це скасування обов'язкового технічного огляду сільськогосподарської техніки, що є абсолютно необхідним для кожного сільгоспвиробника, для кожного фермера нашої держави. Група "Економічний розвиток" абсолютно погоджується із тими тезами, які оголосив доповідач цього закону і які тут прозвучали. Більш того, нашою групою підготовлений аналогічний законопроект за № 2568а, народного депутата Кулініча, але ми стовідсотково будемо голосувати на підтримку законопроекту 2609а, тому що він теж фактично врегульовує одне і те саме питання. Вдумайтесь, ми відмінили технічний огляд для автомобілів, получається власники мерседесів не платять той огляд, а власник тракторця повинен його платити, і таких власників є досить багато, що держсільгоспінспеція отримує близько тільки 80 мільйонів додаткових коштів, а скільки ще вони отримують на те, щоб їм заплатили хабарі. У мене декілька місяців тому була зустріч із фермерами Семенівського району Полтавської області, багато питань обговорювали, але скасування техогляду на сільгосптехніку - це найболючіше питання. Вони вже говорять: "що нам хоч в поле не виїзжай, ми не будемо урожай збирати, ми не можемо зібрати урожай, тому що нам треба платити хабарі держсільгоспінспекції". Платити за цей формальний техогляд, який реально не проводиться.</p>
<p>Тому я дуже прошу, шановні колеги, група "Економічний розвиток" закликає всіх депутатів, для кого небайдужа доля сільгоспвиробників, проголосувати за цей законопроект. Більше того, ми вважаєм, що даний законопроект може бути проголосований та підтриманий колегами депутатами в цілому для того, щоб дати можливість аграріям і сільгоспвиробникам нормально збирати врожай, не дивитися на хабарників, які за ними ходять, а дивитися на врожай і збирати хороший врожай.</p>
<p>Єдине, одне питання. Можливо, ми не будемо вносити до Кодексу адмінсудочинства і підвищувати штрафи, які і так встановлені. Оскільки в даному випадку ми підвищуємо буквально на 100 гривень штраф, але разом з тим ми повинні зараз доопрацьовувати закон в другому читанні. Якщо ми цього не будемо…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>ПИЛИПЕНКО В.П. … то ми зможемо цей законопроект прийняти в цілому і скасувати нарешті цей рудимент Радянського Союзу. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Народний депутат Яворівський, будь ласка.</p>
<p>&nbsp;</p>
<p>16:42:21</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, Київ, "Батьківщина". Кузьмі Пруткову знаменитому належить прекрасна фраза. Він сказав, каже: "Ви знаєте, Місяць кращий за Сонце. Через те, що Сонце світить удень, коли і так видно, а Місяць кращий, бо він світить тоді, коли темно". Щось приблизно таке у мене враження про цей законопроект.</p>
<p>Я автомобіліст із величезним стажем, досвідом. Багато разів проходив так званий технічний огляд. Я не пригадую, щоб хтось із цих інспекторів зазирав мені під капот. Як правило, треба було подарувати або книжку, або пляшку, або, значить, там ще щось. Ця система фактично продовжується і з сільськогосподарською технікою. Тому що автомобільні справи ми вже відмінили.</p>
<p>Здавалося б, дуже добре. Ми відміняємо оцей огляд, як правило, платний огляд, де ходять тіньові гроші, сільськогосподарської техніки. Але ж натомість що роблять автори законопроекту. Підвищити штрафи за невиконання законних вимог інспекторів сільського господарства. Тобто там вже хабарів не буде, але треба буде платити хабарі інспекторам. Тому що підвищені, на багато будуть підвищені.</p>
<p>Через те я переконаний, це лукавий закон. Я не можу за нього голосувати і не буду голосувати. Просто відмінити техогляд сільськогосподарської техніки, а в даному випадку йдеться про комбайни, трактори, які працюють на полі, - це ж не ті автомобілі, які на швидкості, скажімо, там гасають по наших дорогах і тому подібне.</p>
<p>Через те, це рудимент, абсолютно давній радянський рудимент. Я переконаний, що його треба відмінити. &nbsp;Але ужорсточувати і давати можливість інспекторам на цьому заробляти, це не природно. Я, мораль мені не дозволяє за цей законопроект голосувати і кличу приєднатися до мене.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Народний депутат Фурман, будь ласка.</p>
<p>Передає слово народному депутату ……</p>
<p>&nbsp;</p>
<p>16:44:19</p>
<p>ФУРМАН О.</p>
<p>Олексій Фурман, фракція Всеукраїнське об'єднання "Свобода". Під час перебування міністра аграрної політики і продовольства Швайки, аграріями піднімалося питання про скасування технічного огляду на сільгосптехніку. Технічний огляд цієї техніки проводиться, як правило, формально і жодний інспектор далі свого кабінету не виходить для того, щоб здійснити цей технічний огляд.</p>
<p>Крім того, за даними Державної служби статистики України, за останніх 4 роки було розглянуто всього 15 справ. Тобто, це дуже мізерно порівняно з тим, за що ми голосуємо. Безпека дорожнього руху повинна бути, однак технічні огляди як такі&nbsp; не потрібні.</p>
<p>&nbsp;Крім того, вважаю, що підняття штрафів за таке адміністративне порушення є недоцільними і безпідставними. Крім того, посилюється адміністративна відповідальність власників та операторів сільгоспмеханізмів за технічний стан, які експлуатуються, а також посилюється відповідальність за невиконання законних вимог інспекторів &nbsp;сільського господарства.</p>
<p>Тому я вважаю, що фракція Всеукраїнського об'єднання&nbsp; "Свобода" буде підтримувати цей закон в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від авторського колективу, будь ласка, народний депутат Лабазюк.</p>
<p>Колеги, я нагадаю, це скорочена процедура, це не від фракцій. Я прошу автора тоді, давайте тоді дамо можливість по одній хвилині. Представнику від КПУ, хто виступає?</p>
<p>Будь ласка, включіть мікрофон. А потім – Віктор Пинзеник.</p>
<p>&nbsp;</p>
<p>16:46:09</p>
<p>ГОРДІЄНКО С.В.</p>
<p>Народний депутат України Гордієнко Сергій Володимирович, Полтавщина, фракція Компартії України.</p>
<p>Перше. Олександре Валентиновичу, я хотів би вам наголосити, що не ви роздаєте кому слово, а при обговоренні, якщо й не записалися, має гарантоване право на одну хвилину кожна фракція.</p>
<p>Питання те, що обговорюється. Давайте так подивимося. Фракція Компартії України буде підтримувати цей законопроект з огляду на що? Перше. Великі землевласники мають таку техніку, яку вони мають, і вони мають би платити чи не мають. Але найбільше це вдаряє по тих, хто має техніку, яка обробляє в приватному саме секторі обробляє цю землю. Тому ми підтримуємо авторів законопроекту. Повинні все-таки ми його проголосували, але все-таки дати право тим, хто контролює. Якщо ти не утримуєш в належному стані техніку, ти повинен відповідати і за техніку безпеки, хто працює.</p>
<p>Тому необхідно всім голосувати за даний законопроект.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Віктора Пинзеника.</p>
<p>&nbsp;</p>
<p>16:47:21</p>
<p>ПИНЗЕНИК В.М.</p>
<p>Шановні народні депутати, проблема технічного стану транспортних засобів – це проблема відповідальності власника. Тим більше, що в нас в абсолютній більшості випадків ніколи технічний огляд не проводився. Тому треба позбутися цієї ненормальної абсурдної норми і прийняти рішення.</p>
<p>У нас у фракції є застереження, подібне до тої, застереження, які висловлювали колеги з інших фракцій: вилучити із законопроекту&nbsp; норму, яка стосується посилення штрафних санкцій. Проблема відповідальності полягає не в розмірі санкцій, а в незворотності відповідальності. Якщо ми цю норму вилучимо і автори погодяться, я думаю, &nbsp;ми можемо проголосувати за закон за основу і в цілому.</p>
<p>&nbsp;</p>
<p>ГОЛОВУЮЧИЙ. Будь ласка, від авторського колективу.</p>
<p>&nbsp;</p>
<p>16:48:11</p>
<p>ЛАБАЗЮК С.П.</p>
<p>Дякую, шановні колеги, за таке жваве обговорення даної проблеми. Ми погоджуємося з тим, щоб зняти норму про застосування додаткових штрафів. І прошу дійсно всіх народних депутатів віднестися до даного питання надзвичайно з відповідальним голосуванням, тому що сьогодні, як ніколи, нам потрібно з вами показати злагоджену роботу Верховної Ради і корупційну схему зламати, щоб більше в Україні подібних ганебних випадків не повторювалося. Прошу поставити даний законопроект в цілому, за основу і підтримати. Дякую.</p>
<p>&nbsp;</p>
<p>ГОЛОС ІЗ ЗАЛУ Без штрафів!</p>
<p>&nbsp;</p>
<p>ЛАБАЗЮК С.П. Без штрафів. Так, ми вносимо під стенограму – без штрафів.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу всіх сісти на свої робочі місця, будемо зараз приймати рішення. Я хочу акцентувати ті пропозиції, які тут пролунали, підтримати проект за основу і в цілому, але ж при умові зняття позиції, яка стосується штрафів і санкцій. Тобто тільки за основу? Колеги, ну, давайте, щоб ми закон не провалили. Коли хтось наполягає, наполягає, що треба за основу в першому читанні, то я не можу ставити в цілому. Колег, я ще раз кажу, не пройде, ну, повірте мені. Тому давайте так, за основу проголосуємо, а потім приймемо рішення.</p>
<p>Прошу, шановні колеги, за основу підтримати законопроект 2609а. Прошу народних депутатів визначитись з урахуванням тих зауважень, про які ми говорили.</p>
<p>&nbsp;</p>
<p>16:49:49</p>
<p>За-243</p>
<p>Рішення прийнято.</p>
<p>Шановні колеги, коли зняти штрафи, можемо проголосувати? Можемо. Так? Давайте спробуємо. З урахуванням пропозицій щодо зняття санкцій і штрафів підтримати закон є пропозиція в цілому. Ставлю, шановні колеги, і прошу визначитись Верховну Раду щодо підтримки в цілому законопроекту 2609а з урахуванням тих зауважень, які я оголосив. Прошу парламент визначитись шляхом голосування.</p>
<p>&nbsp;</p>
<p>16:50:37</p>
<p>За-247</p>
<p>Рішення прийнято.</p>
<p>Дякую. Я думаю аграрії подякують і Верховній Раді, і авторів цього законопроекту.</p>
<p>Шановні колеги, Сергій Петрович Лабазюк продовжує працювати. Зараз він доповідає нам проект Закону про внесення змін до Закону "Про вивізне (експортне) мито на живу худобу та шкіряну сировину" (реєстраційний номер 3654). Будь ласка.</p>
<p>&nbsp;</p>
<p>16:51:09</p>
<p>ЛАБАЗЮК С.П.</p>
<p>Шановний головуючий, шановні народні депутати, цей проект розроблено з метою підвищення рівня доходів населення сільської місцевості та для підвищення ефективності ведення галузі скотарства в Україні.</p>
<p>Хочу довести до вашого відома, що протягом тривалого періоду часу рівень закупівельних цін на велику рогату худобу не відшкодовує затрати на її виробництво. Такий дисбаланс призводить до збитковості вирощування ВРХ впродовж&nbsp; останніх років.&nbsp; Тільки нещодавно 18 березня я був присутній на молочному конгресі, на якому з'їхалися аграрії зі всієї України і активно обговорювали дані проблеми, які в один голос виступали з проханням прибрати експортне мито, оскільки галузь тваринництва зазнає величезні збитки. Крім цього, вони повідомили, що збитковість вирощування ВРХ наразі покривається лише за рахунок прибутковості молока, і суттєво знижую загальну рентабельність скотарства та перешкоджає надходженню інвестицій у галузь.</p>
<p>Слід навести деякі статистичні дані. Вирощення великої рогатої худоби з 2006 по 2013 роки скоротилось на 30 відсотків, що спричинило відповідне падіння річного споживання яловичини з 12,5 кілограма у 2006 році до 8,8 кілограм у 2013 році. Отримуючи державну підтримку на збереження та утримання молодняку великої рогатої худоби протягом 2012 та 2013 років, селяни станом на 1 вересня 2013 року збільшили&nbsp; власне поголів'я на 4,9 відсотка. Однак, вимушені його реалізовувати за вкрай низькими цінами. Таким чином, намагання уряду спрямувати на підвищення зацікавленості господарств населення до розведення великої рогатої худоби не можуть бути ефективно виконані. Вітчизняні м'ясокомбінати зі свого боку не можуть здійснювати закупівлю худоби у населення за вищою ціною, оскільки у такому випадку їх діяльність буде збитковою. Виходом із даної ситуації є відкриття додаткових каналів реалізації вирощеної худоби, у тому числі і за кордон. Перешкодою на цьому шляху є…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>ЛАБАЗЮК С.П. … експорту мита. Нині експорт худоби відбувається лише до Російської Федерації, Республіки Білорусь та Азербайджану, з якими укладено договір про зону вільної торгівлі в рамках СНД. Інші напрямки можливого експорту є фактично заблоковані. У зв'язку з цим надходження до державного бюджету від експорту мита практично відсутні. Після вступу України до Світової організації торгівлі на сьогодні експортне мито з 50 відсотків зменшилось на 25, однак це не врятувало галузь. Тому такий…</p>
<p>&nbsp;</p>
<p>ГОЛОВУЮЧИЙ. Я прошу, завершуйте виступ. Півхвилини і давайте завершувати.</p>
<p>&nbsp;</p>
<p>ЛАБАЗЮК С.П. Пропозиція: з 25 до 5 відсотків зменшити. Що дасть можливість відкрити нові ринки збуту. Стабілізація виробництва яловичини в Україні зробить її визначним експортним продуктом України та відкриють ринки для її збуту. Прошу підтримати прийняття проекту за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, від комітету –&nbsp; Оксана Продан, будь ласка.</p>
<p>&nbsp;</p>
<p>16:54:28</p>
<p>ПРОДАН О.П.</p>
<p>Шановний Олександре Валентиновичу, шановні колеги! Комітет&nbsp; з питань податкової та митної політики Верховної Ради України розглянув законопроект 3654 на своєму засіданні 28 травня. Зважаючи на те, що ми підтримуємо позицію щодо необхідності розвитку селянства і розвитку великої рогатої худоби в Україні, ми все одно змушені зазначити такі зауваження до цього законопроекту.</p>
<p>По-перше, цей законопроект, в частині кодів товарів, не відповідає митному тарифу, тому коди повинні інші і повинні бути змінені у відповідності до митного тарифу.</p>
<p>По-друге, проектом не передбачено зміни до Податкового та до Бюджетного кодексів, що необхідно зробити у зв'язку з тим, що він несе за собою зміни до бюджетних надходжень українського державного бюджету.</p>
<p>Крім цього, цим проектом і в пояснювальній записці не відображено, яким чином сьогодні здійснюється експорт живої худоби у відповідності до Постанови Кабінету Міністрів 1997 року № 182, яка насправді сьогодні дозволяє продукцію сільськогосподарського виробництва, живу худобу експортувати без мита, якщо вона вироблена тільки в Україні. Тому Комітет профільний з податкової і митної політики пропонує Верховній Раді відхилити цей законопроект. Прошу підтримати рішення комітету. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Є необхідність обговорювати? Бачу, що є, прошу записатись. Слово надається народному депутату Івахіву, він передає народному депутату Заболотному.</p>
<p>&nbsp;</p>
<p>16:56:17</p>
<p>ЗАБОЛОТНИЙ Г.М.</p>
<p>Шановні колеги! Я хочу сказати, що я однозначно і запрошую всіх позафракційних і своїх всіх інших колег голосувати "за". Чому "за"? Коротко аргументую.</p>
<p>По-перше, в Україні немає сьогодні промисловості, яка б обробляла сирі шкіри і вони практично втрачають свою якість і люди не можуть її реалізувати. Якби у нас сьогодні в Україні були збудовані підприємства, які здатні працювати і обробляти сирі шкіри, не було б питань, таке питання не виникло б. На сьогоднішній день потрібно підтримати законопроект і дати можливість селянам реалізовувати шкіри до того часу, доки у нас не появляться в Україні відповідні інвестори і побудують відповідні підприємства. Прошу вас підтримати законопроект він заслуговує на увагу і допоможе селянам мати додаткові якісь копійки.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Мельник, "Свобода".</p>
<p>&nbsp;</p>
<p>16:57:20</p>
<p>МЕЛЬНИК Є.І.</p>
<p>Прошу передати слово депутату Олександру Мирному.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Олександр Мирний з трибуни має бажання виступити.</p>
<p>&nbsp;</p>
<p>16:57:27</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Що стосується попереднього законопроекту і на що хотілося б звернути увагу? Бажано не робити таких голосувань, які зараз у нас відбуваються, ми маємо дуже чітко сформулювати, що ми убираємо або що ми додаємо, тому що далі ми даємо можливість секретаріату творчо підійти до тих питань, які ми голосуємо. А голосуємо ми в цілому. І я не виключаю, що коли ми прочитаємо кінцевий варіант законопроекту про відміну техогляду, ми здивуємося всім тим новелам, які з'являться в цьому законопроекті. А під них буде підкладена стенограма, що ми це убираємо. А що "це" убираємо, ми не знаємо.</p>
<p>Відносно&nbsp; законопроекту, який ми зараз обговорюємо, однозначно, треба його підтримувати, тому що у нас в Україні відбувається дивна ситуація: в усьому світі яловичина набагато дорожча за свинину. У нас навпаки. А чому? А тому що немає конкуренції за це м'ясо, немає конкуренції, не б'ють за нього, за цю яловичину. І люди змушені вирізати худобу, тому що зараз у нас ВРХ розглядається тільки як виробник молока, у нас не стимулюється виробництво м'ясного напрямку ВРХ. Цей законопроект дозволяє, стимулює виробництво м'ясного напрямку ВРХ і дає можливість людям додатково заробити. От що важливо!</p>
<p>Тому будь-які закиди на те, що ми, наприклад, або знищимо, або виріжемо – ні! Згадайте, коли в нас була можливість експортувати ВРХ в живому вигляді, у нас набагато більше було поголів'я, ніж зараз, коли вивезення цієї худоби заборонено. Тому, будь ласка, якщо ми переживаємо за нашого сільгоспвиробника, давайте його підтримувати справами.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Каплін, будь ласка. Віктору Пинзенику передає слово. Будь ласка, Вікторе Михайловичу.</p>
<p>&nbsp;</p>
<p>16:59:48</p>
<p>ПИНЗЕНИК В.М.</p>
<p>Шановний головуючий, шановні народні депутати! Нинішня ситуація з експортними митами – це один приклад того, як неправильний інструмент використовується для впливу на економіку. Давайте задамо собі питання: з якою метою вводився цей інструмент? Щоб не вивозили, а щоб переробляли на українських підприємствах. Здавалось би, вбивча логіка.</p>
<p>Але задамо собі друге питання: а чому люди хочуть вивезти на експорт? Бо більше платять. То скажіть, будь ласка, а чого ми хочемо від селян іншої поведінки? Якщо ми хочемо, щоб селяни вивезли не на експорт, а продали українському заводу, заплатіть стільки,&nbsp; як і на експорт. А не пробуйте через інструмент експортних мит заставляти українських селян продавати дешевше продукцію. Для селян в кінцевому рахунку немає значення: гривня чи долар. Гривня у нас вільно конвертована. Тому такі речі ніколи добра для села не приводили.</p>
<p>Тому я закликаю колег проголосувати за цей закон, тим більше, що він ніколи й не діяв. Та подивіться, наша країна як суцільне решето. Ми всі оточені країнами з режимом вільної торгівлі, а це означає, що з цими країнами у нас немає ні експортних, ні імпортних мит.</p>
<p>Я б закликав колег не політизувати це питання, бо це суто економічне, прагматичне питання, питання, потрібне для розвитку українського села, для того, щоб українські виробники могли продавати за реальними цінами свою продукцію і проголосувати цей закон.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Ярослав сухий, будь ласка. Це останній виступаючий.</p>
<p>&nbsp;</p>
<p>17:01:22</p>
<p>СУХИЙ Я.М.</p>
<p>Шановні колеги, з цієї трибуни не перший рік і не перший раз&nbsp; вносяться законопроекти, обговорюються законопроекти стосовно&nbsp; вивізного мита. Щодо конкретного законопроекту. Недосконалість нормотехніки його вже зазначив в своєму виступі колега Оксана Продан.&nbsp;</p>
<p>Я можу сказати про цей законопроект, що він цілком наскрізь пронизаний і лукавством, і підміною понять.</p>
<p>Після вступу&nbsp; до Світової організації торгівлі ми щороку зменшуємо вивізне мито на все. У тому числі і&nbsp; на соняшник, в тому числі і на велику рогату худобу і на шкуру. І має бути у нас&nbsp; 10 процентів… поступово дійти до 10. Чому тут виплила раптом цифра "5" процентів?</p>
<p>І ще одне. Можливо хтось не дослухався, про що сказав Віктор Михайлович Пинзеник. Якщо ми підтримаємо нашого сільгоспвиробника, сказав один виступаючий, то давайте зробимо&nbsp; рентабельним цього сільгоспвиробника та встановимо нормальну закупівельну ціну.</p>
<p>Ви пам'ятаєте, чим закінчилась боротьба тут з цієї трибуни вивізне мито на соняшник. Ми підняли настільки закупівельну ціну на соняшник, що&nbsp; він став вигідним вироблятися і продавати тут в Україні, і виготовляти готову&nbsp; продукцію – олію. І Україна в минулому році вийшла на&nbsp; перше місце в світі по виробництву і по продажу олії.&nbsp; Не самого&nbsp; соняшника.&nbsp; Даному випадку цей&nbsp; законопроект потрібно &nbsp;відхилити, тому що він не дає ніяких шансів сільгоспвиробнику. Він&nbsp; просто тупо відкриває границі. Ми таке вже в 90-х роках мали, коли в Йорданію поїхали ешелонами наші корівоньки і телятка. Цей законопроект потрібно відхилити.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Шановні колеги, одну хвилину Інна Богословська просить. Будь ласка.</p>
<p>&nbsp;</p>
<p>17:03:14</p>
<p>БОГОСЛОВСЬКА І.Г.</p>
<p>Шановні колеги, прошу вас трохи розібратися з цим законопроектом. Мова йде про те, чи будемо ми вивозити яловичину на експорт. Я вам скажу прямо, оскільки в нас, в Україні, нема повсякденної, поголовної ідентифікації яловичини, 80 відсотків яловичини виробляється в домашніх господарствах. Про жоден експорт говорити ми зараз не можемо. Тобто це профанація. Це буде відкривати чорний ринок, це знищить ті 6 заводів по переробці, які вже збудовані в Україні, в тому числі з поміччю іноземних інвестицій. Цей законопроект голосувати не можна. Якщо ми з вами все ж таки спроможемся і приймемо ідентифікацію з домашнього господарства, яка буде обов'язковою, якщо ми зробимо систему контролю, то тоді ми можемо казати, що ми створимо нормальні цивілізовані умов для експорту, а сьогодні це просто, і різати будуть і вивозити не зможемо і чорний ринок, який буде працювати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, бачите, що погляди депутатів різні на цей проект. Я прошу народного депутата Лабазюка Сергія Петровича, одну хвилину, заключне слово.</p>
<p>&nbsp;</p>
<p>17:04:47</p>
<p>ЛАБАЗЮК С.П.</p>
<p>Шановні колеги, давайте ми дане питання не будемо політизувати. І якщо дійсно, сьогодні хтось в цій залі не до кінця розуміє, що є в сільському господарстві, я хочу заявити, як перший заступник голови аграрного комітету, що до нас звертаються люди щоденно з даною проблемою. І хочу підтримати колегу Мирного, де дійсно проблема є, що ми єдині в Європі, де сьогодні яловичина має нижчу ціну за свинину, і заводів, 6 заводів, які працюють і переробляють шкірну продукцію не існує на території України, тому що ми не відчуваємо пропозиції від них для кінцевого ринку. Ідентифікація худоби є, проблеми з цим також суттєвої не існує і ми повинні сьогодні посприяти зробити все для того, щоб ціна на яловичину мала більшу чим має на сьогоднішній день. Даний законопроект надає таку можливість. Я прошу колег підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, нам треба визначитись шляхом голосування. Пропозиція профільного комітету прийняти… відхилити цей закон, а пропозиції авторів і деяких виступаючих -&nbsp; підтримати його за основу. Шановні колеги, зараз парламент сам визначиться, що до долі цього закону. Прошу підготуватися до голосування, сісти на свої робочі місця і проголосувати щодо долі цього закону.</p>
<p>Ставиться питання щодо прийняття закону за основу. Прошу включити систему "Рада".</p>
<p>&nbsp;</p>
<p>17:06:29</p>
<p>За-138</p>
<p>Рішення не прийнято.</p>
<p>По фракціям, будь ласка. Партія регіонів – 3, 25 – "Батьківщина", 23 –"УДАР", "Економічний розвиток" – 0, "Суверенна європейська Україна" – 31, "Свобода" – 34, Компартія – 0, позафракційні – 22.</p>
<p>Шановні колеги, наступне питання має реєстраційний номер 4621. Але єдине, шановні колеги, до мене підійшли наші депутати, які працювали в перерві над проектом Закону № 4953. І як мені доповіли, його доопрацювали. Це питання, пов'язане з тими, хто отримав кредити в іноземній валюті. Будь ласка, народний депутат Рудьковський, проінформуйте парламент.</p>
<p>&nbsp;</p>
<p>17:07:26</p>
<p>РУДЬКОВСЬКИЙ М.М.</p>
<p>Дякую. Шановні народні депутати! Ми сьогодні розглянули на засіданні комітету, обговорили питання і пропонуємо текст, № 4953 з правками. З вашого дозволу, для того, щоб, для стенограми я прочитаю правки до того тексту.</p>
<p>"Закон України про мораторій на стягнення майна громадян України, наданого як забезпечення кредитів в іноземній валюті.</p>
<p>&nbsp; 1. Протягом дії цього закону не може бути примусово стягнуто, відчужене без згоди власника нерухоме майно, яке вважається предметом застави згідно із статтею 4 Закону України "Про заставу" ("Відомості Верховної Ради України" 1992 року, № 47, стаття 642) та/або предметом іпотеки згідно із статтею 5 Закону України "Про іпотеку" ("Відомості Верховної Ради", 2003 рік, № 38, стаття 313), якщо таке майновиступає як забезпечення зобов'язань громадянина України, позичальника&nbsp; або майнового поручителя, за споживчими кредитами, наданих йому кредитними установами, резидентами України, в іноземній валюті.</p>
<p>Таке нерухоме житлове майно у випадку прийняття такого майна в експлуатацію має бути основним місцем проживання позичальника або майнового поручителя, або у випадку, якщо таке майно є об'єктом незавершеного будівництва у позичальника або майнового поручителя, у нас у власності не має знаходитися іншого нерухомого житлового майна.</p>
<p>Нерухоме житлове майно має також відповідати таким критеріям. Для квартири – не більше 130 метрів (ми погодили це питання). Для житлового будинку – не більше 250 квадратних…</p>
<p>&nbsp;</p>
<p>ГОЛОВУЮЧИЙ. Дайте завершити можливість.</p>
<p>&nbsp;</p>
<p>РУДЬКОВСЬКИЙ М.М. Все решта по закону далі – те ж саме по тексту. Крім, у пункті 4 ми після слів "який врегульовує питання непогашення основної суми заборгованості". Ми вносимо зміну "непогашення" замість "переведення в гривню непогашеної основної суми заборгованості".</p>
<p>Я прошу, шановні народні депутати, ми прийшли до консенсусу, що цей закон ми приймаємо, розуміючи те, що зараз колекторські компанії фактично забирають майно у громадян. Ми домовилися, що протягом двох тижнів цей закон на базі комітету з участю Національного банку, Мінфіну буде доопрацьований по переведенню валютних кредитів в національну валюту, і реструктуризація буде запропонована. Голова Національного банку був на засіданні комітету, пообіцяв активну участь у доопрацюванні цього закону.</p>
<p>Просимо вас за основу і в цілому проголосувати цей закон сьогодні для того, щоб захистити громадян України. Це сотні тисяч людей, які опинилися на грані банкрутства,&nbsp; це той середній клас, за який ми говоримо і боремося…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Я хочу запитати від профільного комітету є співдоповідач з цього питання? Будь ласка, Олексій Кайда.</p>
<p>&nbsp;</p>
<p>17:11:24</p>
<p>КАЙДА О.П.</p>
<p>Дякую. Шановне товариство! Хочу проінформувати, що в перерві відбулося засідання профільного Комітету з питань фінансів і банківської діяльності, на якому оперативно &nbsp;було розглянутий законопроект 4953 – про мораторій на стягнення майна громадян України наданого як забезпечення кредитів в іноземній валюті. Був голова представлений Нацбанку, були представники інших державних установ, в тому числі іпотечних, були представники громадськості, які так само висловлювали свою позицію і десь був знайдений узгоджений компромісний варіант проект закону 4953.</p>
<p>Я&nbsp; не буду повторювати те, що озвучив Микола Рудьковський. Єдине, що зараз, можливо, будуть ще якісь певні юридичні правки, технічні скажемо так. І тому просимо з врахуванням, власне, тих технічних правок, але зараз ухвалити в цілому за основу і в цілому цей законопроект, адже десятки тисяч українців, які не тільки зараз під стінами Верховної Ради, але і ті, які є по всій Україні, які постраждали від, напевно, недолугої роботи як і попередніх Кабмінів так і Національного банку, і зараз їм загрожує втрата житла, тому я думаю, що спільно всі фракції мають проголосувати за цей законопроект.</p>
<p>Крім того, завтра буде працювати далі робоча група, створена за розпорядженням Голови Верховної Ради, і ми далі будемо розробляти законопроекти, які би, дійсно, унеможливили забирання житла у наших громадян України.&nbsp;</p>
<p>Прошу всіх підтримати цей законопроект з правками технічними, які зараз будуть якраз узгоджуватись за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги… Хвильку. Хвильку, Олександра Володимирівна. Давайте, багато рук, давайте запишемось на виступи: два – за, два – проти. Давайте, Олександра, вам одну хвилину дамо раз ви уже підійшли. Прошу записатись на виступи.</p>
<p>&nbsp;</p>
<p>17:13:54</p>
<p>КУЖЕЛЬ О.В.</p>
<p>Шановні колеги, єдине хочу, щоб ми всі почули наголос, чи є це проблема тільки тих людей, які взяли кредити. Ні. Всі пам'ятаємо 2006, 2007 зростання економіки, всі відчували себе дуже впевнено, на всіх радіо телебачення, всі урядовці, всі казали, я не згадую, хто, коли був при владі, що все нормально, будемо зростати, будівництво зростає, зарплати зростають, всі себе відчували дуже нормально. І тому вони всі повірили і державі, і Національному банку, і повірили, що буде заробітна плата і буде ріст економіки. Коли сталася така біда, в 2009 році, ми пропонували Ющенко взяти відповідальність на трьох. Але зі Стельмахом їм було це не цікаво, бо вони тоді займалися рефінансуванням тих банків і ми знаємо скільки коштів пішло за кордон.</p>
<p>Що ми маємо на сьогодні, я прошу вас почути. Чому треба терміново зробити моніторинг. Тільки зараз телефонувала мені сім'я бабуля з дідулей вони взяли для доньки 30 тисяч всього…</p>
<p>&nbsp;</p>
<p>ГОЛОВУЮЧИЙ. Півхвилини, завершуйте…</p>
<p>&nbsp;</p>
<p>КУЖЕЛЬ О.В. … однокімнатну квартиру в Сумах. Їм зараз нарахували 196 тисяч доларів. Забрали без розгляду хату і стариков просто виганяють на вулицю. Давайте проголосуємо цей законопроект. Але єдине просимо, ставити не 130 квадратних метрів, а 140, бо проекти українського будівництва трьохкімнатна немає менш ніж 135. І тому прошу 140. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Шановні колеги, будь ласка, народний депутат Ар'єв.</p>
<p>&nbsp;</p>
<p>17:15:41</p>
<p>АР’ЄВ В.І.</p>
<p>Шановні колеги, законопроект надзвичайно важливий, оскільки в даному разі не тільки громадяни повинні нести весь той тягар складнощів, які ми отримали після 2008 року внаслідок кризи &nbsp;світової, яка упала не тільки на ринок нерухомості України, а і всього світу. Але з того часу жодного разу влада не потурбувалася про громадян. В даному разі ми, дійсно, вперше намагаємося розділити відповідальність&nbsp; не тільки покласти на позичальників, а, в тому числі і на банки. Хоча, знову ж таки не враховані деякі речі. Я думаю, що нам треба буде поставити окремий законопроект.</p>
<p>Зокрема, існує небезпека того, що банки як структури, які завжди отримують, як відомо, своє, найближчим часом можуть просто в односторонньому порядку згідно договорів змінити у бік збільшення відсоткові ставки для валютних кредитів. Ми повинні зробити заборону&nbsp; для збільшення відсоткових ставок на момент прийняття цього законопроекту. Тому, що інакше пограбування позичальників продовжиться. Але нинішня робота, яку провела експертна група, зараз дуже важлива. І єдине, що, Олександре Валентиновичу, я дуже прошу при голосуванні врахувати, що техніко-юридичні правки доручити провести Науково-експертному управлінню для остаточної редакції. Інакше ми получимо достатньо складний зіжмаканий документ, який не буде діяти. І лише після того уже вводити законопроект в дію. І дуже важливо, ще раз, шановні колеги, врахувати момент, що банки можуть просто підняти відсоткову ставку після цього. І не треба цього допустити, інакше люди все одно постраждають. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мирний від "Свободи".</p>
<p>&nbsp;</p>
<p>17:17:55</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". В тому питанні, що ми&nbsp; розглядаємо зараз, є два аспекти, на які ми маємо звернути увагу. Безумовно, на цю хвилину ми&nbsp; маємо негайно, підкреслюю, негайно і одностайно прийняти Закон "Про мораторій на відчуження". Я закликаю комуністів в першу чергу, які постійно наголошують на те, що вони стоять на сторожі інтересів простого люду, підтримати зусилля коаліції. Бо це дуже важливо. І є другий момент, про який ми маємо сказати, що все одно кредити повертатися. І ми маємо з вами чітко сказати в цій залі про механізм повернення. Ми повинні сказати, що дійсно держава і комерційні банки несуть солідарну відповідальність перед вкладниками, яких переконували і агітували брати гроші у валюті. Тому, ми вважаємо, Всеукраїнське об'єднання "Свобода" буде наполягати на тому, щоб люди, які будуть повертати кредити, а це, як правило, добросовісні позичальники, які з останніх сил віддають ці гроші, мали віддавати, по-перше, в національній валюті, по-друге, по курсу, який був на момент отримання кредиту. А різницю ми маємо забезпечити за рахунок резервів Національного банку і за рахунок втрат комерційних банків, це правда. Але погано… Якщо є погано, то погано має бути всім, а не тільки тим, які не можуть себе захистити в силу того, що їхні голоси слабкі і вони роз'єднані. Тому ми повинні, перше, підтримати цей законопроект, з урахуванням всіх тих юридичних, технічних правок, про які казав голова комісії, член Всеукраїнського об'єднання "Свобода", Кайда. І обов'язково маємо пропрацювати цей механізм, і не тікати від нього, про повернення кредитів. Бо інакше люди нас зметуть і будуть праві! Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, 1 хвилину народний депутат просить Мартинюк.</p>
<p>&nbsp;</p>
<p>17:20:14</p>
<p>МАРТИНЮК А.І.</p>
<p>Дякую. Мартинюк, фракція Компартії України.</p>
<p>Шановні колеги, особливо ті, хто мали можливість бути присутніми в цій сесійній залі у 2008 і 2009 році. Пригадуєте, ситуація майже повторюється. Ми тоді також криком кричали, що потрібно захищати не 200 банків, а що треба захищати 20 мільйонів громадян. Сьогодні мова йде вже не про 20 мільйонів, а хоча б про 4 мільйони тих громадян, які дійсно попали в пастку. Їх, вибачте за таке непарламентське слово, просто-на-просто&nbsp; обдурили. На превеликий жаль, у цій сесійній залі, в основному, і перемагають не мільйони громадян, а перемагають півтори чи дві сотні банків. Я сподіваюсь, що сьогодні все-таки переможе здоровий глузд, а не банківська солідарність. Це – одне.</p>
<p>І друге. Потрібно і законами врегулювати, щоб у наступному подібного не було. Ми за…</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Яценко, 1 хвилина.</p>
<p>&nbsp;</p>
<p>17:21:28</p>
<p>ЯЦЕНКО А.В.</p>
<p>Шановні колеги, в мене є пропозиція по тексту закону. Отам, де у нас є обмеження 130 метрів на квартиру і 250 метрів на жилий будинок, все-таки, враховуючи те, що є багатодітні сім'ї, доповнити, що плюс 10 квадратних метрів на кожну неповнолітню особу, тобто дитину, що мешкає в цьому приміщенні, постійне місце проживання.</p>
<p>Я думаю, що, в принципі, це має бути правильно. А так, безумовно, цей закон треба підтримати, бо люди його чекають. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Катеринчук, одна хвилина, будь ласка.</p>
<p>&nbsp;</p>
<p>17:22:06</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України.</p>
<p>У цьому законопроекті є такий дуже цікавий підхід відносно мораторію. На жаль, у тексті ми правок остаточних не&nbsp; бачимо, але все ж таки я хотів би, щоб у технічному редагуванні ми обов'язково звернули увагу, як буде застосовуватися цей мораторій і на який термін тих правовідносин, які вже були зафіксовані. Тобто чи це на всі відносини, чи це на якийсь період, чи це за якийсь період. Тобто обов'язково треба для того, щоб судова практика була абсолютно зрозуміла і банки потім, дивлячись цей законопроект, не почали тлумачити це по-іншому це в судах, треба, щоб було роз'яснення Національного банку, треба, щоб була позиція Верховного Суду України для того, щоб цей мораторій був дійсно працюючий.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Віктор Пинзеник, будь ласка.</p>
<p>&nbsp;</p>
<p>17:23:15</p>
<p>ПИНЗЕНИК В.М.</p>
<p>Шановні народні депутати, я хотів би мріяти, щоб у цьому залі колись керувалися здоровим глуздом і економічною логікою.</p>
<p>Я розумію проблему, я розумію труднощі, з якими &nbsp;стикнулись громадяни, яких зачепила девальвація національної валюти.</p>
<p>Але я хотів би, щоб ми всі пам'ятали, що таке банки. Банк – це всього-на-всього&nbsp; посередник між власниками грошей і отримувачем грошей. На початок травня українські банки видали кредитів на&nbsp; один трильйон гривень. Що було ресурсом для тих кредитів? Дехто вважає, що самі банки. Неправда, капітал банків – всього 180 мільярдів гривен, а решта – це депозити.</p>
<p>Я б хотів, щоб ви пригадали, що на вулиці Грушевського з другого боку стоять люди, які представляє банк "Форум", яким не повернули вклади. В якому випадку банкам не повертають вклади? Не повертають тоді, коли не повертають кредити.</p>
<p>Я б закликав колег такі серйозні закони, які стосуються 88 мільярдів гривень валютних кредитів, не приймати, не давши депутатам почитати. Припиніть цю ганебну практику. Слава Богу,…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>ПИНЗЕНИК В.М. Слава Богу, що в доробленому тексті закону зникли халупки… трьохповерхові халупи в Конча-Заспі або Пуща-Водиці. Але скажіть, будь ласка,&nbsp; чому ми маємо знімати мораторій на заставлене майно для людей, які добре заробляють? Скажіть, будь ласка,&nbsp; а чому ми маємо знімати мораторій на майно, яке отримано під&nbsp; кредити на престижні автомобілі дорогі? І останнє. Ми готові проголосувати за перше читання з урахуванням конкретизації деталей кого буде стосуватися мораторій.</p>
<p>І друге. Має бути заборонено застосування норм цього закону для народних депутатів України та їх помічників! <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Шановні колеги! Мені здається, ми достатньо всесторонньо обговорили цей проект. Колеги, нам треба визначитися щодо його прийняття. Єдине є заперечення щодо прийняття його в цілому, а тільки… Колеги, я ще раз кажу, коли депутати заперечують, я не маю право ставити на голосування в цілому.</p>
<p>З цього приводу, будь ласка,&nbsp; Інна Богословська, народний депутат. <i>(Шум у залі)</i></p>
<p>&nbsp;</p>
<p>17:25:51</p>
<p>БОГОСЛОВСЬКА І.Г.</p>
<p>Шановні колеги!&nbsp; Хочу звернути вашу&nbsp; увагу на те, про що зараз йде мова. Зараз не йде мова про фундаментальний закон, про який ми казали, який перераховує валютні кредити в гривну, реструктуризує і так далі. Такий закон тільки розробляється в робочій групі, до якої залучені і Національний банк, і асоціації банків, і платники, і позичальники і так далі. Сьогодні йде мова про те, щоб зупинити фактично створений в Україні чорний ринок недобросовісної реалізації заставленого майна. Сьогодні люди страждають від того, що банки, на превеликий жаль, стали компаніями, які продають свої кредити і право вимоги застави недобросовісним компаніям, які навіть не мають валютних ліцензій. Ці фірми, колектори, з ранку й до ночі знущають над сім'ями. В той же час, цю нерухомість продають за цінами втричі нижче, ніж вона є на ринку. І фактично…</p>
<p>&nbsp;</p>
<p>ГОЛОВУЮЧИЙ.&nbsp; Дайте дві хвилини завершити.</p>
<p>&nbsp;</p>
<p>БОГОСЛОВСЬКА І.Г. І фактично позичальники стають все життя винними, тому що вони не мають можливості розрахуватися. За якою схемою ми пропонуємо зараз Верховній Раді діяти? Сьогодні ми приймаємо вцілому цей закон, бо якщо ми його не приймемо, між першим і другим читанням, вся ця сволота, яка зараз спекулює цією нерухомістю, кинеться її реалізовувати, і за хабарі в Мінюсті, і так далі, будуть це робити, тому ми …</p>
<p>&nbsp;</p>
<p>ГОЛОВУЮЧИЙ. Дякую, дякую. Будь ласка, одну хвилину від комітету. І будем приймати рішення.</p>
<p>&nbsp;</p>
<p>17:27:50</p>
<p>КАЙДА О.П.</p>
<p>Шановне товариство! Ну тут дехто виступав, забуваючи скільки квартир тут понахапали, будучи народними депутатами, а тепер розповідають про те, рахувати і розказувати, хто скільки кому має віддавати. Стоять люди і в першу чергу ми маємо відповідати своєю совістю перед ними і своїми мандатами, так само перед ними. Цих людей викидають на вулиці. Ми зараз не говоримо про повернення коштів, тому що ще раз наголошую, працює робоча група, яка розглядає декілька законопроектів, які будуть внесені, узгоджені з Нацбанком і іншими державними установами, з Кабміном, будуть внесені в сесійну залу і буде вирішуватись питання, хто має повертати ті гроші. Але зараз стоїть питання мораторію на те, щоби людей не викидали з їхніх помешкань. І тому я і від себе, і від комітету, який більшістю голосів проголосував за це …</p>
<p>&nbsp;</p>
<p>ГОЛОВУЮЧИЙ. Дайте можливість закінчити.</p>
<p>&nbsp;</p>
<p>КАЙДА О.П. …за цей законопроект, і від Всеукраїнського об'єднання "Свобода", яке наполягає, щоб цей законопроект був проголосований в цілому сьогодні. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я прошу. Я бачу дуже багато рук. Ми не завершимо так обговорення. Давайте приймати рішення. Колеги, увага, спокійно. Прошу сісти на свої робочі місця. Є дві пропозиції. Одна пропозиція все ж таки голосувати за основу. Друга – в цілому.</p>
<p>Я спочатку поставлю за основу. А потім вирішимо питання щодо голосування в цілому. Шановні колеги, прошу сісти на свої місця, підготуватись і визначитись щодо підтримки законопроекту 4953 в тій редакції, яка була оголошена на трибуні. Увага, на трибуні яку озвучив народний депутат Рудьковський, з зауваженнями депутата Кужель, що 140 метрів.</p>
<p>За основу прошу визначитись, визначитись щодо голосування. Прошу за основу, прошу голосувати.</p>
<p>&nbsp;</p>
<p>17:30:25</p>
<p>За-256</p>
<p>Рішення прийнято.</p>
<p>Шановні колеги! Я прошу, спокійно. Є пропозиція – в цілому. Но є пропозиція фракції "УДАР" – за основу і доопрацювати за скороченою процедурою.</p>
<p>Оксані Продан прошу включити мікрофон.</p>
<p>&nbsp;</p>
<p>17:30:44</p>
<p>ПРОДАН О.П.</p>
<p>Шановний Олександре Валентиновичу! Ми пропонуємо виключити з цього закону народних депутатів, їх помічників та членів сімей народних депутатів. І тоді голосувати.</p>
<p>&nbsp;</p>
<p>ГОЛОС ІЗ ЗАЛУ. І уряду! І уряду!</p>
<p>&nbsp;</p>
<p>ПРОДАН О.П. І уряду.</p>
<p>&nbsp;</p>
<p>ГОЛОВУЮЧИЙ. Колеги, немає заперечень?&nbsp;</p>
<p><i>(Шум у залі)</i></p>
<p>Колеги, можемо і працівників, тут пропонують не чиновників, а уряду. Колеги, зараз хоровий спів. Розумієте, дуже важко отак під&nbsp;&nbsp; час&nbsp;&nbsp; хорового&nbsp;&nbsp; співу&nbsp;&nbsp; приймати&nbsp; закони, розумієте, це неможливо. <i>(Шум у залі)</i> Я прошу, колеги, ну зірвемо зараз прийняття закону. Давайте емоції заспокоїмо. Колеги, заспокоїмо емоції.</p>
<p>Будь ласка, я прошу від авторського колективу одну хвилину, Рудьковський, народний депутат.</p>
<p>&nbsp;</p>
<p>17:31:49</p>
<p>РУДЬКОВСЬКИЙ М.М.</p>
<p>Шановні колеги, я дуже до вас звертаюся. Я розумію, що зараз будуть пропозиції, от була ідея по помічниках, потім говорять, по держслужбовцях.&nbsp; Шановні колеги, от ми можемо говорити про всіх. Ми зараз приймаємо закон, який позбавляє можливості колекторів і недобросовісних банків виселяти людей, які з дітьми і так далі. Ви що хочете сказати, що держслужбовець це не людина, яка має дитину, чи ще щось?</p>
<p>Є і держслужбовці законопорядні, я вас прошу, а все, що по конвертації і так далі. Я звертаюся до вас, прошу, проголосуємо давайте, колеги, в цілому цей закон, знімемо напругу, а самі попрацюємо. Люди сьогодні просять прийняти закон 4890 про перерахування. Але ми бачимо, що при такій розмові у нас взагалі немає консенсусу. Підтримайте цей закон. Спасибі.</p>
<p>&nbsp;</p>
<p>ГОЛОВУЮЧИЙ. Будь ласка, одна хвилина, депутат Ляшко.</p>
<p>Депутат Мірошниченко, і будемо голосувати.</p>
<p>&nbsp;</p>
<p>17:33:11</p>
<p>ЛЯШКО О.В.</p>
<p>Олег Ляшко. Шановні колеги, а в чому зміст закону? Зміст закону в тому, щоб захистити мало захищені категорії громадян. Ні народні депутати, ні судді, ні прокурори, ні державні чиновники не відносяться до мало захищених категорій громадян. Якщо у нас народний депутат чи прокурор, який має 30 тисяч пенсії не хоче платити валютного кредиту, проживаючи в 150-метровій квартирі, то, вибачте мене, чому він має прикриватися мораторієм? Зміст закону, мета закону, який ми тут з вами приймаємо – це захистити тих людей, які хочуть платити, але не мають можливості платити. Тому я пропоную виключити з цього закону прокурорів, суддів, державних чиновників, народних депутатів, а всі інші нехай користуються, а державні чиновники, судді і прокурори, народні депутати – це не ті категорії громадян, які треба захищати.</p>
<p>&nbsp;</p>
<p>ГОЛОВУЮЧИЙ. Народний депутат Мірошниченко. Будь ласка.</p>
<p>Колеги, я єдине прошу, Олександра Володимирівна, я прошу, сядьте на місце, будь ласка. Давайте…</p>
<p>&nbsp;</p>
<p>17:34:12</p>
<p>МІРОШНИЧЕНКО Ю.Р.</p>
<p>Шановні колеги… Але послухайте, будь ласка. Шановні колеги, звичайно, напевно, немає жодної людини в цій залі, яка би не хотіла допомогти тим людям, які опинилися заручниками ситуації, яка склалася в країні. Але я ще раз наголошую і наша група голосувала за основу цей законопроект, за умови, якщо ми чітко обмежимо термін дії цього мораторію. Це перше. Не довше ніж місяць у нас на завершення цієї сесії залишилося.</p>
<p>І друге. Що в тому основному законі буде передбачено, що держава бере на себе ризики, з якими стикнеться потім і банк, і та людина, яка поклала депозит в валюті.</p>
<p>Якщо такий механізм є, то ми готові підтримати цей законопроект з тим, щоб не розбалансувати банківську систему України.&nbsp; Якщо не буде, то, я думаю, що наших голосів ви не отримаєте. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу. Олександра Володимирівна, давайте дисципліна і порядок. Я прошу, тому що на мене тиснути не треба.</p>
<p>Колеги, перше, я хочу надати колегам, які виступали, що основний закон, який врегульовує ці питання…&nbsp; Юрій, це питання не стосується цього закону, це стосується проблем тільки колекторів і виселення наших громадян із житла.&nbsp; Я ще раз кажу, це не стосується врегулювання питання, хто буде компенсувати видатки, збитки тощо. Це інший закон.</p>
<p>Тому, шановні колеги, я прошу, щоб ми трошки заспокоїлися. Давайте емоції приборкаємо. Нам же треба результат, а не виступи красиві.</p>
<p>Народний депутат Чумак, будь ласка.</p>
<p>&nbsp;</p>
<p>17:36:00</p>
<p>ЧУМАК В.В.</p>
<p>Шановні колеги, я хочу запропонувати формулу, яка влаштує, напевно, весь зал. Я пропоную в "Прикінцевих положеннях" закону прописати норму, що дія цього закону&nbsp; не розповсюджується&nbsp; на осіб, які є суб'єктами Закону "Про протидію та запобігання корупції в Україні". І там попадають всі ті категорії осіб, про які ви говорите.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Колеги,&nbsp; Олександра, ви руками пропонуєте голосувати?</p>
<p>&nbsp;</p>
<p>КУЖЕЛЬ&nbsp; О.В. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Хвилину, ну, скажіть одну хвилину. Будь ласка, ну, скажіть.</p>
<p>&nbsp;</p>
<p>17:36:41</p>
<p>КУЖЕЛЬ О.В.</p>
<p>Я звертаюсь до партії "УДАР". Ваш лідер Кличко вчора там був, позавчора, і обіцяв, що буде голосувати. Але хочу поставити наголос, я за народних депутатів, за суддів, прокурорів. А за що ви наказуєте державного службовця в селі або в містечку, який отримує дві тисячі гривень заробітну плату. Я вважаю, що це неможливо, це такі ж люди, які і ми і їх треба підтримати. <i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ.&nbsp; Колеги, я прошу! Прошу заспокоїтись. Заспокоїтись я прошу, колеги, давайте. я прошу.</p>
<p>&nbsp;У нас є проблема тільки кого не стосується цей закон, так чи ні? Всі інші питання ми визначили. Принципи визначили. Давайте я буду називати, а ви підтримуйте.</p>
<p>Тобто ми депутатів не включаємо, це такого не стосується, так чи ні?</p>
<p>Суддів? Не стосується.</p>
<p>Працівників Генеральної прокуратури? <i>(Шум у залі)</i></p>
<p>Пропозиція народного депутата Чумака може бути врахована? Може. Чому? Це стосується тільки перша, друга категорія, так я розумію? <i>(Шум у залі)</i> Перша, друга, третя категорія чиновників, так я розумію? Добро.</p>
<p>Колеги! <i>(Шум у залі)</i> Колеги, ну, давайте… Шановні народні депутати, ну, є небезпека коли ми зараз будемо… хто голосніше, той і перекричить. Ми приймемо закон, який взагалі не буде працювати, коли ми отак висмикуємо одне питання, інше і питаємо з голосу ставити. Тому, шановні колеги, давайте приймати рішення. Але ж… Я для стенограми, забув, як називається. Хочу зафіксувати, що, безумовно, при такому форматі законотворчої роботи закон буде потребувати дуже серйозного техніко-юридичного редагування. Це зрозуміло? Для стенограми.</p>
<p>Тому, шановні колеги, можемо з тими зауваженнями, про які говорили шановні колеги щодо виключень з цього законопроекту, приймати&nbsp;&nbsp;&nbsp; рішення за основу і в цілому. В цілому… <i>(Шум у залі)</i></p>
<p>Перша, третя категорія чиновників, добре. Колеги, за основу ми прийняли, в цілому ми можемо голосувати? З техніко-юридичним редагуванням, так чи ні? Обов'язково, обов'язково з поправкою Чумака, так. Добре.&nbsp;</p>
<p>Прошу, шановні колеги… Знову ні. Зарубінського включіть мікрофон, колеги, так не можна працювати.</p>
<p>&nbsp;</p>
<p>17:39:31</p>
<p>ЗАРУБІНСЬКИЙ О.О.</p>
<p>Шановні колеги! Навіть популізм, який зараз тут квітне, має все-таки спиратись на здоровий глузд. Ви розумієте, є Конституція, я не про себе говорю, я говорю про тих, хто стане жертвами оцього такого махрового популізму. Скажіть, будь ласка, коли мова йде, наприклад, про депутатів, до речі, чому депутатів Київської міської ради не врахувати? Вони набагато&nbsp; багатші, до речі. <i>(Шум у залі)</i></p>
<p>&nbsp;Коли мова йде про ці категорії, от до мене колега підійшла сказала, а як рахувати? Це коли, коли брали&nbsp; кредит ким ти був, чи зараз хто ти є? Подумайте, ваш популізм вже&nbsp; набрид.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Можемо голосувати? Можемо. Прошу визначитись шановних народних депутатів щодо підтримки законопроекту 4953 в цілому з тими зауваженнями, які були&nbsp; озвучені. Прошу. Прошу в редакції, ми вже за основу прийняли в цій редакції. Прошу визначитись шляхом голосування, прошу голосувати.</p>
<p>&nbsp;</p>
<p>17:40:51</p>
<p>За-224</p>
<p>Рішення не прийнято. <i>(Шум у залі)</i></p>
<p>Шановні колеги, я прошу повернутися до цього питання. Прошу повернутися до розгляду цього&nbsp; питання в парламенті. Прошу голосувати.</p>
<p>&nbsp;</p>
<p>17:41:19</p>
<p>За-232</p>
<p>Рішення прийнято.</p>
<p>Шановні колеги, можемо ще раз спробувати голосувати? Прошу визначитися шляхом голосування щодо підтримки цього закону в цілому. Нагадаю, 4953. Прошу голосувати. З тими зауваженнями, про які ми говорили, які озвучили. Будь ласка, прошу голосувати.</p>
<p>&nbsp;</p>
<p>17:41:46</p>
<p>За-241</p>
<p>Рішення прийнято. <i>(Оплески)</i></p>
<p>По фракціях, будь ласка. Партія регіонів – 11, "Батьківщина" – 68, "УДАР" – 26, 15 – "Економічний розвиток", 23 – "Суверенна європейська Україна", "Свобода" – 35, 23 – Компартія, 40 – позафракційні.</p>
<p>Шановні колеги, можемо встигнути ще одне питання розглянути: (реєстраційний номер 4621) проект Закону про внесення змін до деяких законодавчих актів (щодо заборони іноземцям та особам без громадянства приймати участь у політичній діяльності на території України). Будь ласка, доповідає народний депутат Ляшко.</p>
<p>&nbsp;</p>
<p>17:42:21</p>
<p>ЛЯШКО О.В.</p>
<p>Олег Ляшко. Шановні колеги депутати! Прошу вас підтримати законопроект щодо заборони іноземцям та особам без громадянства приймати участь у політичній діяльності на території України.</p>
<p>Ми сьогодні з вами є свідками, коли на Сході України,&nbsp; на Півдні, в Харкові, в Одесі, в Запоріжжі, в Миколаєві особи з російським громадянством, з іншим громадянством приїжджають на територію нашої країни, беруть участь у несанкціонованих акціях, захоплюють державні будівлі,&nbsp; незаконно піднімають прапори, знищують державне майно, колективне, приватне майно.</p>
<p>Моїм законопроектом пропонується заборонити іноземцям та особам без громадянства брати участь в організації та проведення зборів, мітингів, вуличних походів та демонстрацій. Також передбачається, що особам, які під час попереднього перебування на&nbsp; Україні були притягнуті до відповідальності за порушення законодавства України не дозволяється&nbsp; в'їзд в Україну строком від 5 до 10 років.</p>
<p>Так само пропонується прийняти зміни до законодавства, які передбачатимуть, що якщо іноземну особу було примусово повернуто з України, їй забороняється подальший в'їзд в Україну строком&nbsp; від 5 до 10 років.</p>
<p>Чому передбачаються такі пропозиції? Україна, якщо ми хочемо перемогти, ми повинні рішуче захищатися. Ні в одній країні світу іноземці не мають право займатися політичною&nbsp; діяльністю. А у нас можуть приїжджати іноземці проводити політику. У нас Конституцією і законами передбачено, що&nbsp; тільки громадяни України можуть обиратися депутатами, тільки громадяни України&nbsp; можуть брати політичну участь в політичній діяльності. Тому я пропоную іноземцям заборонити брати участь&nbsp;&nbsp; в політичній діяльності, видворяти їх з України і забороняти мінімум на 5 років в'їжджати в Україну. Для того, щоб припинити експорт…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЛЯШКО О.В.&nbsp;&nbsp; Для того, щоб припинити експорт тероризму, експорт політичного екстремізму в середину нашої країни.</p>
<p>Тому я прошу парламент&nbsp; підтримати цей законопроект, який дасть можливість правоохоронним органам, спеціальним органам рішуче &nbsp;діяти у випадку, коли іноземці вчиняють порушення законодавства на території нашої країни. Я звертаюсь до представників всіх фракцій і груп не залежно від того, як вони ставляться до особи автора законопроекту, підтримати цей законопроект, адже йдеться про захист країни, національну безпеку, територіальну цілісність нашої рідної країни. Дякую.</p>
<p>&nbsp;</p>
<p>ГОЛОВУЮЧИЙ. Дякую. Зараз буде можливість виступити через запис.&nbsp; Шановні колеги. Питання не передбачені.</p>
<p>Прошу. Від профільного комітету доповідає Валерій Васильович Пацкан.</p>
<p>&nbsp;</p>
<p>17:45:35</p>
<p>ПАЦКАН В.В.</p>
<p>Шановний Олександр Валентинович, шановні народні депутати! Комітет з питань прав людини, національних меншин та міжнаціональних відносин на своєму засідання розглянув вищезазначений законопроект.</p>
<p>Ми б хотіли дати свій висновок. За твердженням автора, законопроект внесено з метою необхідності забезпечити спеціальним та правоохоронними органам можливість оперативно і жорстко реагувати на факти втручання іноземців та осіб без громадянства в політичну діяльність України. Наголошую вам, що згідно статті 26 Конституції України, законів про вибори народних депутатів, законів про вибори Президента, про політичні партії в Україні, про державну службу, фактично &nbsp;вже це все передбачено в обмеженнях для іноземців та осіб без громадянства, щодо участі у суспільно політичному житті, та у відносинах в Україні. Ці особи не мають право бути обраними до органів державної влади, до органів місцевого самоврядування, не можуть набувати статусу державного службовця і бути членами політичних партій. Тобто перша норма, яку пропонує автор, вона вже у нас врахована в ряді законодавчих актів, але якщо говорити про іншу норму, про другу, яку пропонує народний депутат Ляшко. Якщо ми хочемо зараз, відповідно до тих громадян, які захопили будівлі у Слов'янську, Донецьку, Краматорську, то це треба прописати, якщо ми говоримо про загальні злочини, то це неправильно. Комітет на свойому засіданні ухвалив відхилити даний законопроект, але якщо автор чітко розмежує відповідальність кримінальну, тобто за захват будівель, або порушення чинного законодавства в розрізі захоплення адмінбудівель, тоді цей законопроект треба повернути на повторне перше читання&nbsp; і знову розглянути у комітеті. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є необхідність обговорити питання? Є необхідність. Будь ласка, запишиться.</p>
<p>Народний депутат Ханенко, фракція "Свобода".</p>
<p>&nbsp;</p>
<p>17:47:50</p>
<p>ХАНЕНКО С.М.</p>
<p>Прошу передати слово Юрію Михальчишину.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Юрія Михальчишина.</p>
<p>&nbsp;</p>
<p>17:47:59</p>
<p>МИХАЛЬЧИШИН Ю.А.</p>
<p>Михальчишин, Всеукраїнське об'єднання "Свобода". Направду, законопроект є не те, що актуальний, він є абсолютно необхідний для забезпечення основ нашої національної безпеки. Єдине, що хочеться зауважити, що зараз негідники, які посягають на нашу територіальну цілісність, вони не проводять зборів, мітингів, походів і демонстрацій. Вони вже розв'язали відверту агресію проти нашої держави і вбивають сьогодні мирних громадян України і наших військовослужбовців, не розбираючись, чи подавали вони при цьому заявки на проведення певного роду політичної діяльності.</p>
<p>Але тут треба зауважити, що законопроект Олега Ляшка зареєстрований ще в квітні місяці. І мені видається, що якби він був розглянутий своєчасно Верховною Радою і прийнятий за основу і в цілому, то багатьох негативних процесів на Південному Сході України вдалось би уникнути.</p>
<p>То ж сьогодні ми, звичайно, можемо говорити про те, що частково його положення висвітлені в інших нормативно-правових актах, але його актуальність не викликає жодного сумніву. Давно треба було його прийняти і тоді б ми не дозволити розпалити в Україні навіть аналог громадянської війни, чого хоче Путін за допомогою своїх політичних туристів, які вже, на жаль, відіграли свою чорну справу.</p>
<p>Тому голосуємо, підтримуємо, не втрачаємо часу.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Миколи Томенка.</p>
<p>&nbsp;</p>
<p>17:49:13</p>
<p>ТОМЕНКО М.В.</p>
<p>Шановні колеги, я продовжую думку колеги із фракції "Свобода". Бо ситуація виглядає таким чином, що в принципі даний інструмент важливий, важлива і умова, коли ми жили б в демократичній, вільній і невійськовій Україні. Фактично на сьогоднішній день виглядає таким чином, що ми є в стані війни і це, як зараз ми будемо бігати і питати, чи вони клеїли листівки при тому, що розстрілювали наших солдат, чи не клеїли. Чи вели вони політичну агітацію, коли стріляли у наш вертоліт, чи не вели агітацію.</p>
<p>Виглядає воно трошки неадекватно. Хоча ще раз я кажу, що в мирних умовах така заборона була би правильна. Коли ми піднімали тут питання на сесії три місяці назад, Олександре Валентиновичу, про те, що, наприклад, наша міліція не реагувала на наругу над державними символами. Діючий закон у нас – кримінальна справа на 3 роки. А в нас міліція відкривала справу за хуліганство і там 100 гривень. Тому, на жаль, на першому етапі був пропущений час, а сьогодні вже йде війна, і я думаю, що теоретично можна думати про такий законопроект, але практично треба говорити про те, як зробити ефективною антитерористичну операцію, як зробити так, щоб путінці і кадировці повернулися на історичну батьківщину, як зробити так, щоб люди могли вийти на вулицю і не боятися, що вони не повернуться додому.</p>
<p>Тому, напевно, щоб була продуктивність в цій ідеї, його треба, законопроект, розглядати безвідносно до ситуації, яка сьогодні склалася. І ще раз кажу, що ідея, до речі, як ідея подвійного громадянства, яку треба розглянути, як ідея того, що громадяни іншої держави через місяць після того, як стануть громадянами країни, вже ставали міністрами про Януковичі. Все це треба розглядати, але розуміти, що це дії за мирних обставин.</p>
<p>&nbsp;</p>
<p>ГОЛОВУЮЧИЙ. Народний депутат Фірсов, будь ласка, включіть йому мікрофон.</p>
<p>&nbsp;</p>
<p>17:51:25</p>
<p>ФІРСОВ Є.П.</p>
<p>Прошу передати слово Сергею Каплину.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Капліна.</p>
<p>&nbsp;</p>
<p>17:51:31</p>
<p>КАПЛІН С.М.</p>
<p>Звичайно, тема боротьба із сепаратизмом і подолання небезпеки вторгнення на територію України іноземних фахівців, спецслужб іноземних країн, зокрема Росії, ця тема надзвичайно актуальна.</p>
<p>Але разом з тим, що після прийняття цього закону нам робити, &nbsp;наприклад, з візитом Кахи Бендукідзе, який приїде сюди допомагати робити реформи в країні. Я би хотів наголосити на, я би хотів наголосити на іншому. Дорогі парламентарі, колеги, нам потрібно почати виконувати ті закони, які ми прийняли, ті закони, які є – виконувати Конституцію України. Нам не потрібно лишати Прикордонну службу України один на один із проблемою, один на один з Путіним. Треба згадати, що ми маємо: 1998 кілометрів кордону з Росією, 1350 кілометрів - Луганська і Донецька область, по 2,8 прикордонника безпосередньо на 1 кілометр, 245 пропускних пунктів, прикордонних пропускних пунктів з Росією. Янукович зрешетив українсько-російський кордон. Ми сьогодні повинні максимальні зусилля кинути туди, допомогти керівнику Прикордонної служби Литвину не лишати його і всю службу один на один з Кремлем і його спецслужбами.</p>
<p>І ще головне. Там працюють наші хлопці, які там проживають. А керівником Прикордонної служби Росії є екс-перший заступник керівника ФСБ Росії і вони знають, де живе кожна родина, де живе, де живуть діти, дружини цих прикордонників. Нам треба боронити кордон і виконувати закон. І це буде набагато краще, ніж те, що зареєстрував поважний депутат Ляшко, до речі до президентських виборів.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Гордієнко.</p>
<p>&nbsp;</p>
<p>17:53:38</p>
<p>ГОРДІЄНКО С.В.</p>
<p>Сергій Гордієнко, фракція Компартії України, Полтавщина. Шановні не громадяни України, шановні колеги, давайте саме звернемося все-таки до здорового саме глузду. <a name=Temp></a>Перш за все давайте покінчимо з цим популізмом і повернемося до того, що хоча би ми дали визначення, що таке діяльність іноземців чи осіб без громадянства і їхня участь у політичній діяльності на території саме України.&nbsp; Це надзвичайно цікаве&nbsp; саме питання. Тому&nbsp; фракція Компартії України уважно розглянула даний законопроект і підтримує думку комітету, що необхідно все-таки відмовитися від того, щоб не приймати даний законопроект і повернути його автору в зад.</p>
<p>Наступне питання, як тоді розцінювати те, що&nbsp; саме відбувалося у нас в останній час.&nbsp; Всі ті, хто приймав участь у нас&nbsp; саме на Майдані: представники&nbsp; Сполучених Штатів Америки, країн Західної Європи, які приймали участь активну у роздмухуванні громадянського конфлікту в Україні. Це, що була за діяльність у нас на території України?</p>
<p>Тому абсолютно слушною є позиція комітету, який пропонує повернути автору законопроекту його в зад.</p>
<p>&nbsp;</p>
<p>ГОЛОВУЮЧИЙ. Народний депутат Журавський, одна хвилина.</p>
<p>&nbsp;</p>
<p>17:55:11</p>
<p>ЖУРАВСЬКИЙ В.С.</p>
<p>Шановні колеги, я висловлю позицію від нашої групи "Економічний розвиток". Я розумію автора цього законопроекту, який виступає проти політичного туризму, і який до певної міри призвів до дестабілізації в нашій країні. Але давайте глянемо на наше законодавство. Іноземцям заборонено: обиратися і бути обраними, працювати на держслужбі і бути у війську. Це факт? Факт. Але що нам робити, наприклад, з тими людьми, які мають подвійне громадянство? А їх багато, до речі, у стінах Верховної Ради також. Але відповідальності за подвійне громадянство жодної. От над цим треба подумати, шановні колеги. Це я звертаюсь і до автора цього законопроекту.</p>
<p>А з нашої точки зору, варто підтримати керівника профільного комітету. Оцінка досить правильна і слушна. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, 1 хвилину давайте автору дамо для заключного слова.</p>
<p>&nbsp;</p>
<p>17:56:27</p>
<p>ЛЯШКО О.В.</p>
<p>Шановні колеги, Микола Томенко казав про те, що цей закон був актуальний до війни, а от зараз не актуальний. Якби цей закон був прийнятий і іноземцям, які порушують законодавство, була передбачена на в'їзд в Україну, то і війни б не було. Бо їх би тут не було, вони б не проводили свою підривну діяльність. Тому війна закінчиться, як швидко вона закінчиться – залежить від нас. Так щоб ніколи в Україні більше іноземці не провокували і не починали війни, я і пропоную прийняти цей закон, який буде діяти не під час війни, а під час мирного часу. Колега Каплін казав:"Що робити Кахі Бендукідзе, який сюди приїде в Україну?" Каха Бендукідзе їде сюди радником Президента України з економічних питань. Моїм законопроектом передбачено право іноземцям і особам без громадянства організовувати: або проведення зборів, мітингів, вуличних походів і демонстрацій. Якщо Каха Бендукідзе захоче провести демонстрацію, хай проводить її в Грузії, а не в Україні.</p>
<p>І, нарешті, я пропоную статтю 13 Закону "Про правовий статус іноземців та осіб без громадянства" доповнити нормою…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>ЛЯШКО О.В. Доповнити нормою, яка передбачає, що іноземці або особи без громадянства, які під час перебування на території України були притягнуті до відповідальності за порушення законодавства України, їм забороняється в'їзд в Україну строком від 5 до 10 років. Скажіть,&nbsp; будь ласка,&nbsp; чим не правильна ця норма? Хто заперечує проти того, коли іноземці порушують вимоги закону і це встановлено відповідно до вимог чинного українського законодавства, щоб заборонити в'їзд їм до України? Я вважаю, що це абсолютно правильна норма, яка спрямована на захист національних інтересів України.</p>
<p>І, нарешті, колега Гордієнко, комуніст, який двічі повтори, щоб повернути автору, тобто мені, цей законопроект у зад, поверніть його собі в зад, а не Ляшку. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка, завершуйте.</p>
<p>&nbsp;</p>
<p>ЛЯШКО О.В. А якщо відповідно до вимог Регламенту і чинного законодавства, то законопроект може бути повернутий на повторне перше читання, &nbsp;повернути автору на доопрацювання тощо. Тому формулюйте правильно, будь ласка, свої думки.</p>
<p>Прошу парламент підтримати. Але, Олександр Валентинович, я бачу, що голосів сьогодні в парламенті немає. Можливо, давайте прийняття рішення з цього законопроекту перенесемо на завтра. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, ми можемо голосувати чи приймемо рішення завтра? <i>(Шум у залі)</i> Пропозиція… Колеги, давайте, щоб потім не було питань, що не вистачило голосів, тому що були відсутні депутати. Я прошу тоді завтра поставити це питання на ранкове засідання. У нас в середу тільки одне засідання, нагадаю, ранкове.</p>
<p>А сьогодні … Шановні колеги, спокійно! А сьогодні, шановні колеги, ми завершимо нашу роботу. Верховна Рада продовжить працювати завтра, о 10-й годині ранку. Будь ласка.</p>
<p>&nbsp;</p>
<p>&nbsp;</p>
<p>&nbsp;</p>

