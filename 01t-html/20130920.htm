Стенограма пленарного засідання
20 вересня 2013

<p>ЗАСІДАННЯ ОДИНАДЦЯТЕ&nbsp;&nbsp;&nbsp;</p>
<p>Сесійна зала Верховної Ради України</p>
<p>20 вересня 2013 року, 10 година</p>
<p align=center>Веде засідання Голова Верховної Ради України В.В.РИБАК<b></b></p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати, запрошені, гості Верховної Ради! Прошу народних депутатів підготуватися до реєстрації. Підготувались? Увімкніть систему "Рада".</p>
<p>Зареєструвалося&nbsp;339 народних депутатів. Ранкове засідання Верховної Ради України оголошую відкритим.</p>
<p>Сьогодні день народження народного депутата Бойка Володимира Семеновича <i>(Оплески). </i>І день народження Ірини Ігорівни Сех. Давайте поздоровимо їх з днем народження <i>(Оплески)</i>.</p>
<p>Шановні колеги, в засіданні Верховної Ради України беруть участь члени Кабінету Міністрів України. Давайте уряд наш привітаємо у Верховній Раді <i>(Оплески)</i>.</p>
<p>Присутні: перший віце-прем'єр міністр України Сергій Геннадійович Арбузов, віце-прем'єр Бойко.</p>
<p>Ви знаєте, сьогодні дуже багато гостей в Україні&nbsp; знаходиться на зустрічі "Ялтинська європейська стратегія". Віце-прем'єр Вілкул теж знаходиться в Ялті з робочою поїздкою.</p>
<p>Від аграрної політики і продовольства присутній Бісюк Іван Юрійович, перший заступник (міністр у відрядженні). Міністр внутрішніх справ Віталій Юрійович Захарченко. Є. Міністр доходів і зборів Олександр Вікторович Клименко. Є. Міністр екології і природних ресурсів Проскуряков Олег Альбертович. Є. Від Міністерства економічного розвитку перший заступник міністр Максюта Анатолій Аркадійович (Прасолов знаходиться у відрядженні). Заступник міністра енергетики та вугільної промиловості Бондаренко Андрій Юрійович присутній (у відрядженні міністр). Кожара (уввідрядженні, "Ялтинська європейська стратегія", присутній Демченко Руслан Михайлович, перший заступник. Козак Володимир Васильович, міністр інфраструктури присутній. Міністр культури Новохатько Леонід Михайлович. Є. Міністр молоді Сафіуллін (відпустка), присутній перший заступник Глущенко Сергій Вікторович. Є. Міністр оборони Павло Валентинович Лебедєв. Міністр освіти і науки Табачник Дмитро Володимирович (відрядження), Суліма Євген Миколайович присутній. Богатирьова Раїса Василівна присутня. Короленко Михайло Костянтинович, міністр промислової політики. Міністр регіонального розвитку Темник Геннадій Павлович. Міністр соціальної політики Королевська… Участь в заходах. Присутній заступник міністра Коломієць В'ячеслав Миколайович. Міністр фінансів - в Ялті. Перший заступник міністра фінансів Мярковський Анатолій Іванович присутній. Лукаш Олена Леонідівна - у відрядженні. Перший заступник міністра Ємельянова Інна Іванівна. Голова Державної служби з надзвичайних ситуацій Михайло Васильович Болотських присутній. І перший заступник Міністра Кабінету Міністрів - Забарський Владислав Валерійович. Уряд у повному складі.</p>
<p>Далі. Відповідно до статті 229 Регламенту Верховної Ради з 10-ти до 11-ти "година запитань до Уряду".</p>
<p>Пропонується наступний порядок проведення "години запитань": відвести першому заступнику міністра фінансів України до 30 хвилин, він буде доповідати на запитання, які стосуються двох тем; 15 хвилин - голові Державної служби з надзвичайних ситуацій та відповіді на письмові запитання від фракцій; решту часу відвести для запитань народних депутатів до членів Кабінету Міністрів України з визначеної тематики, чи які є питання.</p>
<p>Пропонується надавати, давайте ми зробимо так: от депутати вносять пропозицію, Анатолій Іванович, вам 20 хвилин, постарайтесь за 20 хвилин доповісти, і 15 хвилин голові Державної служби, і 25 хвилин – 30, як там получиться, на&nbsp;запитання народних депутатів. Що? Я ще не закінчив. Включіть мікрофон народного депутата Саса.</p>
<p>&nbsp;</p>
<p>10:10:24</p>
<p>САС С.В.</p>
<p>Дякую. Шановний Володимир Васильович! Народний депутат Сас, "Батьківщина". Я в черговий раз хочу звернути вашу увагу, що в нас ще ніхто не відміняв статтю 35 Закону про Кабінет Міністрів і положення відповідні Регламенту Верховної Ради. У нас відводиться "година запитань до Уряду". І там передбачено в законі і в Регламенті, і в Законі про Кабінет Міністрів, що відповіді на питання надають члени Кабінету Міністрів. Але у нас чомусь стало традицією, що на трибуну запрошуються заступники не відомо, з яких причин. Я звертаю вашу увагу, що є порушенням закону і неповагою до Верховної Ради. Це перше.</p>
<p>А, по-друге, я&nbsp; все-таки прошу оголосити, хто присутній з міністрів і хто відсутній із поважних причин. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; я вам сказав. що сьогодні дуже багато гостей в нашій державі. Розглядається дуже важливі питання. І життя зупинити неможливо. Тому ряд міністрів знаходиться там. Там заплановані їх виступи, обміни думками. І нічого страшного нема. Коли комітети ви розглядаєте питання, хто буде доповідати з трибуни, ви визначаєтесь, не обов'язково керівник комітету, а депутат, керівник підгрупи і таке інше. Життя вносить корективи. Тому не драматизуємо, а надаємо слово першому заступнику міністра фінансів Анатолію Івановичу Мярковському. Прошу.</p>
<p>&nbsp;</p>
<p>МЯРКОВСЬКИЙ А.І. Шановний Володимире Васильовичу…</p>
<p>&nbsp;</p>
<p>ГОЛОВУЮЧИЙ.&nbsp; Можете підійти, дискусію проведемо.</p>
<p>&nbsp;</p>
<p>МЯРКОВСЬКИЙ А.І. Шановні народні депутати, дозвольте проінформувати вас щодо питань, які надійшли від депутатських фракцій на адресу Міністерства фінансів. Всього – 28 запитань. І, враховуючи на обмеженість часу та спільну тематику багатьох цих запитань, відповіді будуть надаватися в узагальненому вигляді.</p>
<p>Відповідно до статті 96 Конституції України та статті 37 Бюджетного кодексу України Кабінет Міністрів України підготував та подав на розгляд до Верховної Ради України проект Закон України "Про Державний бюджет України на 2014 рік" схвалений Постановою уряду від 11 вересня 2013 року (№662). Однак, існує ряд чинників, незалежних від дій уряду, які мають вагомий вплив на формування показників проекту Державного бюджету на 2014 рік.</p>
<p>Зокрема, на розгляді Верховній Раді перебувають законопроекти, які можуть забезпечити додаткові надходження до бюджету на суму близько 9,6 мільярдів гривень. Також існують зареєстровані законопроекти, прийняття яких приведе до значних втрат бюджету у 2014 році, близько 9 мільярдів гривень. Також у Верховній Раді зареєстровані законопроекти, які потребують додаткового бюджетного фінансування на суму 17,5 мільярдів гривень, ці законопроекти зареєстровані в останні&nbsp; два тижні, тобто з 1 по 15 вересня. І ясне діло, що ми не могли їх враховувати або оцінювати і резервувати кошти на випадок їх прийняття.</p>
<p>Також до уряду за останніх два тижні поточного місяця надійшла значна кількість звернень народних депутатів щодо виділення бюджетних коштів на окремі бюджетні програми та заходи близько 1,8 мільярдів гривень. І такі звернення народних депутатів продовжують поступати і на сьогоднішній день.</p>
<p>Крім того, в період із після прийняття урядом відповідного рішення щодо схвалення проекту бюджету було проведено серію переговорів, які мають стратегічне значення для зміни, наприклад, енергетичного балансу та розвитку пріоритетних галузей держави і зменшують дотаційність&nbsp;житлово-комунального господарства. Тому урядом прийнято було рішення&nbsp; по відкликання з Верховної Ради проекту&nbsp; Закону про Державний бюджет для доопрацювання з урахуванням вище наведених чинників та проведення аналізу&nbsp; впливу показників їх на показники соціально-економічного розвитку країни та бюджет.</p>
<p>В тому варіанті проекту&nbsp; бюджету, який був схвалений Кабінетом Міністрів, для розрахунків показників його були використані основні прогнозні макроекономічні показники&nbsp; розвитку України, що включені до проекту основних напрямків бюджетної політики на 2014 рік, схвалені Розпорядженням Кабінету міністрів від 27 березня 2013 року № 213. Зокрема, реальне зростання&nbsp; валового внутрішнього продукту на рівні 3 відсотки, індекс споживчих цін в середньому до попереднього року&nbsp; - 8,3, індекс цін виробників в середньому до попереднього - 8,6. Рівень&nbsp; безробіття визначений за методологією&nbsp; Міжнародної організації праці - 7,1-7,4 відсотки. Цьому сприятиме реалізація програми економічних реформ на 2010-2014 роки "Заможне суспільство, конкурентоспроможна економіка - ефективна держава", продовження реалізації державної програми активізації економіки України на 2 роки.</p>
<p>При доопрацюванні проекту бюджету на наступний рік має бути враховано прогноз, який відповідатиме поточній економічній ситуації у країні, так і у світі, а також середньостроковим очікуванням. Нестабільність&nbsp; світової економіки у цьому році&nbsp; впливає на розвиток економіки України і на її перспективу в найближчому&nbsp; часі. Зокрема, рецесійні процеси&nbsp; в країнах Єврозони тривають уже п'ятий квартал поспіль.&nbsp; Світові ціни на сталь за 8 місяців цього року знизилися майже на&nbsp; 9 відсотків. На світових ринках фінансів панує невизначеність з огляду на заяви&nbsp; керуючих Федеральної резервною системою США щодо можливого скорочення підтримки американської економіки.&nbsp; Так, ставки за&nbsp; 10-річними&nbsp;&nbsp; облігаціями США зросли за рік майже вдвічі: з 1,6 відсотків і&nbsp; до трьох. Зараз відбуваються відповідні&nbsp; корекції, але&nbsp; радикальних змін поки що не відбулося. Наприклад, відтік капіталу з Росії за перше півріччя склав майже 40 мільярдів доларів США. Зовнішні фактори позначилися на економіці України у 2013 році також. Зокрема, експорт товарів за сім місяців знизився на 8,5 відсотків, в окремих галузях промислового виробництва відсутнє зростання проти минулого року. За рахунок внутрішніх факторів реалізація політики енергоефективності та імпорту заміщення частково вдалося зменшити імпорт товарів, він зменшився на 12,2 відсотка за сім місяців у порівнянні з минулим роком&nbsp; і склав 45 мільярдів доларів США. Сальдо зведеного платіжного балансу за сім місяців було додатнім і становило 1.9 мільярдів доларів. За сім місяців минулого року таке сальдо мало від'ємне значення 0,3 мільярда доларів США.</p>
<p>Щодо підвищення соціальних стандартів та збільшення заробітної плати, яке відбулося в цьому році, такий фактор дав позитивний імпульс на стимулювання внутрішнього попиту. Середньомісячна номінальна заробітна плата штатного працівника за сім місяців зросла на 8,9 відсотків до 3 тисяч 215 гривень, реальна заробітна плата за цей період склала 9,5 відсотків. Заходи, які проводяться у державі щодо стимулювання економіки України, передбачають не тільки пряме фінансування відповідних проектів, а також поліпшення бізнес-клімату в Україні, дерегуляцію підприємницької діяльності та підтримку малого і середнього бізнесу. Зокрема, у липні затверджено перелік документів дозвільного характеру, який містить 144 позиції. При отриманні документів дозвільного характеру перейшли до принципу єдиного вікна, спрощеній дозвільній процедурі в будівництві з 93 до 23 процедур, а також зменшено кількість дозвільних документів і погоджувальних процедур. Скорочено в шість разів час їхнього проходження. Спрощується також механізм ліцензування господарської діяльності, кількість видів господарської діяльності, які не можуть здійснюватися декларативним принципом, скорочено більш ніж на 40 відсотків, скасовано 22 ліцензії господарської діяльності, впровадження яких не пов'язано загрозою безпеці. Визначено перелік пріоритетних галузей економіки для стимулювання інвестиційної діяльності. Це, зокрема, агропромисловий комплекс, житлово-комунальний комплекс, машинобудівний комплекс, транспортна інфраструктура, курортно-рекреаційна сфера і туризм.</p>
<p>Затверджено Державну програму активізації економіки на 2013-2014 роки, яка передбачає підтримку базових галузей, які розробляють найбільший внесок у ВВП, розвиток пріоритетних, високотехнологічних секторів, що здатні виробляти продукцію з високою доданою вартістю. Реалізація Державної програми активізації розвитку економіки має здійснюватися головними розпорядниками бюджетних коштів в межах передбачених їм Законом про Державний бюджет коштів. Крім того, в проекті бюджету на 2014 рік пропонується розглянути питання передбачення додаткових державних гарантій, частина яких може бути спрямована на фінансування заходів державної програми активізації економіки. Попередньо в проекті Закону про бюджет передбачається обсяг таких гарантій до 30 мільярдів гривень.</p>
<p>При цьому у Державній програмі активізації економіки прогнозний обсяг ресурсу, який планується залучити в економіку на наступний рік, визначений в обсязі 207,2 мільярди гривень, в якому, за попередніми підрахунками, з державного бюджету має бути спрямовано 23,2 мільярди гривень, місцевих бюджетів – 5,7, кредити міжнародних фінансових установ - 13,4 мільярди гривень, і інших джерел, серед яких і кошти підприємств, і кошти під гарантію, обсяг фінансування складає 164,8 мільярдів гривень.</p>
<p>Створюється система також державної підтримки експорту в Україні, яка стосується диверсифікації, традиційно, експорту&nbsp; товарів українського походження, що ґрунтується на аналізі попиту на закордонних ринках та виявлення найбільших перспективних тем із них.</p>
<p>Щодо дефіциту та державного боргу. З метою скорочення термінів зростання державного боргу та базове навантаження на бюджет граничний обсяг дефіциту&nbsp; державного бюджету на наступний рік планується передбачити 2,7 відсотків ВВП при 3,2 планових ВВП у 2013 році. Зазначене зменшення дефіциту визначено одним із пріоритетних завдань в наступному році відповідно до щорічного Послання Президента України до Верховної Ради про внутрішнє та &nbsp;&nbsp;&nbsp;зовнішнє становище України в цьому році визначений рівень дефіциту планується досягти з урахуванням схваленої урядом програми активізації економіки.</p>
<p>При цьому відношення державного боргу до ВВП на кінець наступного року складатиме близько 32,4 ВВП, або 548,6 мільярдів гривень. Це&nbsp; максимальне значення при критичному значенні 60 відсотків ВВП.</p>
<p>Приблизно ж на такому&nbsp; рівні&nbsp; показник&nbsp; відношення державного боргу до ВВП планується на рівень, на кінець минулого року в окремих країнах Єврозони. Зокрема, у Латвії і Румунії – близько 40 відсотків.</p>
<p>У наступному році&nbsp; Податковим кодексом передбачається зменшення ставки податку на прибуток підприємств з 19 до 16 відсотків, що&nbsp; сприятиме пожвавленню всіх економічних&nbsp; процесів в України і зниженню рівня тінізації економіки. В проекті бюджету&nbsp; не передбачено внесення змін до Податкового кодексу в частині відновлення ставки податку на прибуток. При цьому&nbsp;&nbsp; внесення змін до податкового законодавства, на&nbsp; наш погляд, є&nbsp; прерогативою Верховної Ради і має вирішуватися окремими законами, як того вимагає Податковий кодекс.</p>
<p>В процесі формування дохідної частини бюджету на наступний рік враховано надання державою діючих податкових соціальних пільг, що дасть можливість зменшити&nbsp; податкове навантаження на платників податків у сумі 4,4 мільярди гривень. Також передбачено інвестиційний ресурс від надання преференцій суб’єктам господарювання та окремим галузям в обсязі 67,4 мільярда гривень, так як і у діючому, в чинному, визначено законодавстві і відповідно до обсягів, які прогнозуються в цьому році.</p>
<p>Відповідно до Бюджетного кодексу видатки державного фонду регіонального розвитку передбачаються в обсязі не менше один відсоток прогнозного обсягів доходів загального фонду проекту Державного бюджету, що дозволить в наступному році збалансувати загальнодержавний і регіональний інтереси в&nbsp; напрямі соціально-економічного розвитку регіонів. Обсяг такого фонду складатиме близько 3,5 мільярдів гривень. У цьому році, ви знаєте, що затверджено в бюджеті 1 мільярд гривень.</p>
<p>В проекті&nbsp; Державного бюджету&nbsp; передбачено зростання &nbsp;мінімальної заробітної плати та посадового окладу працівника першого тарифного розряду Єдиної тарифної сітки з урахуванням прогнозних індексів інфляції та продуктивності праці, як це визначено у щорічному посланні Президента України до Верховної Ради&nbsp; і запровадження нових розмірів мінімальної заробітної плати працівника … та посадового окладу працівника першого тарифного розряду єдиної&nbsp; тарифної сітки планується здійснювати поетапно протягом&nbsp; наступного року.</p>
<p>З метою забезпечення належного соціального захисту кожного громадянина&nbsp; України у наступному році передбачено також поетапне зростання розміру прожиткового мінімуму по відповідним категоріям. Пенсійне&nbsp; забезпечення в наступному році буде здійснюватися відповідно до норм чинного законодавства своєчасно та у повному обсязі. Так Пенсійний фонд продовжить реалізацію завдань&nbsp; щодо перерахунку пенсій громадянам, які вийшли на пенсію до 2008 року, підвищення доплати до пенсій для членів сімей померлих інвалідів, підвищення доплати до пенсій для учасників війни, а також підвищення розміру пенсій військовослужбовців начальницького і рядового складу, які залишили службу.</p>
<p>У наступному році, як і в попередні роки мінімальні пенсії виплачуються у розмірах не нижчих за встановлений законодавством прожитковий мінімум для осіб, які втратили працездатність, що протягом року передбачатиме поетапне їх зростання.</p>
<p>У проекті бюджету передбачається централізувати капітальні видатки, що розподіляються Кабміном та видатки державного розвитку в обсязі, визначеному відповідно до законодавства, тобто не буде розпорошення*** капітальних видатків по головним розпорядникам коштів.</p>
<p>Фінансування дорожньої галузі у наступному році буде здійснюватися за рахунок визначених джерел, перше, це так званого "дорожнього фонду" в обсязі&nbsp; 17,4 мільярди гривень, що на 9 відсотків більше плану цього року, а також фінансування галузі буде здійснюватися за рахунок запозичень міжнародних фінансових установ, попередня оцінка складає 2,3 мільярди гривень, але якщо будуть проекти, вона … обсяг видатків збільшиться державних гарантій, а також коштів інвесторів.</p>
<p>Щодо виконання бюджету у поточному році, то слід зазначити, за 8 місяців доходи державного сектору економіки – це державні&nbsp; місцеві бюджети та усі соціальні фонди зросли на 7,5 мільярдів гривень, або 1,9 відсотків більше факту&nbsp; минулого року, і склали за вісім місяців 410,4 мільярда гривень. Доходи державного бюджету склали 217,8 мільярда гривень, з них загального фонду - 187,6 мільярда гривень.</p>
<p>За січень–серпень цього року відшкодовано ПДВ грошовими коштами 36,9 мільярдів гривень, більше на 5,8 мільярдів, або 18,8 відсотків, проти минулого року.</p>
<p>Видатки державного бюджету за вісім місяців склали 252,1 мільярда гривень, зростання на 17,9 мільярдів гривень, або плюс 8 процентів. У&nbsp; тому числі видатки загального фонду склали 226,4 мільярда гривень, зростання -23,3 мільярда гривень, або приріст 11,5 відсотків проти минулого періоду.</p>
<p>За вісім місяців захищені та пріоритетні видатки профінансовано в повному обсязі від потреби, а саме&nbsp; 212,1 мільярда гривень, або 98 процентів від розпису, в тому числі соціальні видатки загального фонду склали 188,9 мільярда гривень, зростання на 21,7 мільярда гривень, або 13 відсотків; трансферт Пенсійному фонду склав 55,5 мільярда гривень, в тому числі на покриття дефіциту – 14,5, приріст – 33,1 відсотка, найбільший приріст по усім категоріям видатків.</p>
<p>Видатки загального фонду місцевих бюджетів за вісім місяців проведені в обсязі 125,5 мільярда гривень, або 63,3 річного розпису, що на 9,8 мільярдів гривень, або 8,5 відсотків, більше порівнянні із минулим роком. При цьому видатки за незахищеними статтями&nbsp; бюджету&nbsp; в місцевих органів влади зросли проти минулого року на 1,5 мільярдів гривень, або 14,4 відсотків, і склали 11,9 мільярдів гривень.</p>
<p>На захищені видатки спрямовано 113,6 мільярдів гривень, що на 8,3 мільярди, або 7,9 відсотка, більше проти минулого року. При цьому слід зазначити, що питома вага незахищених видатків, які якраз акцентувалася увага у запитаннях, в місцевих органів влади, які уже фактично здійснені за вісім місяців, питома вага їх збільшилася на 1 відсоток.</p>
<p>Станом на 1 вересня 2013 року заборгованість із виплат заробітної плати працівникам бюджетних установ та пенсій відсутня.</p>
<p>Органами Державної казначейської служби з початку місяця за 18 днів вересня перераховано&nbsp; соціальним фондам на здійснення видатків з їх утримання та виконання ними основних функцій, тобто виплата пенсій, допомоги… втраті працездатності, інших соціальних допомог у сумі 9,4 мільярди гривень. Зокрема по допомогам по безробіттю із надходжень&nbsp; 400,8 мільйонів гривень перераховано 380 мільйонів гривень, тобто фінансування йде практично автоматично. Казначейству і надалі здійснювати видатки з соціальних фондів з урахуванням&nbsp; надходжень та необхідності здійснення ними відповідних виплат.</p>
<p>Завдяки раціональному та ефективному використанню бюджетних коштів, виваженій політиці&nbsp; видатків&nbsp; дефіцит Державного бюджету утримується на нижчому, ніж передбачено розписом, рівні. За 8 місяців цього року дефіцит бюджету… Державного бюджету склав 34,8 мільярдів гривень, що відповідає практично 69 відсоткам&nbsp; річного показника. Річний показник – 50,6 мільярдів гривень. Дефіцит Загального фонду – 38,4 мільярди гривень, що менше, ніж&nbsp; визначено розписом на 8 місяців на 6,1 мільярд гривень.</p>
<p>Щодо змін до бюджету поточного року. Статтею 54 Бюджетного&nbsp; кодексу визначено процедуру стосовно внесення змін до Державного бюджету на поточний рік щодо скорочення видатків бюджету. Так, у разі недотримання за результатами квартального звіту надходжень Загального фонду Державного бюджету більш, ніж на 15 відсотків суми, передбаченої розписом на відповідний період, готуються пропозиції про внесення змін до Державного бюджету. При цьому квартальний звіт подається не пізніше 35 днів після закінчення&nbsp; звітного кварталу. На сьогодні у нас відсутні підстави для ініціювання таких змін, тому що у нас набагато вище відсоток виконання бюджету.</p>
<p>На даний час урядом проводиться робота з доопрацювання проекту Державного бюджету на 2014 рік, розроблений відповідний план-графік роботи зацікавлених органів влади і міністерств, місцевих органів влади і пропозиція уряду стосується… пропозиція уряду Верховній Раді стосується прохання якнайшвидше визначитися&nbsp; щодо законопроектів, які дадуть змогу збільшити дохідну частину бюджету і спрямувати зазначений ресурс на вирішення нагальних питань, в першу чергу, на соціальну складову&nbsp; бюджету відповідно до рішень, прийнятих Президентом України, Верховною Радою України та Кабінету Міністрів. Після прийняття цих рішень уряд оперативно спільно із Верховною Радою підготує проект змін до бюджету. Вірніше, нову версію бюджету.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Сідайте. Сідайте.</p>
<p>Ми домовились, зараз ще виступить 10 хвилин МЧС - і потім я дам можливість, депутати запишуться і до членів уряду зададуть питання.</p>
<p>Прошу, голова Державної служби з питань надзвичайних ситуацій Михайло Васильович Болотських. Відповість на питання депутатських фракцій. 10 хвилин у вас часу, прошу.</p>
<p>&nbsp;</p>
<p>БОЛОТСЬКИХ М.В.</p>
<p>Шановний Володимире Васильович, шановні народні депутати України, інформую, з урахуванням запитань від депутатських, про ситуацію, що склалась в південних районах Одеської області, та заходи, які вживаються для подолання стихійного лиха.</p>
<p>За прогнозом Гідрометцентру, в період з 10 по 14 вересня в Одеській області очікувалися дощі. Але кількість опадів передбачалась в межах середніх місячних показників для цього періоду або з незначним їх перевищенням, що можуть випасти протягом 2-3 днів.</p>
<p>З отриманням інформації про загрозу тривалих опадів у південно-західних районах Одещини, в Головному управлінні Державної служби з надзвичайних ситуацій Одеської області було негайно сформовано угрупування сил чисельністю 130 чоловік особового складу та 40 одиниць техніки для проведення протипаводкових заходів.</p>
<p>Одночасно з приведенням у готовність і залученням сил до реагування завчасно, до початку ускладнення ситуації з підйомом рівня води, інформація про можливі в південно-західних районах затоплення доведена по телефону до обласних та районних адміністрацій, голів сільських і селищних рад.</p>
<p>При загрозі або виникненні надзвичайних ситуацій, за існуючим порядком оповіщення, Державна служба оповіщає центральні органи виконавчої влади, Раду Міністрів Автономної&nbsp;Республіки Крим, обласну, Київську та Севастопольську міські&nbsp; державні адміністрації, які доводять цю інформацію безпосередньо до населення. Але у даному випадку державна служба не обмежилася завданням щодо оповіщення - Одеська обладміністрація, - а залучила особовий склад і техніку для інформування мешканців населених пунктів про існуючу загрозу.</p>
<p>Населення&nbsp; оповіщувалося рятувальниками і представниками місцевих громад шляхом подвірних обходів та через гучномовці, встановлені на автомобілях Головного управління державної служби в Одеській області. Але ситуація продовжувалася ускладнюватися. На території Болградського, Арцизького, Саратського і Татарбунарського районів. При місячній нормі опадів 46 міліметрів реально випало в середньому 180 міліметрів або 4 місячні норми. А в Тарутинському районі 280 міліметрів, що в 6 разів перевищує місячну норму.</p>
<p>Такої аномальної кількість опадів, що випали практично за добу, не було за усі 120 років ведення метеорологічного спостереження. Дощовими паводками було підтоплено 449 житловий будинків, 91 з яких зруйнувався, і 85 знаходяться у аварійному стані. Шкідливої дії води зазнали 488 дворогосподарств.</p>
<p>У взаємодії з місцевими органами влади було своєчасно забезпечено тимчасове відселення 590 громадян з 9 населених пунктів. Їх розміщено у гуртожитках, будинках культури та у родичів.</p>
<p>Угрупування сил державної служби було збільшено до 200 чоловік та на 60 одиниць техніки і насосного обладнання. Створений резерв у кількості 130 чоловік та 40 одиниць спеціальної техніки за рахунок інших районів&nbsp; області. У найкоротший термін відкачано воду усіх 449 підтоплених житлових будинків. Відведено воду з 750 дворогосподарств.</p>
<p>Підрозділами державної служби відведено понад 120 тисяч кубічних метрів води, забезпечено доставку продуктов харчування, медикаментів і надання допомоги у перевезенні майна з підтоплених будинків.</p>
<p>Для доставки хворих до лікувальних закладів чергувала рятувальна техніка підвищеної прохідності від служби.</p>
<p>З метою попередження розповсюдження інфекційних захворювань підтоплених районів із 63 криниць продезінфіковано 59. Зараз продовжуються роботи. Взяті проби для аналізу якості води з п'яти водонапірних башнь і п'яти артезіанських свердловин. Передбачено проведення повторних робіт для повного знезараження криниць.</p>
<p>Службою разом з ветеринарними підрозділами повністю зібрано загиблих тварин та утилізовано з дотриманням встановлених санітарних норм.</p>
<p>На цей час обстановка в області повністю стабілізувалася, загрози збільшення масштабів підтоплення немає, йде контрольоване сходження високого рівня води з короткочасним підняттям на окремих територіях Татарбунарського району.</p>
<p>Відповідаючи на запитання депутатських фракцій, інформую: Президентом України вже 13 вересня доручено уряду вжити вичерпних заходів для ліквідації наслідків стихії в Одеській області.</p>
<p>Прем'єр-міністр України визначив завдання центральним органам разом з Одеською облдержадміністрацією в найкоротшій термін провести роботи провести роботи з відновленням пошкодженого житла, створення нормальних умов для проживання тимчасово відселених громадян.</p>
<p>Була утворена урядова комісія на чолі з віце-прем'єр-міністром України Бойком Юрієм Анатолійовичем, яка вже 14 вересня працювала безпосередньо в постраждалих районах.</p>
<p>Невідкладно 16 вересня прийнято рішення урядом про виділення близько 105 мільйонів гривень для ліквідації наслідків надзвичайної ситуації і надання допомоги постраждалим від стихійного лиха, зокрема, на компенсацію-&nbsp; 26 мільйонів 500 тися, 78 мільйонів - на відновлення доріг і дамб.</p>
<p>Протягом найближчих 5 днів на більшості територій України прогнозуються дощі. У південних та західних областях переважатиме погода без істотних опадів, в Криму та Приазов'ї місцями очікується сильні дощі з грозами, на заході та півдні України можливі пориви вітру до 15-20 метрів на секунду.</p>
<p>Виконуються розроблені Державною службою з надзвичайних ситуацій та затверджений урядом план реагування на надзвичайні ситуації, пов'язані з підтопленням. Згідно з планом територію держави розподілено по 9 регіонам оперативного реагування. Створено та сформовано міжвідомчому угрупуванні сіл загальною чисельністю близько 42 тисяч 500 чоловік особового складу, понад 5 тисяч одиниць основної техніки, 830 плавзасобів. Від Міноборони, державної служби, Міністерства внутрішніх справ, Держводагентства, Міненерговугілля та Мінінфраструктури.</p>
<p>Зараз особлива увагу приділяється ситуації Львівській, Закарпатській, Івано-Франківській, Чернівецькій областям, Волинська, Рівненська, Житомирська області, Одеська, Миколаївська і Херсонська області.</p>
<p>Організовані заходи щодо забезпечення реагування при ускладненні ситуації, зокрема здійснюється подвійний моніторинг гідрометеорологічної обстановки, в аварійно-рятувальних загонах Служби з надзвичайних ситуацій приведено в готовність до&nbsp; дій за призначенням плавзасобів та насосного обладнання; підготовку техніки для доставки особового складу до місць виникнення надзвичайних ситуацій та перевезення населення на випадок підтоплення.</p>
<p>Відкориговано маршрути висування рятувальних підрозділів ……..і району ускладнення обстановки. Передбачено виставлення постів у місцях з високим ризиком переливу і руйнування захисних споруд. В залежності від ситуації проводяться ряд інших заходів, передбачених планом реагування на надзвичайні ситуації.</p>
<p>Ситуація перебуває на постійному контролі служби. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Шановні народні депутати, 18 хвилин у нас є на те, щоб депутати задали питання. 10.42, година – в 11. Бо в нас дуже багато питань, які ми повинні, постанови по виборах. Прошу народних депутатів записатися. 20 хвилин на питання. Не сперечайтесь! Нащо сперечатися?</p>
<p>Народний депутат Чечетов, прошу.</p>
<p>&nbsp;</p>
<p>10:43:21</p>
<p>ЧЕЧЕТОВ М.В.</p>
<p>Шановний Михайле Васильовичу, ви в своїй доповіді дуже ґрунтовно розповіли про роботу служби і дійсно служба завжди у всі часи була однією з найкращих в Україні, і зараз. В мене таке питання.</p>
<p>Які зараз заходи здійснює Державна служба України з надзвичайних ситуацій для протидії загрозам виникнення подібних надзвичайних ситуацій в інших регіонах?</p>
<p>І саме головне питання. У разі форс-мажору у вас налагоджена координація дій з Міністерством внутрішніх справ, з Міністерством оброни? Бо іноді для того, щоб захистити людей, захистити життя потрібно втручання і Міністерства оборони, і&nbsp; Міністерства внутрішніх справ. Як ви координуєте ці спільні дії? Дякую.</p>
<p>&nbsp;</p>
<p>БОЛОТСЬКИХ М.В. <a name=Temp></a>Дякую, шановний Михайло Васильович. Я вже доповідав з трибуни, ще підкреслював, що розроблений Державною службою з надзвичайних ситуацій завчасно, ще у квітні місяці, план заходів по реагуванню на надзвичайні ситуації подібного рівня. В нас повністю відпрацьований план взаємодії з Міністерством оборони, Міністерством внутрішніх справ, іншими центральними органами виконавчої влади, а також з місцевими органами виконавчої влади всіх рівнів. Створено в готовності до дій за призначенням&nbsp;угрупування сил 42 тысячи&nbsp; человек и 5 тысяч единиц&nbsp;&nbsp; техники специальной, а также&nbsp; 830 плавзасобів. Координация зараз виконується&nbsp; Комісією з техногенно-екологічної безпеки та надзвичайних ситуацій, яку очолює вице-премьер-министр &nbsp;Украины Александр Юрьевич Вилкул. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів,&nbsp; народний депутат Гриневецький.</p>
<p>&nbsp;</p>
<p>10:45:27</p>
<p>ГРИНЕВЕЦЬКИЙ С.Р.</p>
<p>Дякую. Шановний&nbsp; Михайле Васильовичу, перш за все я хотів би подякувати вам особисто та співробітникам Державної&nbsp; служби&nbsp; з надзвичайних ситуацій в регіоні за оперативність та професійні дії під час ліквідації наслідків&nbsp; стихійного лиха&nbsp; на Одещині. А слово для запитання прошу передати Антону Кіссе.</p>
<p>&nbsp;</p>
<p>10:45:51</p>
<p>КІССЕ А.І.</p>
<p>Шановні колеги, шановні члени уряду! По-перше, я хочу висловити подяку&nbsp; від мешканців Тарутинського, Арцизького, Болградського, Саратського та Татарбунарського районів уряду, особисто нашим&nbsp; рятувальникам на чолі з Болотських Михайлом Васильовичем, областной Одесской администрации, администрации Тарутинского&nbsp; и Арцизского районов. Вместе&nbsp; с&nbsp; тем, є два запитання. Я звертаюся до Сергія Геннадійовича.</p>
<p>Сергей Геннадиевич, є рішення, яке&nbsp; прийнято, є уже фінансування&nbsp; на 105&nbsp; мільйонів. Но сегодня селище …</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Ви довго готувались задати питання! Це ж питання, у вас&nbsp; хвилина в кожного: задавайте питання, а казки не треба розказувати. Питання ваше, прошу, Кіссе.</p>
<p>&nbsp;</p>
<p>10:46:54</p>
<p>КІССЕ А.І. …потребує 20 мільйонів гривень для будівлі, щоб розташувати сьогодні жителів посьолка Березіно. Це по-перше.</p>
<p>І по-друге. Дитячий будинок, садочок в посьолку Бородіно, Тарутинського району потребує капітального ремонту і будівництва.&nbsp;&nbsp; Я дуже прошу взяти до уваги. І якщо буде розглядатися це питання, запросити мене на засідання для прийняття рішення по виділенню коштів.</p>
<p>&nbsp;</p>
<p>ГОЛОВУЮЧИЙ. Увімкніть мікрофон Сергія Геннадійовича Арбузова.</p>
<p>&nbsp;</p>
<p>АРБУЗОВ С.Г. Дуже&nbsp; дякую за запитання, за побажання. І, наскільки я пам'ятаю, вже передали мені це прохання, я вже передав до Міністерства фінансів. Я повертаюсь з Китаю десь в четвер, з понеділка готовий буду з вами зустрітися, переговорити по цьому питанню. Дякую.</p>
<p>&nbsp;</p>
<p>ГОЛОВУЮЧИЙ. Смітюх, фракція Партії регіонів. Прошу.</p>
<p>&nbsp;</p>
<p>10:47:54</p>
<p>СМІТЮХ Г.Є.</p>
<p>Дякую. У мене запитання до Міністерства фінансів, до Мярковського Анатолія Івановича.</p>
<p>Шановний Анатолій Іванович, ви знаєте, що у нашій країні є, спеціально діє закон про півтора процентний збір на розвиток виноградарства, садоводства і хмілярства&nbsp; в Україні. В цьому році, на жаль, ці кошти акумулюються на спеціальному рахунку, а використати їх не можуть по сьогоднішній нашій програмі. Скажіть, будь ласка, як планує Міністерство фінансів з цим законом бути у 2014 році і чи плануються ці кошти, використання, по цільовому призначенню? Дякую.</p>
<p>&nbsp;</p>
<p>ГОЛОВУЮЧИЙ. Прошу, Анатолій Іванович Мярковський.</p>
<p>&nbsp;</p>
<p>МЯРКОВСЬКИЙ А.І. Дякую. Ті кошти, які надійшли у минулому році, обов'язково будуть використані за цільовим призначенням.</p>
<p>Щодо фінансування видатків на 2014 рік і відповідно до надходжень, то я думаю, що це питання буде вирішуватися в процесі доопрацювання проекту бюджету і розгляду його у Верховній Раді. Дякую.</p>
<p>&nbsp;</p>
<p>ГОЛОВУЮЧИЙ. Фракція Партії регіонів, Зарубінський народний депутат. Прошу.</p>
<p>&nbsp;</p>
<p>10:49:08</p>
<p>ЗАРУБІНСЬКИЙ О.О.</p>
<p>Дякую, Володимир Васильович. У мене запитання до Анатолія Івановича Мярковського.</p>
<p>Анатолій Іванович, в основних принципах формування бюджету на будь-який рік є питання курсу гривні або стабільності національної валюти. У зв'язку з цим у мене запитання, а точніше прохання, чітко сформулювати основні положення, які можуть свідчити про те, що у 2014 році національна валюта буде стабільна. Бо, відверто кажучи, цілий рад експертів користується так званим принципом, ви знаєте цей принцип, теорії очікування. І навмисно, як мені здається, це було і у 2012 році, і зараз,&nbsp;пророкують, як оракули недобросовісні, що гривня буде 9,5-10, я &nbsp;зустрічаю навіть 12, 13, це йде в засобах масової інформації. Я розглядаю це як провокацію, провокацію проти влади, проти уряду. Хотів би, щоб з ваших вуст прозвучала реальна ситуація з прогнозом курсової стабільності, стабільності національної валюти, бо шкідники будуть і завжди були. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Анатолій Іванович.</p>
<p>&nbsp;</p>
<p>МЯРКОВСЬКИЙ А.І. Дякую за запитання. Міністерство фінансів не в повній мірі організовує роботу, яка стосується визначення курсової політики, тому що це прерогатива Національного банку. Але з боку Міністерства фінансів, уряду вживаються відповідні заходи для того, щоб забезпечити стабільність валюти.</p>
<p>Я доповідав, по-перше, ми досить помірковано визначаємо обсяг дефіциту державного бюджету на наступний рік, а саме 2,7 валового внутрішнього продукту. Крім того, яким ще чином уряд може впливати на збалансованість курсової політики, це державними гарантіями. Ми передбачаємо в наступному році, що таких державних гарантій буде не більше 30 мільярдів гривень, в цьому році - 50 мільярдів гривень. Крім того, ми будуємо бюджет на чинному законодавстві, що дає&nbsp; можливість нам забезпечити збалансованість фінансових ресурсів і відповідні запозичення здійснювати в межах тих обсягів, які будуть затверджуватись в бюджеті. Тобто ми своєю бюджетною політикою не впливаємо негативно на курсову політику. Дякую.</p>
<p>&nbsp;</p>
<p>ГОЛОВУЮЧИЙ. Об'єднання "Свобода", народний депутат Бенюк, прошу.</p>
<p>&nbsp;</p>
<p>10:51:27</p>
<p>БЕНЮК Б.М.</p>
<p>Всеукраїнське об'єднання "Свобода". Прошу передати слово Олексію Кайді.</p>
<p>&nbsp;</p>
<p>ГОЛОВУЮЧИЙ.&nbsp; Так, прошу, народний депутат Кайда.</p>
<p>&nbsp;</p>
<p>10:51:35</p>
<p>КАЙДА О.П.</p>
<p>Дякую. Олексій Кайда, фракція Всеукраїнського об'єднання "Свобода".</p>
<p>Запитання до міністра внутрішніх справ Захарченка. 9 травня цього року в Тернополі побиття народних депутатів міліцією. Врадіївка - вся України здригнулася. Звіту немає. "Кришування" начальником тернопільської міської міліції казино, тишина. Побиття журналістів "тетушками", бездіяльність міліції. Знову тиша. Київська міська рада 19 серпня: перешкоджання діяльності народних депутатів України і побиття міліцією народних депутатів України. Знову ж таки тиша. Натомість&nbsp;затримують безпідставно членів Всеукраїнського об'єднання "Свобода", натомість немає жодного розслідування про нанесенню тілесних ушкоджень нашим побратимам зі "Свободи" з київської організації,&nbsp; яких якісь кримінальні…</p>
<p>&nbsp;</p>
<p>ГОЛОВУЮЧИЙ. Шановні народні депутати, стаття… щоб я&nbsp; по Регламенту, я вам читаю, стаття 229:&nbsp; "Організація&nbsp; проведення&nbsp; "години…"… Під час проведення "години запитань до Уряду" можуть&nbsp; порушуватися лише питання з визначеної теми. Пропозиції щодо визначеної теми щотижня відведено… для пленарних засідань Верховної Ради вносять на Погоджувальній раді депутатські фракції і депутатські групи".</p>
<p>Ви сформували, тому задавайте по темі. Ви задали зараз питання Віталій Юрійович, годину, хвилину прошу відповісти. Але задавайте питання по визначеній темі.&nbsp; Віталій Юрійович, прошу вас.</p>
<p>&nbsp;</p>
<p>ЗАХАРЧЕНКО В.Ю. Дякую за запитання.</p>
<p>&nbsp;</p>
<p>ГОЛОВУЮЧИЙ. Послухайте.</p>
<p>&nbsp;</p>
<p>ЗАХАРЧЕНКО В.Ю. Хвилиночку. Дякую за запитання. Всі питання, які ви озвучили, ви&nbsp; були в мене на прийомі, і всі питання ці знаходяться на моєму особистому контролі на розгляді. Я вам особисто дам відповідь по кожному запитанню, але ж ви питання задавали - воно не все стосується, бо це претензії ви пред’являєте до міліції, а, відповідно, є Генеральна прокуратура або&nbsp; прокуратура тих областей, де, на ваш погляд, були порушені міліцією. А відповідно треба звернутися до&nbsp; прокуратури і отримати відповідну відповідь. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Фракція "Батьківщина", народний депутат Парубій.</p>
<p>&nbsp;</p>
<p>10:54:23</p>
<p>ПАРУБІЙ А.В.</p>
<p>Парубій Андрій. Прошу передати слово Олександрі Кужель..</p>
<p>&nbsp;</p>
<p>ГОЛОВУЮЧИЙ. Прошу, Олександра Кужель.</p>
<p>&nbsp;</p>
<p>10:54:30</p>
<p>КУЖЕЛЬ О.В.</p>
<p>Сергій Геннадійович,&nbsp; ви&nbsp; знаєте, Верховна Рада України&nbsp; поставила вам одне найголовніше питання заслухати: яким&nbsp; чином буде виконувати уряд бюджет 2013 року? І всі українці чекали, а що буде головним в бюджеті 2014-го? Як планувати підприємницьку діяльність, якщо не знаєш ваші плани? Що ми почули? Пусту промову.</p>
<p>Скажи мені, будь ласка, Сергій Геннадійович, яким чином ви будете, дайте відповідь пряму, як ви будете погашати заборгованість: мільярд по заробітній платі, 2013-й, мільярд соціальних виплат по лікарняним., 217 мільйонів тільки жінкам, які народили дітей. Як вони можуть їх зараз виховувати? Ви ж хотіли прибавлення населення.</p>
<p>Скажіть мені, будь ласка, ви притягнули за вуха тут, толкали в різні місця закон по векселям. Як ви будете закривати…</p>
<p>&nbsp;</p>
<p>ГОЛОВУЮЧИЙ.&nbsp; Сергій Геннадійович, відповідайте. Відповідайте!</p>
<p>&nbsp;</p>
<p>АРБУЗОВ С.Г.&nbsp; Дуже дякую за запитання. На жаль,&nbsp; це не одне питання, а чотири.</p>
<p>&nbsp;</p>
<p>ГОЛОВУЮЧИЙ.&nbsp; Відповідайте.</p>
<p>&nbsp;</p>
<p>АРБУЗОВ С.Г.Я готовий відповісти на всі чотири питання, нема проблем. Що стосується виконання бюджету 2013 року, так на сьогоднішній день ще цей рік триває, і ми працюємо в тих умовах, які ми маємо. <i>(Шум у залі)</i> Я впевнений, що ми будемо працювати… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Ви три питання задали, хай відповість.</p>
<p>&nbsp;</p>
<p>АРБУЗОВ С.Г.&nbsp; Ми будемо працювати в тих умовах, які є сьогодні в тих умовах торгівельної нашої … відносин з нашими партнерами в тій ситуації, коли розгортається світова криза. І впевнений, що всі ті наші напрацювання, які є, і до кінця року ще залишився час, я впевнений, що ми будемо ситуацію покращувати і виконувати бюджет, як це потрібно, в залежності від&nbsp; ситуації, яка складається на мирових ринках і в нашій країні.</p>
<p>Що стосується макропоказників, про які ви казали, на що орієнтуватися. Я назву деякі показники, якщо ви не почули відповіді пана Мярковського, я назву їх знову: валовий внутрішній продукт …</p>
<p>&nbsp;</p>
<p>КУЖЕЛЬ О.В. <i>(Не чути)</i></p>
<p><i>&nbsp;</i></p>
<p>АРБУЗОВ С.Г. Ви кажете, на що орієнтуватися, я назву. Я назву!</p>
<p>&nbsp;</p>
<p>КУЖЕЛЬ О.В. (Не чути)</p>
<p>&nbsp;</p>
<p>АРБУЗОВ С.Г. На сьогоднішній день уряд подав на розгляд в парламент деякі закони, такі як Закон про векселі, який сьогодні починає працювати, щоб ви знали, що сьогодні ми розв'язуємо проблему кредиторської заборгованості. Вже ця ситуація працює, найближчим часом ви почуєте як підприємства отримують кредиторську заборгованість....</p>
<p>(Шум у залі)</p>
<p>&nbsp;</p>
<p>ГОЛОВУЮЧИЙ. Я Партії регіонів теж одну хвилину&nbsp; давав.</p>
<p>Фракція "Батьківщина", народний депутат Павловський, прошу.</p>
<p>&nbsp;</p>
<p>10:58:01</p>
<p>ПАВЛОВСЬКИЙ А.М.</p>
<p>Андрій Павловський, фракція політично ув'язненої Юлії Тимошенко "Батьківщина".</p>
<p>Прошу передати слово депутату "Батьківщини" Людмилі Денісовій.</p>
<p>&nbsp;</p>
<p>ГОЛОВУЮЧИЙ. Прошу, питання Людмилі Денісовій передайте.</p>
<p>&nbsp;</p>
<p>10:58:15</p>
<p>ДЕНІСОВА Л.Л.</p>
<p>Дякую. Шановні виборці, шановні народні депутати, нешанований уряд, у мене питання. Я хочу завершити те питання, яке вам задавала моя шановна колега Олександра Кужель. Коли будуть закінчені розрахунки, коли ви забезпечити виплати по допомогам по безробіттю? Тому що сьогодні на протязі вже восьми місяців отдельні громадяни, деякі громадяни отримують по 30 гривень за вісім місяців допомоги. Заборгованість із заробітних плат зростає, і вона вже є на&nbsp; бюджетній сфері, ця заборгованість по заробітним платам. Лікарняні зовсім не сплачуються. Ви вже не допомагаєте нашим....</p>
<p>&nbsp;</p>
<p>&nbsp;АРБУЗОВ С.Г. Я можу відповідати? Дякую за запитання.</p>
<p>Що стосується заборгованості, щоб ви знали, що заборгованість в&nbsp; бюджетній сфері не має місця, заборгованість по підприємствам державної і іншої власності скоротилася на 13 відсотків. Я минулого тижня проводив нараду селекторну і відповідав на це запитання.</p>
<p>Що стосується соціальної допомоги, ми не маємо тривалих якихось заборгованостей, ми все...</p>
<p>&nbsp;</p>
<p>ЛЯШКО О.В. Три місяці не платите....</p>
<p>&nbsp;</p>
<p>АРБУЗОВ С.Г. ......&nbsp; Все закриваємо вчасно, ви кажете... Ви кажете про залишки, які є… (Шум у залі)</p>
<p>&nbsp;</p>
<p>ЛЯШКО О.В.</p>
<p>Для чого ви дурите всю Україну? Три місяці не платять допомогу по&nbsp; безробіттю. Три місяці не платять 130 гривень по догляду за дитиною матерям. Ви кого... людей дурите! У вас совісті нема! Ви приходите сюди й брешете. Парламенту брешете, суспільству!</p>
<p>Ви проживіть на 130 гривень допомоги в місяць на дитину!</p>
<p>Ви мільярди… заробляєте… 130 гривень –&nbsp; допомога по безробіттю. Людям не платять. Ви не брешіть людям! (Шум у залі) Брехуни!</p>
<p>(Шум у залі)</p>
<p>&nbsp;</p>
<p>ГОЛОВУЮЧИЙ. Я прошу, Олександру Кужель.</p>
<p>Ідіть на місце, я дам вам задати питання. І задасть питання Володимир Михайлович Литвин ще, і будемо закінчувати.</p>
<p>Я прошу, хвилина. Ввімкніть мікрофон Кужель. Хвилина йде. Прошу.</p>
<p>&nbsp;</p>
<p>11:00:52</p>
<p>КУЖЕЛЬ О.В.</p>
<p>Сергей Геннадиевич! Будь ласка,&nbsp; послухайте уважно. Це питання, яке…</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>КУЖЕЛЬ О.В. Сергей Геннадиевич! Питання виплати соціальних виплат ви повинні взяти, як перший віце-прем'єр, на контроль.</p>
<p>По-друге. Послухайте мене уважно! Зараз іде опалювальний сезон. Заборгованість перед "Нафтогазом" – 17 мільярдів. Вони сьогодні не приймають розрахунки векселями. Ви зрозумійте, ви протягнули цей закон, а ваша установа не приймає&nbsp; розрахунки. Скажіть мені, будь ласка,&nbsp; хто буде відповідати, крім&nbsp; уряду, що не працює інструмент? І тому дайте пряму відповідь, щоб зараз почули люди: до такого числа ми погасимо заборгованість і в понеділок я дам чіткий механізм, як будуть працювати&nbsp;&nbsp; розрахунки з "Нафтогазом". Дякую.</p>
<p>&nbsp;</p>
<p>АРБУЗОВ С.Г. Шановні депутати, якщо ви хотіли побачити політичний театр, який зараз відбувся, це одне.</p>
<p>Якщо ви хочете зі мною поговорити&nbsp; і отримати відповідь, це зовсім інше.</p>
<p>Я хочу вам сказати, у НАК "Нафтогазу" немає ніякої проблеми. Ніхто не планує розрахунки векселями.&nbsp; І необхідна кількість газу до газосховищ закачується. Ми однозначно спокійно очікуємо опалювальний сезон. Там проблем нема.</p>
<p>Заборгованість&nbsp; по заробітним платам зменшується, знижується. Заборгованість по соціальним виплатам, вона не має такої суми, про яку сьогодні розповідають.</p>
<p>Я готовий відповісти офіційно. Направте мені запит. Дякую.</p>
<p>&nbsp;</p>
<p>ГОЛОВУЮЧИЙ. Я прошу, останнє питання. Володимир Михайлович Литвин. Останнє питання.</p>
<p>&nbsp;</p>
<p>11:02:34</p>
<p>ЛИТВИН В.М.</p>
<p>Дякую, Володимире Васильовичу. У мене запитання до керівника Служби з надзвичайних ситуацій. Я сьогодні буду в Ємільчинському районі, де 80 відсотків - Чорнобильська зона. Разом з тим, внесена рекомендація, і що особливо цинічно, - щоб місцеві органи влади прийняли рішення про те, що вже жодних застережень немає і треба відмовитися від 1-ї, 2-ї і 3 зони.</p>
<p>Всього, наскільки я знаю, таких сіл, селищ і міст у нас майже 2 тисячі 300, пропонується залишити лише 500. Я думаю, що, можливо, треба це зробити. Але варто було б спочатку сказати, а як там далі організувати життя людям, які живуть за ці жалюгідні виплати сьогодні? А коли завтра знімуть, платити нічого не будуть, так як не платять?</p>
<p>Я вважаю, що це не вирішення питання. Треба по кожному населеному пункту з'ясувати, яке виробництво можна організувати, що можна запропонувати людям?</p>
<p>А це рішення просто, вибачте мені, тупе,&nbsp; перекладаються всі проблеми на людей. Дякую.</p>
<p>&nbsp;</p>
<p>ГОЛОВУЮЧИЙ. Прошу, Михайло Васильовичу.</p>
<p>&nbsp;</p>
<p>БОЛОТСЬКИХ М.В.</p>
<p>Шановний Володимире Михайловичу! На жаль, це вже поза зоною нашої компетенції. Зона відчуження, Агентство по управлінню зоною відчуження передано під керівництво Міністерства екології.</p>
<p>Але я проінформую вас, що ці проблемні питання, вони розглядаються урядом, Мінекології. І найближчим часом ми вас проінформуємо. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати! "Година запитань до Уряду" завершена. Давайте подякуємо уряду за участь в роботі Верховної Ради України <i>(Оплески)</i>.</p>
<p>Продовжуйте.</p>
<p align=center>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p align=center>&nbsp;</p>
<p>ГОЛОВУЮЧИЙ. Шановні народні депутати, відповідно до статті 25 Регламенту Верховної Ради&nbsp; України у п'ятницю ми маємо 30 хвилин для оголошення запитів. Дозвольте оголосити депутатські запити, що надійшли.</p>
<p>Надійшли запити народних депутатів України:</p>
<p>групи народних депутатів (Тягнибока, Мохника та інших. Всього 36 депутатів)<a name=s1></a> до Президента України щодо забезпечення погашення заборгованості із заробітної плати в Україні та виплати працівникам компенсації втрати частини грошових доходів.</p>
<p>Ставлю на голосування пропозицію щодо підтримки запиту. Прошу голосувати.</p>
<p>&nbsp;</p>
<p>11:05:43</p>
<p>За-78</p>
<p>Рішення не прийнято.</p>
<p>По фракціях: Партія регіонів – 2, "Батьківщина" – 24, "УДАР Віталія Кличка" – 19, "Свобода" – 26, Компартія України – 0, позафракційні – 7. Запит не підтриманий.</p>
<p>Миколи&nbsp; Катеринчука до Президента України щодо захисту прав та недопущення незаконного захоплення земельної ділянки та майна Державного підприємства "Української студії хронікально-документальних фільмів" керівництвом Київського національного університету театру, кіно і телебачення імені Карпенка-Карого та взяття даної справи під особистий контроль.</p>
<p>Ставлю пропозицію на голосування щодо підтримки запиту. Прошу голосувати.</p>
<p>&nbsp;</p>
<p>11:06:43</p>
<p>За-78</p>
<p>Рішення не прийнято. Запит не підтриманий.</p>
<p>Групи народних депутатів (Геращенко, Побера, Ванзуряка) до міністра внутрішніх справ України щодо з'ясування обставин незаконного використання логотипу Інтернет-видання "Українська правда" та розповсюдження фальшивої газети "Українська правда" з неправдивими вихідними типографськими даними.</p>
<p>Валерія Кальченка до міністра внутрішніх справ України про прискорення розслідування фальсифікації&nbsp;під час виборів народних депутатів України у 2012 році в одномандатному виборчому окрузі №101.</p>
<p>Олега Панькевича до Прем'єр-міністра України, голови Державного комітету телебачення і радіомовлення України, голови Національної ради України з питань телебачення і радіомовлення щодо питання розширення каналів мовлення Національної радіокомпанії України шляхом одержання ефірної частоти 107,2 Мегагерц в FM-діапазоні у місті Львові для трансляції програм Українського радіо.</p>
<p>Олега Панькевича до Прем'єр-міністра України, міністра екології та природних ресурсів України, голови Державного агентства земельних ресурсів України, голови Державної служби України з надзвичайних ситуацій щодо вжиття заходів стосовно забезпечення державного контролю за використанням градобійного обладнання спеціалізованими організаціями, державної експертизи наслідків втручання у природні процеси та нормативно-правового урегулювання використання суб'єктами підприємницької діяльності технічних засобів активного впливу на гідрометеорологічні процеси, пов'язаного з проведенням захисту сільгоспугідь від градобою, а також іншої діяльності у сфері протидії стихійно-руйнівним погодним процесам і послабленням їх впливу на функціонування аграрного комплексу України.</p>
<p>Ігоря Сабія до виконуючого обов'язки президента Державного підприємства Національної атомної енергогенеруючої компанії "Енергоатом" щодо проблеми диспропорційного фінансування за статтею витрат "Утримання об'єктів соціально-культурного, житлово-побутового призначення" міст-супутників Атомних електростанцій та недотримання Державним підприємством "Національна атомна енергогенеруюча компанія "Енергоатом" взятих на себе зобов'язань по цілях і пріоритетах соціального розвитку на період 2008-2012 роках.</p>
<p>Ігоря Сабія до Генерального прокурора України, Голови Служби безпеки України, міністра внутрішніх справ України щодо законності продажу майна територіальної громади міста Нетішина.</p>
<p>Олега Гелевея до міністра охорони здоров'я України, голови Державної фінансової інспекції України щодо перевірки фінансової діяльності психотуберкульозного відділення №6 Київської міської психоневрологічної лікарні №3.</p>
<p>Олега Гелевея до Генерального прокурора України, начальника Державної інспекції з контролю за використанням та охороною земель щодо перевірки фактів відсутності реагування на депутатські звернення посадовими особами прокуратури Київської області, Державної інспекції з контролю за використанням та охороною земель у Київській області стосовно негайної перевірки законності рішення Бородянської районної ради № 273-12-IV від 8 листопада 2012 року та перевірки фактів неправомірного виділення землі у Бородянському районі Київської області, що призводить до грубого порушення конституційних прав мешканців сіл Микуличі й Немішаєве та вжиття відповідних заходів реагування.</p>
<p>Михайла Блавацького до міністра регіонального розвитку, будівництва та житлово-комунального господарства України щодо дій обласного комунального підприємства "Донецьктеплокомуненерго" виробничої одиниці "Дзержинськтепломережа".</p>
<p>Юрія Дерев'янка до Прем'єр-міністра України щодо необхідності повернення у 2013 році компенсаційних виплат громадянам за вкладами Ощадбанку СРСР.</p>
<p>Володимира Шульги до Генерального прокурора України щодо скоєння злочину прокурором відділу нагляду за податковою міліцією Романовим в рамках проведення перевірки Публічного акціонерного товариства "Сумське машинобудівне науково-виробниче об'єднання імені Фрунзе".</p>
<p>Володимира Шульги до міністра доходів і зборів України щодо відповідальності працівників Міністерства доходів і зборів за поширення недостовірної інформації.</p>
<p>Олександра Сича до першого заступника голови Пенсійного фонду України, першого заступника голови Державної виконавчої служби України щодо реалізації прав громадянки України Марії Гайдучок в частині виплати належних їй пільг.</p>
<p>Олега Осуховського&nbsp; до Голови Верховної Ради України, Генерального прокурора України, голови Вищої ради юстиції, Першого віце-прем'єр-міністра України, голови Вищої кваліфікаційної комісії суддів України, глави Адміністрації Президента України, міністра внутрішніх справ України, міністра юстиції України, Голови Служби безпеки України щодо використання головою Вищого господарського суду України Віктором Татьковим судової влади з метою незаконного заволодіння нерухомим майном фізичної особи - громадянки Наталії Світовенко.</p>
<p>Олега Осуховського до Генерального прокурора України щодо невиплати заробітної плати працівникам Закритого акціонерного товариства "Завод "Технопривід" у селі Городок Рівненського району Рівненської області та перешкоджання діяльності народного депутата України, а також незаконного позбавлення волі охороною заводу помічників-консультантів Олександра Гомона та Олександра Савчука.</p>
<p>Ярослава Гінки та Андрія Парубія до міністра внутрішніх справ України стосовно надання інформації щодо результатів перевірки фактів легалізації мером міста Одеси Олексієм Костусєвим доходів, здобутих злочинним шляхом.</p>
<p>Олега Буховця до Прем'єр-міністра України&nbsp;щодо ситуації, яка склалась навколо будівництва Центральної референс-лабораторії особливо небезпечних хвороб тварин в містечку Мерефа Харківської області та договору, який підписано в 2005 році між Міністерством охорони здоров'я України та Міністерством оборони США про співпрацю у сфері запобігання поширенню патогенів та знань, які можуть бути використані в процесі розробки біологічної зброї.</p>
<p>Олега Буховця до Прем'єр-міністра України, першого заступника голови Пенсійного фонду України щодо забезпечення в бюджеті на 2014 рік виплат 30-відсоткової надбавки до пенсії "дітям війни" за судовими рішеннями.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Юрія Крука до Прем'єр-міністра України щодо підтримання рівня води в озері Ялпуг (Болградського району Одеської області) на відмітці нормального підпірного рівня.</p>
<p>Михайла Головка до Генерального прокурора України, міністра соціальної політики України щодо позбавлення соціальних виплат малозабезпечених громадян та багатодітних сімей Шумського району Тернопільської області.</p>
<p>Ольги Сікори до Генерального прокурора України про перевірку підприємств, які ведуть роботи у сфері поводження з небезпечними відходами (збирання, перевезення, зберігання, оброблення, утилізація).</p>
<p>Андрія Пишного до Прем'єр-міністра України щодо необхідності відкликання законопроекту реєстраційний номер 3100 "Про внесення змін до Закону України "Про благодійну діяльність та благодійні організації", який несе серйозну соціальну загрозу благодійній діяльності в Україні.</p>
<p>Групи народних депутатів (Карпунцова, Новак, Бригинця) до Генерального прокурора України стосовно неналежного розгляду депутатського запиту щодо надання Генеральною прокуратурою України правової оцінки бездіяльності Одеського міського голови Олексія Костусєва, який в ніч з 31 травня на 1 червня 2013 року, не вживав заходів для попередження та ліквідації наслідків стихійного лиха, а розважався у нічному клубі.</p>
<p>Едуарда Гурвіца до Генерального прокурора України щодо неналежного розгляду прокуратурою Одеської області депутатського звернення за скаргою президента Фонду соціального захисту "Ветеран".</p>
<p>Ігоря Швайки до Прем'єр-міністра України, міністра фінансів України, міністра освіти і науки, голів: Вінницької, Волинської, Дніпропетровської, Донецької, Житомирської, Закарпатської, Запорізької, Івано-Франківської, Київської, Кіровоградської, Луганської, Львівської, Миколаївської, Одеської, Полтавської, Рівненської, Сумської, Тернопільської, Харківської, Херсонської, Хмельницької, Черкаської, Чернівецької, Чернігівської обласних державних адміністрацій, Голови Ради міністрів Автономної Республіки Крим, голови Київської міської державної адміністрації, голови Севастопольської міської державної адміністрації про кількість закритих шкіл у 2013-2014 роках, а також заходи, вжиті для збереження мережі шкіл, рівень фінансування програми «Шкільний автобус» та нецільове використання автобусів.</p>
<p>Ігоря Швайки до Прем'єр-міністра України, міністра закордонних справ України, міністра оборони України, міністра юстиції України, Генерального прокурора України, голови Державної прикордонної служби України про вжиті заходи щодо розслідування безпідставного звинувачення українського рибалки Олександра Федоровича та його повернення з російського полону.</p>
<p>Руслана Зелика до голови Державної архітектурно-будівельної інспекції України щодо будівництва автозаправної станції на стратегічному водогоні Горбаків-Рівне села Біла Криниця Рівненського району Рівненської області.</p>
<p>Руслана Зелика до глави Адміністрації Президента України щодо звільнення Надії Федюшко з посади голови Зарічнянської районної державної адміністрації Зарічнянського району Рівненської області згідно зі зверненням громади села Борове Зарічнянського району Рівненської області та п'яти прилеглих сіл (всього 1800 підписів).</p>
<p>Олександра Фищука до Прем'єр-міністра України щодо необхідності фінансування ремонту асфальтного покриття доріг в селах Кіцманського району Чернівецької області, які потерпіли внаслідок аварії на ЧАЕС.</p>
<p>Олександра Фищука до Прем'єр-міністра України щодо необхідності вжиття невідкладних заходів, направлених на фінансування реконструкції та відновлення доріг і мостів сіл Петраші та Розтоки Путильського району Чернівецькій області, зруйнованих липневою повінню 2008 року.</p>
<p>Катерини Ващук до Прем'єр-міністра України щодо передачі земель державних підприємств "Еліта" села Брище та "Перемога" села Баківці Луцького району Волинської області, які віднесені до сфери управління Академії аграрних наук України, сільським радам.</p>
<p>Катерини Ващук до Прем'єр-міністра України щодо виділення коштів у Державному бюджеті України на 2014 рік на ремонт доріг у сільській місцевості.</p>
<p>Оксани Калетник до Прем'єр-міністра України щодо вжиття відповідних заходів по відновленню роботи очисних споруд, які розташовані в селі Цекинівка Ямпільського району Вінницької області.</p>
<p>Геннадія Федоряка до Міністерства охорони здоров’я України, Міністерства соціальної політики України, Фонду соціального захисту інвалідів, Державної служби з питань інвалідів та ветеранів України про необхідність всебічного сприяння у направленні на лікування за кордон важкохворого інваліда Віктора Юрченка для забезпечення йому невід’ємного природного та непорушного права на охорону здоров’я і своєчасну медичну допомогу з боку уповноважених органів державної влади.</p>
<p>Геннадія Федоряка до Кабінету Міністрів України, Державної казначейської служби України, Міністерства фінансів України щодо необхідності створення сприятливих умов для реалізації пріоритетних проектів розвитку міста Чернівці.</p>
<p>Петра Симоненка до голови Вищої ради юстиції, голови Вищої кваліфікаційної комісії суддів України щодо неправомірних дій судді Окружного адміністративного суду міста Києва Юлии Шрамко.</p>
<p>Олександра Мирного до Прем'єр-міністра України щодо вирішення питання про&nbsp;збільшення субвенцій з Державного бюджету України для проведення ремонту доріг в місті Красилів Хмельницької області, які перебувають у вкрай критичному стані.</p>
<p>Ігоря Мірошниченка до Управління культури і туризму, національностей та релігії Сумської обласної державної адміністрації щодо вжиття невідкладних заходів для поновлення в будинку, де зупинявся Тарас Шевченко в місті Лебедин Сумської області автентичного зовнішнього вигляду.</p>
<p>Ігоря Мірошниченка до голови Сумської обласної державної адміністрації, начальника Державної екологічної інспекції у Сумської області, Публічного акціонерного товариства "Укргазвидобування" щодо здійснення невідкладних заходів по усуненню порушень, виявлених в ході перевірки Генеральною прокуратурою України "Полтавагазвидобування", та забезпечення проведення робіт для запобігання негативних наслідків видобутку вуглеводнів на території Боровенської і Будильської сільських рад Лебединського району Сумської області та передбачення коштів на їх проведення.</p>
<p>Групи народних депутатів (Геращенко, Кондратюк, Гриневич) до Голови Верховної Ради України щодо допуску до приміщень комітетів Верховної Ради України відвідувачів з дітьми.</p>
<p>Олега Сиротюка до Генерального прокурора України стосовно дотримання законодавства дирекцією Тернопільської філії Державного підприємства "Укрриба" щодо укладання договорів зберігання з правом користування з іншими підприємцями-орендарями ставків в області.</p>
<p>Віктора Развадовського до міністра оборони України щодо заборгованості за спожите теплопостачання.</p>
<p>Віктора Развадовського&nbsp; до Прем'єр-міністра України щодо збереження цілісності майнового комплексу Відкритого акціонерного товариства "Коровинецький цукровий завод" та інфраструктури селища Великі Коровинці Чуднівського району Житомирської області.</p>
<p>Спірідона Кілінкарова до Генерального прокурора України щодо бездіяльності органів прокуратури в місті Луганську.</p>
<p>Спірідона Кілінкарова до Генерального прокурора України щодо бездіяльності органів прокуратури в місті Луганську відносно питань забезпечення населення міста неякісною питною водою.</p>
<p>Олександра Абдулліна до голови Державної пенітенціарної служби України щодо недопущення порушення національного та європейського законодавства, припинення політичних репресій відносно Юлії Тимошенко напередодні підписання угоди про асоціацію між Україною та Європейським Союзом.</p>
<p>Олександра Абдулліна до голови Вищого спеціалізованого суду України з розгляду цивільних і кримінальних справ щодо порушення базових принципів судочинства у справі Юлії Тимошенко.</p>
<p>Групи народних депутатів (Чугуннікова, Ванзуряка, Розенка) до Вінницького обласного прокурора, Вінницького міського голови щодо захоплення двох земельних ділянок в місті Вінниця, по вулиці Івана Богуна, без номера.</p>
<p>Людмили Денісової до Генерального прокурора України щодо вжиття Генеральним прокурором України необхідних заходів стосовно перевірки неефективного використання бюджетних коштів першим заступником голови Тростянецької районної державної адміністрації Сумської області Едуардом Холодовим.</p>
<p>Тетяни Слюз до голови Київської міської державної адміністрації щодо завершення реконструкції шляхопроводу на проспекті Перемоги.</p>
<p>Тетяни Слюз до тимчасово здійснюючого повноваження голови ППАТ "Укртелеком" щодо поновлення стаціонарного радіомовлення у Чернігівській області.</p>
<p>Анатолія Диріва до Прем'єр-міністра України щодо завершення будівництва школи у селі Раковець Богородчанського району Івано-Франківської області.</p>
<p>Олександра Присяжнюка до Прем'єр-міністра України, міністра оборони України, голови Житомирської обласної державної адміністрації щодо виділення коштів Міністерством оборони України для підключення до опалення та введення в експлуатацію житлового будинку військовослужбовців в місті Житомирі.</p>
<p>Олександра Присяжнюка до Генерального прокурора України, міністра внутрішніх справ України, Голови Служби безпеки України щодо розслідування факту злочину та притягнення до відповідальності осіб, винних у вчиненні актів вандалізму, в результаті чого було зруйновано пам'ятник Володимиру Леніну в місті Узин Київської області в ніч з 8 на 9 вересня 2013 року.</p>
<p>Василя Пазиняка до міністра інфраструктури України, голови правління Національної акціонерної компанії "Нафтогаз України" щодо вирішення питання якнайскорішого проведення газифікації міста Рава - Руська Жовківського району Львівської області, що знаходиться у безпосередній близькості з кордоном Євросоюзу, та вирішення питання з фінансуванням завершення будівництва підвідного газопроводу "Добросин - Рава - Руська".</p>
<p>Олександра Голуба до Генерального прокурора України щодо рейдерського захоплення майна Відкритого акціонерного товариства "Сокальський тепличний комбінат".</p>
<p>Олександра Голуба до голови Львівської обласної державної адміністрації щодо забезпечення теплом мешканців міста Борислава Львівської області.</p>
<p>Олександра Зубчевського до Прем'єр-міністра України щодо необхідності закріплення земельних ділянок колишнього полігону військової частини А-4322 за мешканцями сіл Новопетрівка та Старопетрівка Бердянського району Запорізької області.</p>
<p>Руслана Сольвара до Міністерства юстиції України, Міністерства соціальної політики України, Генеральної прокуратури України, Державної виконавчої служби України, Уповноваженого Президента України з прав дитини, Вищої кваліфікаційної комісії суддів України, Вищої ради юстиції щодо захисту конституційного права на житло малолітніх дітей та недопущення їх виселення з житлового приміщення.</p>
<p>Руслана Сольвара до Міністерства фінансів України, Міністерства екології та природних ресурсів України, Міністерства регіонального розвитку, будівництва та житлово-комунального господарства України, Київської обласної державної адміністрації щодо незадовільного стану фінансування та виконання заходів, передбачених Загальнодержавною програмою розвитку водного господарства та Загальнодержавною цільовою програмою "Питна вода України на 2011-2020 роки".</p>
<p>Сергія Гриневецького до Прем'єр-міністра України щодо забезпечення випускників вищих навчальних закладів першим робочим місцем.</p>
<p>Сергія Гриневецького до віце-прем'єр-міністра України Олександра Вілкула щодо відновлення ліфтового господарства України.</p>
<p>Михайла Герасимчука до Генерального прокурора України щодо порушення екологічного законодавства через існування стихійного полігону Твердих Побутових відходів біля села Лютіж Вишгородського району Київської області.</p>
<p>Валерія Головка до міністра регіонального розвитку, будівництва та житлово-комунального господарства України щодо загрози проведення опалювального сезону 2013-2014 років, а також забезпечення населення Полтавської області питною водою.</p>
<p>Лідії Котеляк до Прем'єр-міністра України, міністра освіти і науки України, міністра соціальної політики України стосовно необхідності внесення змін до деяких підзаконних актів України щодо встановлення рівних прав працівників під час виходу на пенсію.</p>
<p>Ольги Михайленко до міністра інфраструктури України щодо поновлення курсування потягів Миколаїв-Кривий Ріг, Миколаїв-Москва, Ясинувата-Одеса.</p>
<p>Ольги Михайленко до Прем'єр-міністра України щодо повернення заборгованості із заробітної плати працівникам Державного підприємства "Херсонагроліс".</p>
<p>Арсена Авакова до Генерального прокурора України щодо порушення норм чинного законодавства у сфері корпоративного управління та державної реєстрації юридичних осіб і фізичних осіб-підприємців.</p>
<p>Арсена Авакова до міністра охорони здоров'я України про забезпечення медичного обслуговування населення Харківської області.</p>
<p>Федора Негоя до Генеральної прокуратури України, Міністерства доходів і зборів України щодо бездіяльності податкових органів та прокуратури Цюрупинського та інших районів Херсонської області.</p>
<p>Валерія Дубіля до міністра внутрішніх справ України щодо порушення законності адміністрацією комунального підприємства "Палац дітей і юнацтва" Тростянецької районної ради Сумської області.</p>
<p>Валерія Дубіля до міністра доходів і зборів України щодо порушення законності адміністрацією комунального підприємства "Тростянецький ринок" Тростянецької районної ради Сумської області.</p>
<p>Олександра Мочкова до Генерального прокурора України щодо необхідності ретельної перевірки законності та обґрунтованості зміни обвинувачення у кримінальному провадженні громадянина Андрія Кривчикова.</p>
<p>Ольги Левченко до Голови Державної інспекції України з безпеки на наземному транспорті, начальника управління Державної автомобільної інспекція Головного управління Міністерства внутрішніх справ України в місті Києві щодо забезпечення безпеки руху громадського транспорту в місті Києві.</p>
<p>Віталія Журавського до Прем'єр-міністра України щодо внесення селища Городок Радомишльського району Житомирської області до Переліку населених пунктів, віднесених до зон радіоактивного забруднення внаслідок Чорнобильської катастрофи.</p>
<p>Миколи Паламарчука до Генерального прокурора України, міністра внутрішніх справ України щодо вжиття належних заходів реагування за фактом нанесення тілесних ушкоджень народним депутатам працівниками міліції біля Київської міської державної адміністрації 19 серпня 2013 року.</p>
<p>Володимира Чуба до Прем'єр-міністра України щодо фінансування субвенції на компенсацію за пільговий проїзд окремих категорій громадян з Державного бюджету України для міста Алчевська.</p>
<p>Валентина Королюка до Прем'єр-міністра України щодо підзвітності структурних підрозділів місцевих органів виконавчої влади органам місцевого самоврядування.</p>
<p>Валентина Королюка до голови Національної комісії, що здійснює державне регулювання у сфері енергетики щодо внесення змін до постанови Національної комісії, що здійснює державне регулювання у сфері енергетики від 22 жовтня 2004 року №1030 з метою врахування особливостей світлого періоду доби в різних регіонах країни.</p>
<p>Тараса Кутового до Генерального прокурора України щодо&nbsp;розгляду прокуратурою Вінницької області справи стосовно зловживань з бюджетними коштами, виділеними на розвиток сільського господарства.</p>
<p>Оксани Продан до Прем'єр-міністра України щодо відновлення прав суб'єктів оціночної діяльності.</p>
<p>Сергія Баландіна до Генерального прокурора України, голови Антимонопольного комітету України щодо ситуації з ознаками порушень законодавства про державні закупівлі та ознаками корупції навколо результатів тендеру на користь Товариства з обмеженою відповідальністю "Будмагістраль" на загальну суму 18 мільйонів гривень в місті Нікополь Дніпропетровської області.</p>
<p>Сергія Баландіна до Генерального прокурора України, голови Державної інспекції України з питань захисту прав споживачів щодо вжиття заходів для недопущення обману споживачів (нарахування плати населенню за ненадані послуги тепломережі Комунальним підприємством "Жовтоводськ-тепломережа") міста Жовті Води Дніпропетровської області.</p>
<p>Романа Шугала до Прем'єр-міністра України, міністра енергетики та вугільної промисловості України, голови Чернівецької обласної державної адміністрації, голови Сторожинецької районної державної адміністрації Чернівецької області щодо незадовільного енергопостачання мешканців кута "Бджілка" селища міського типу Красноїльська Сторожинецького району Чернівецької області.</p>
<p>Романа Шугала та Сергія Гордієнка до голови Полтавської обласної державної адміністрації, голови Полтавського обласного територіального відділення Антимонопольного комітету України, завідувача сектору Державної інспекції України з контролю за цінами у Полтавській області, Полтавського міського голови щодо недопущення необґрунтованого підвищення тарифів на житлово-комунальні послуги в місті Полтаві.</p>
<p>Андрія Пишного до Прем'єр-міністра України щодо незаконного закриття дільничної лікарні в селищі Архангельське Високопільського району Херсонської області.</p>
<p>Василя Петьовки до Генерального прокурора України стосовно несвоєчасної виплати Закарпатським обласним відділенням Фонду соціального страхування коштів з тимчасової втрати працездатності матеріального забезпечення та соціальних послуг застрахованим особам.</p>
<p>Богдана Бенюка до Генерального прокурора України щодо фальсифікації доказів по справі "дніпропетровських терактів".</p>
<p>Богдана Бенюка до Генерального прокурора України щодо порушення вимог законодавства Державною службою України з лікарських засобів при застосуванні лікарського засобу "Бетфер ОДИН А Плюс".</p>
<p>Володимира Пехова до Генерального прокурора України, Уповноваженого Президента України з прав дитини, голови Житомирської обласної державної адміністрації, голови Житомирської обласної ради щодо вжиття невідкладних заходів, направлених на забезпечення конституційних прав дітей в комунальному закладі "Обласний центр соціально-психологічної реабілітації дітей "Родина" Житомирської обласної ради.</p>
<p>Олександра Сича до Голови Ради міністрів Автономної Республіки Крим щодо забезпечення реалізації та гарантування конституційного права українців, які проживають на території Автономної Республіки Крим, безперешкодно здобувати освіту державною мовою в загальноосвітніх, професійно-технічних та вищих навчальних закладах.</p>
<p>Ірини Фаріон до Прем'єр-міністра України щодо неналежної відповіді Міністра культури України Леоніда Новохатька на депутатське звернення про агресивне антиукраїнство кіноальманахів "Мудаки" та "Україно, ґудбай!",&nbsp;підтриманих Державним агентством України з питань кіно.</p>
<p>Ірини Фаріон до Генерального прокурора України, міністра внутрішніх справ України, міністра культури України щодо перевірки інформації про захоплення Українською православною церквою 75 об'єктів на території Національного Києво-Печерського історико-культурного заповідника.</p>
<p>Романа Ілика до Генерального прокурора України, міністра внутрішніх справ України щодо розслідування резонансної справи про зґвалтування та спроби самогубства з цього приводу неповнолітньої сироти Іванни Танчук, мешканки міста Дрогобич Львівської області.</p>
<p>Костянтина Гузенка до міністра екології та природних ресурсів України про ігнорування з боку Міністерства екології та природних ресурсів України небезпечної екологічної ситуації, що склалась на даний час у місті Дніпродзержинськ.</p>
<p>Ірини Луценко до Прем'єр-міністра України щодо жахливого стану автомобільних доріг в Канівському регіоні.</p>
<p>Ірини Луценко до Генерального прокурора України, міністра внутрішніх справ України щодо численних фактів зловживань посадовими особами органів влади та місцевого самоврядування Бориспільського району Київської області своїм службовим становищем, вчинення ними посадових злочинів та корупційних діянь при розподілі землі.</p>
<p>Андрія Кожем'якіна до Генерального прокурора України, міністра внутрішніх справ України стосовно здійснення перевірки фактів порушень вимог чинного законодавства, а також протиправної бездіяльності окремих працівників управління Міністерства внутрішніх справ України в Чернівецькій області щодо своєчасного, всебічного, повного та неупередженого розслідування окремих кримінальних проваджень та притягнення винних осіб до відповідальності, передбаченої чинним законодавством України.</p>
<p>Валерія Лунченка до міністра екології та природних ресурсів України щодо необхідності вжиття невідкладних заходів, направлених на утилізацію відходів І-ІІ класу небезпеки, які знаходяться на території Публічного акціонерного товариства "Агрокомплекс" в селі Рокосово Хустького району Закарпатської області.</p>
<p>Якова Безбаха до Кабінету Міністрів України, Міністерства освіти і науки України, Міністерства інфраструктури України, Уповноваженого Президента України з прав дитини, Державної адміністрації залізничного транспорту України щодо вирішення нагального питання відновлення функціонування дошкільних навчальних закладів у Самарському районі міста Дніпропетровська.</p>
<p>Тараса Кутового до Прем'єр-міністра України щодо неналежного забезпечення потреб населення Полтавської області в скрапленому газі.</p>
<p>Володимира Бойка до Прем'єр-міністра України щодо недофінансування місцевих бюджетів в Тернопільській області.</p>
<p>Володимира Бойка до Прем'єр-міністра України щодо виділення коштів для виготовлення проектно-кошторисної документації, завершення будівництва та облаштування загальноосвітньої школи по вулиці Бригадній в місті Тернополі.</p>
<p>Василя Гладія до Прем'єр-міністра України щодо необхідності вжиття невідкладних заходів для забезпечення реалізації у 2013 році проектів - переможців Всеукраїнського конкурсу проектів та програм розвитку місцевого самоврядування 2012 року.</p>
<p>Антона Кіссе до міністра охорони здоров'я України про заходи щодо зменшення витрат батьків на лікування дітей, хворих на онкологічні захворювання.</p>
<p>Антона Кіссе до Прем'єр-міністра України щодо включення об'єктів Болградського, Кілійського і Саратського районів Одеської області на фінансування у 2014&nbsp;році за загальнодержавною цільовою програмою "Питна вода України" на 2011-2020 роки.</p>
<p>Омеляна Парубка до міністра внутрішніх справ України про невідкладне вжиття заходів для вирішення питання щодо неправомірних дій з боку службових осіб Товариства з обмеженою відповідальністю "Еліт-Сталь" в частині невідкладних договірних зобов'язань перед Приватним підприємством "Рембуд-Люкс".</p>
<p>Михайла Блаватського до Голови Верховної Ради України щодо необґрунтованого завищення вартості послуг авіакомпаній, якими користується Верховна Рада України.</p>
<p>Володимира Дудки до міністра охорони здоров'я України щодо необхідності всебічного сприяння в невідкладному лікуванні важкохворої чотиримісячної дитини Тетяни Макарук.</p>
<p>Степана Івахіва до Прем'єр-міністра України, голови правління Національної акціонерної компанії "Нафтогаз України", Міністерства енергетики та вугільної промисловості України щодо фінансування добудови підвідних газопроводів у Ковельському, Ратнівському, Старовижівському та Шацькому районах Волинської області.</p>
<p>Валерія Кальченка до Прем'єр-міністра України щодо строків затвердження та введення в дію проекту Постанови Кабінету Міністрів України про внесення змін до Постанови Кабінету Міністрів України № 1210 від 23.11.2011 року "Про поетапне підвищення мінімальних розмірів пенсій інвалідам-учасникам ліквідації наслідків аварії на ЧАЕС та іншим інвалідам".</p>
<p>Сергія Гордієнка до Прем'єр-міністра України, голови Державного агентства земельних ресурсів України, міністра юстиції України щодо необхідності негайного розв'язання проблем реєстрації прав власності та оренди земельних ділянок.</p>
<p>Групи народних депутатів (Гордієнка, Самойленка та інших – всього 19) до голови Вищої ради юстиції, голови Вищої кваліфікаційної комісії суддів щодо порушень чинного законодавства суддею Окружного адміністративного суду міста Києва Юлією Шрамко.</p>
<p>Василя Самойленка до міністра аграрної політики та продовольства України, голови Державного агентства земельних ресурсів України щодо вирішення питання про передачу 500 гектарів землі в користування громади сільської ради села Велика Горбаша Черняхівського району Житомирської області.</p>
<p>Юрія Дерев'янка до Прем'єр-міністра України, голови Державного агентства автомобільних доріг України, голови Івано-Франківської обласної державної адміністрації щодо необхідності негайного проведення ремонту автомобільних доріг в Івано-Франківській області, у тому числі, в Надвірнянському районі та місті Надвірна.</p>
<p>Оксани Продан до міністра фінансів України щодо проведення платежів розпорядників коштів міського бюджету міста Донецька.</p>
<p>Лілії Гриневич до Прем'єр-міністра України про вжиття невідкладних заходів у зв'язку з критичним станом фінансування робіт з підготовки навчальних закладів до опалювального сезону.</p>
<p>Лілії Гриневич до Прем'єр-міністра України про аварійний стан приміщення школи в селі Ролів Дрогобицького району Львівської області та необхідність добудови загальноосвітнього навчального закладу.</p>
<p>Едуарда Гурвіца до міністра охорони здоров'я України щодо стану виконання бюджетної програми за кодом бюджетної класифікації 2301360 "Лікування громадян України за кордоном".</p>
<p>Ярослава Дубневича до голови Державного агентства автомобільних доріг України, начальника Служби автомобільних доріг у Львівській області щодо капітального ремонту територіальної автомобільної дороги державного значення загального користування Нижанковичі - Самбір - Дрогобич - Стрий.</p>
<p>Ярослава Дубневича до міністра енергетики та вугільної промисловості України, голови Львівської обласної державної адміністрації щодо вирішення питання забезпечення надійного електропостачання житлових будинків №1 та №2 у селі Луки Самбірського району Львівської області.</p>
<p>Андрія Пономарьова до міністра інфраструктури України щодо забезпечення безпеки дорожнього руху у селищі міського типу Старобешево Донецької області.</p>
<p>Групи народних депутатів (Опанащенка, Негоя та інших. Всього 4 депутатів) до Прем'єр-міністра України щодо вирішення надзвичайної ситуації, яка склалась у зв'язку з відсутністю питного водопостачання населення Нижньосірогозького та Іванівського районів Херсонської області шляхом добудови Іванівського групового водопроводу.</p>
<p>Групи народних депутатів (Опанащенка, Негоя та інших. Всього 4 депутатів) до Прем'єр-міністра України щодо необхідності створення передумов для сталого соціально-економічного розвитку сільських населених пунктів Херсонської області та повної реалізації потенціалу її аграрного сектору.</p>
<p>Ольги Сікори до Генерального прокурора України про перевірку на причетність до вчинення кримінальних правопорушень Юрієм Чорним - головою Рогатинської районної ради Івано-Франківської області та правомірності надання йому статусу державного службовця, присвоєння рангу і категорії державної служби, надання допуску до державної таємниці.</p>
<p>Романа Ілика до міністра фінансів України щодо незадовільного стану фінансування галузі освіти у містах Дрогобич, Борислав, Трускавець та Дрогобицькому районі Львівської області.</p>
<p>Василя Деревляного до Генерального прокурора України щодо невиконання Тернопільською міською виборчою комісією судових рішень, згідно яких визнані протиправними дії комісії з проведення повторного підрахунку голосів виборців в одномандатному мажоритарному виборчому окрузі №29 з виборів депутатів Тернопільської міської ради 31 жовтня 2010 року, та визнання протиправною постанову комісії про визнання Віталія Смакоуза обраним у цьому окрузі депутатом міської ради.</p>
<p>Юрія Сиротюка до голови Державної міграційної служби України, голови Державної прикордонної служби України щодо стану охорони державного кордону України, заходів із протидії незаконній міграції та механізмів закриття каналів нелегальної міграції.</p>
<p>Степана Івахіва до Прем'єр-міністра України, голови Волинської обласної державної адміністрації щодо перевірки реального стану підготовки до зими місцевими органами влади.</p>
<p>Антона Дорохова до міністра внутрішніх справ України щодо незаконного захоплення земельної ділянки в Суворовському районі міста Одеси.</p>
<p>Валерія Головка до міністра фінансів України щодо дотримання норм законодавства при складанні проектів Державного бюджету України на 2013 та 2014 роки.</p>
<p>Юрія Вознюка до Прем'єр-міністра України щодо захисту інтересів сертифікованих оцінювачів України та перевірку окремих нормативно-правових актів Фонду державного майна України на відповідність законодавству України.</p>
<p>Юрія Вознюка до Прем'єр-міністра України щодо фінансування ремонтних робіт та заходів з реконструкції Гощанської центральної районної лікарні.</p>
<p>Сергія Капліна до Кабінету Міністрів України щодо вжиття заходів по недопущенню необґрунтованого та безпідставного підвищення тарифів на комунальні послуги для мешканців міста Полтави.</p>
<p>Вікторії Бабич до Прем'єр-міністра України стосовно виділення з Державного бюджету України додаткового фінансування для повноцінного функціонування комунального закладу Сумської обласної ради "Сумський обласний центр екстреної медичної допомоги та медицини катастроф".</p>
<p>Вікторії Бабич до міністра аграрної політики та продовольства України стосовно виплати грошової компенсації відповідно до Державної програми "Селекція у тваринництві" Державному підприємству "Сумський державний селекційний центр" для забезпечення виплати заборгованості по заробітній платі на зазначеному підприємстві.</p>
<p>Олександра Бригинця&nbsp; до Прем'єр-міністра України щодо необхідності вжиття невідкладних заходів, направлених на збереження будинку-пам'ятки, в якому мешкав видатний український письменник Михайло Коцюбинський, у місті Бар Вінницької області.</p>
<p>Андрія Тягнибока до Генерального прокурора України щодо вжиття невідкладних заходів прокурорського реагування, спрямованих на перевірку факту розкрадання природних ресурсів (надр) в особливо великих розмірах.</p>
<p>Вадима Колесниченка до Прем'єр-міністра України щодо приведення Постанови Кабінету Міністрів України про деякі питання виконання Закону України "Про Єдиний державний демографічний реєстр та документи, що підтверджують громадянство України, посвідчують особу чи її спеціальний статус" (№185 від 13 березня 2013 року) у відповідність до чинного законодавства України.</p>
<p>Групи народних депутатів (Яреми, Донія, Ддерев'янка) до Генерального прокурора України щодо притягнення до юридичної відповідальності осіб, які здійснили напад на Ольгу Сікору, та перешкоджали її діяльності як народного депутата України.</p>
<p>Максима Бурбака до Прем'єр-міністра України щодо виділення коштів на проведення капітального ремонту та реконструкцію кінотеатру імені Івана Миколайчука у місті Чернівці.</p>
<p>Максима Бурбака до Прем'єр-міністра України щодо проведення ремонтних робіт на автомобільних дорогах у Заставнівському районі Чернівецької області.</p>
<p>Олександра Турчинова до Кабінету Міністрів України щодо ігнорування міністром юстиції України та Державною реєстраційною службою України депутатського запиту.</p>
<p>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p>&nbsp;</p>
<p>ГОЛОВУЮЧИЙ. Шановні колеги, перелік питань, що пропонується для обговорення і прийняття рішень, сьогодні у вас є. Переходимо до їх розгляду.</p>
<p>На розгляд вноситься проект Закону (реєстраційні номери 1197, 1197-1) про службу пробації. Вношу пропозицію про розгляд даного питання за скороченою процедурою.&nbsp;Прошу голосувати.</p>
<p>&nbsp;</p>
<p>11:37:13</p>
<p>За-18</p>
<p>Рішення не прийнято.</p>
<p>Доповідач - народний депутат України Швець Віктор Дмитрович. Будь ласка.</p>
<p>&nbsp;</p>
<p>11:37:29</p>
<p>ШВЕЦЬ В.Д.</p>
<p>Віктор Швець, "Батьківщина". Шановний пане головуючий, я хотів би звернути увагу вашу на те, що, крім тих двох законів, про які ви сказали, мова йде ще про один закон - 1198, - який є невід'ємною частиною закону 1197. Тому я б просив би, щоб зараз Верховна Рада розглядала всі ці три закони одночасно. Тому, з вашого дозволу, я дозволю собі висловити свої позиції щодо тих законів, автором яких я являюсь.</p>
<p>Шановні народні депутати, шановний пане головуючий, на ваш розгляд вноситься два законопроекти: номер 1197 про службу пробації і номер 1198 про гуманізацію кримінального законодавство та організаційно-правових передумов впровадження служби пробації.</p>
<p>Зазначені законопроекти покликані створити в Україні службу пробації за світовими та європейськими стандартами. Служба пробації в усіх країнах стала невід'ємним елементом системи кримінальної юстиції, а термін "пробація" отримав міжнародне визнання в той же час, коли в Україні система пробації та відповідно публічна структура взагалі відсутня.</p>
<p>За таких обставин необхідність прийняття зазначених законів обумовлена відсутністю в Україні законодавчих умов для проведення соціальної роботи з особи, які підозрюються у вчиненні правопорушення, пригуються до кримінальної відповідальності засуджених, а також здійснення індивідуалізованого нагляду за ними з метою убезпечення суспільства від попередження рецидивних кримінальних правопорушень.</p>
<p>Подані на розгляд законопроекти передбачають провадженню системи наглядових та соціально-виховних заходів, які застосовуються за рішенням суду до осіб, які притягаються або яких притягнуто до кримінальної відповідальності. Тобто це&nbsp; є,&nbsp; складає суть пробації, з метою демократизації та гуманізації. А також удосконалення законодавства України щодо порядку звільнення осіб від кримінальної відповідальності та покарання.</p>
<p>Так, законопроектом номер 1197 вперше вводиться тлумачення терміну "пробація", визначається правова основа організації та діяльності служби пробації в Україні, її завдання, функції та повноваження.</p>
<p>Законопроектом номер&nbsp; 1198 забезпечується приведення стану кримінального судочинства до застосування кримінальних санкцій у відповідність до міжнародних стандартів, а також узгоджуються окремі положення Кримінального, Кримінально-виконавчого та Кримінально-процесуального кодексів України, деяких інших законодавчих актів&nbsp; з метою створення умов для гуманізації виконання покарань та запровадження пробації в Україні.</p>
<p>Підсумовуючи, хочу зазначити, що такий вкрай необхідних для суспільства проект Закону про пробацію було подано мною ще в листопаді 2008 року. Але до цього часу Верховна Рада не спромоглася розглянути його по суті. І мені дуже приємно, що зараз настав час, коли Верховна Рада розглядає по суті цей законопроект.</p>
<p>Я вважаю, що цей законопроект, шановні колеги, він, на жаль, не ввійшов той перелік законів, які є обов'язковими щодо підписання наших асоціації, щодо європейської асоціації. Але мені видається, що гуманізація кримінальна&nbsp; виконавчих структур наших, гуманізація нашого покарання і необхідних &nbsp;умов для забезпечення виховання і перевиховання осіб, які чинили кримінальні проступки, повинна абсолютно бути поставлена на зовсім інший рівень, тобто такий, який зараз запроваджений в усій Європі, в усьому світі.</p>
<p>Розробляючи цей законопроект, було використано максимально, повірте мені, було використано міжнародний досвід, були проведені цілий ряд комітетських слухань, в які були залучені професіонали, вчені, спеціалісти, міжнародні наші колеги з Чехії, Литви, Великої Британії. І вони на практиці показали, наскільки ефективно діє система пробації в цих країнах. З огляду на зазначене, шановні колеги, я просив би шановних народних депутатів, які представляють українських виборців, проголосувати цей за цей закон. Він не являється ніяким політизованим, це виключно необхідний закон для провадження такої необхідної і важливої системи служби пробації в Україні. Дякую вам за увагу і прошу підтримати.</p>
<p>&nbsp;</p>
<p>ГОЛОВУЮЧИЙ. Є запитання до доповідача? Є, прошу записатись.</p>
<p>Народний депутат Балицький, фракція Партії регіонів.</p>
<p>&nbsp;</p>
<p>11:43:34</p>
<p>БАЛИЦЬКИЙ Є.В.</p>
<p>Депутат Балицкий. Прошу передать слово Попеску.</p>
<p>&nbsp;</p>
<p>ГОЛОВУЮЧИЙ. Передати слово Попеску.</p>
<p>&nbsp;</p>
<p>11:43:41</p>
<p>ПОПЕСКУ І.В.</p>
<p>Дякую. Попеску, фракція Партії регіонів.</p>
<p>Вельмишановний Вікторе Дмитровичу, ваш законопроект дійсно вирішує дві великі проблеми. Це перше, створює дієві механізми соціальної роботи з особами, які є засуджені або відбувають покарання. І друге, це звичайно буде сприяти зниженню рецидивної злочинності в Україні. Але для того, щоб впровадити цю службу, потрібні певні кошти. От я хотів задати конкретні питання.</p>
<p>Перше. Чи ви підрахували, скільки коштів необхідно для того, щоб ми впровадили?</p>
<p>І Другий момент. Чи запропонували ви в новий бюджет? Бачили сьогодні, нам вже розповідали про новий бюджет на 2014 рік. І&nbsp; чи ви запропонували в своєму законопроекті певні кошти для того, щоби з 2014 року ми почали працювати? Якщо ні, то навіть,&nbsp; якщо ми приймемо цей законопроект, то він вступить в дію тільки в 2015 році. Дякую.</p>
<p>&nbsp;</p>
<p>ШВЕЦЬ В.Д. Дякую за запитання. Я вже коли давав пояснення по цьому законопроекту, сказав, що мій законопроект був розроблений ще&nbsp; в 2008 році, і він був зареєстрований у Верховній Раді, і він тільки сьогодні&nbsp; розглядається у Верховній&nbsp; Раді. Але той&nbsp; факт,&nbsp; шановні колеги,&nbsp; що уряд України&nbsp; теж розробив фактично аналогічний моєму законопроект,&nbsp; він свідчить про те, що в уряді вже ці питання&nbsp; вирішені, пророблені. Але ви правильно ставите питання, що,&nbsp; якщо ми&nbsp; зараз приймемо відповідне рішення про прийняття і запровадження в Україні відповідної служби державної&nbsp; пробації, то нам,&nbsp; безумовно, треба буде подумати про те, що цю службу ми можемо ввести лише&nbsp; з 1 січня 2015 року.</p>
<p>Частину&nbsp; цих коштів&nbsp; із бюджету можна було б взяти з&nbsp; Державної пенітенціарної служби, частину&nbsp; можна було б знайти&nbsp; з інших&nbsp; джерел. Одним із таких джерел&nbsp; являється те, якби в Україні&nbsp; була дійсно&nbsp; запроваджена належна система боротьби з розкраданням державних коштів, то сам по собі факт ефективної боротьби з цим …</p>
<p>&nbsp;</p>
<p>ГОЛОВУЮЧИЙ.&nbsp; Народний депутат&nbsp; Колесніченко,&nbsp; фракція Партії регіонів .</p>
<p>&nbsp;</p>
<p>11:45:51</p>
<p>КОЛЕСНІЧЕНКО В.В.</p>
<p>Фракция Партии регионов, Колесниченко.</p>
<p>Прошу передать&nbsp; слово моему коллеге Журавскому.</p>
<p>&nbsp;</p>
<p>11:45:59</p>
<p>ЖУРАВСЬКИЙ В.С.</p>
<p>Віталій Журавський, виборчий округ 66, північні райони&nbsp; Житомирщини.</p>
<p>Є три законопроекти: два - ваші і один урядовий. Скажіть,&nbsp; будь ласка, чим відрізняються ваші принципово від урядового.</p>
<p>І паралельно ще друге запитання.&nbsp; Як ви даєте визначення поняття "наглядова пробація"&nbsp; і "пенітенціарна пробація"? Це теж дуже важливо з точки зору юридичної практики. Дякую вам.</p>
<p>&nbsp;</p>
<p>ШВЕЦЬ В.Д.&nbsp; Дякую за запитання. Ви&nbsp;&nbsp; абсолютно правильно і слушно поставили питання.</p>
<p>Справа в тому, що ці два законопроекти:&nbsp; і мій, і урядовий, - а третій – це просто законопроект, який&nbsp; вносить зміни до чинного законодавства в зв'язку з введенням служби пробації, тобто він не є&nbsp; самостійним законом, ви зрозуміли. Якщо ж&nbsp;&nbsp; говорити тільки про закон, який мій і який вносить Кабінет Міністрів, то я б сказав так, що ці два закони - вони взаємно доповнюють один одного, вони не суперечать один одному. В першому законі одна частина краще виписана, в другому законі інша частина краще виписана. Що стосується урядового законопроекту, то він пізніше був вже розроблений і він враховує деякі зміни, які відбулися у нашому законодавстві, зокрема прийняття Кримінально-процесуального кодексу. То, мені видається, було б абсолютно логічно і правильно з цих двох законів зробити один - і запровадити в Україні службу пробації, вона абсолютно необхідна, в тому числі і взаємно визначитись шляхом компромісів щодо оцих двох дефініцій, про які ви зараз…</p>
<p>&nbsp;</p>
<p>ГОЛОВУЮЧИЙ. Дякую. Сідайте, Віктор Дмитрович.</p>
<p>Для доповіді запрошується перший заступник міністра юстиції Ємельянова Інна Іванівна.</p>
<p>&nbsp;</p>
<p>ЄМЕЛЬЯНОВА І.І. Дякую.</p>
<p>Шановний Ігоре Григоровичу, шановні народні депутати України! Вашій увазі представлено розроблений урядом законопроект про пробацію. Ключовим аспектом законопроекту є впровадження системи пробації та утворення на базі кримінально-виконавчої інспекції органів пробації, які будуть існувати в структурі Державної кримінально-виконавчої служби. Поряд з виконанням покарань, не пов'язаних з позбавленням волі, як нині здійснює кримінально-виконавча інспекція, органи пробації матимуть низку інших функцій, притаманним службам пробації європейських держав.</p>
<p>Відповідно урядовим законопроектом пропонується три види пробації - це судова пробація, наглядова та пенітенціарна. В чому вони одна від одної відрізняються? Досудова пробація передбачатиме підготовку за запитом суду досудової доповіді. Тобто це буде письмова інформація, що характеризуватиме особу, яка притягається до кримінальної відповідальності. Досудова доповідь повинна містити оцінку ризику вчинення повторного кримінального правопорушення та висновок стосовно можливості виправлення правопорушника без позбавлення волі. І це, звичайно, дозволить суду приймати всебічно виважене рішення щодо доцільності обрання тієї чи іншої міри покарання і, в першу чергу щодо покарання не пов’язаного з позбавленням волі, якщо буде зроблений відповідний висновок щодо можливості виправлення особи без застосування такого виду покарання.</p>
<p>Метою наглядової апробації є здійснення наглядових та соціально-виховних заходів. До кого вона буде застосовуватись? Це&nbsp; в першу чергу до осіб засуджених до покарань у вигляді позбавлення волі обіймати певні посади або займатися певною діяльністю, громадських робіт, виправних робіт та осіб звільнених від відбування покарань без випробування. До речі, остання категорія вона за чисельністю тієї категорії осіб, якою зараз займаються кримінально-виконавчі інспекції, найбільш чисельна, складається десь за&nbsp; підрахунками Державної пенітенціарної служби&nbsp; 87 відсотків. І щодо цієї категорії осіб будуть реалізовані пробаційні програми.</p>
<p>Законопроект, до речі, дає визначення, що таке пробаційна програма і в чому вона полягатиме. Це передбачатиме комплекс заходів, спрямований на корекцію соціальної поведінки, формування позитивних змін особистості клієнта пробації, який, можливо, буде за відповідними критеріями надалі перевірити.</p>
<p>Крім того, законопроектом передбачається також введення інституту волонтерів – це добровільці, основним завданням яких буде сприяння органам пробації у здійсненні нагляду та проведення клієнтами пробації соціально-виховної роботи, і ми розуміємо, що це буде інститут громадянського суспільства.</p>
<p>І наступний, третій, вид, про який я говорила, – це пенітенціарна пробація. Вона має на меті підготовку осіб, які відбувають покарання у вигляді обмеження волі або позбавлення волі на певний строк до звільнення, з метою їх трудового і побутового влаштування, таких осіб, за обраним ним місцем проживання після звільнення з установ виконання покарань. Це так званні програми майбутні ресоціалізації осіб після звільнення з місць позбавлення волі, щоб вони могли знайти своє належне місце в нашому суспільстві.</p>
<p>Кілька слів довідково щодо існування такого інституту в європейських країнах. В першу чергу хотілось би сказати, що всі країни керуються правилами Ради Європи про пробацію. Вони були прийняті Радою Європи ще в 2010 році. І досвід країн вже дуже вагомий, який ми мали можливість вивчити під час розробки нашого законопроекту,&nbsp;можу назвати лише&nbsp; приклади європейських держав. Це і&nbsp; Великобританія, Швеція, Норвегія, Нідерланди, Австрія, Угорщина, Чехія, наші сусіди:&nbsp; Естонія, Литва, Молдова.</p>
<p>Якщо говорити по чисельності, то в розвинутих європейських країнах співвідношення засуджених осіб, які відбувають у&nbsp; місцях позбавлення волі, і тих осіб, які були засудженні до інших видів покарань і щодо&nbsp; яких застосовується різна програма пробації, – це один до двох, тобто&nbsp; вдвічі превалюють по&nbsp; категоріям ті особи,&nbsp; до яких&nbsp; застосовуються програми пробації. І це, звичайно, на майбутнє слугує тим, що знижується рецидив на злочинність. Особливо це дуже важливо щодо злочинів, які&nbsp; вчиняються неповнолітніми або особами, які вчиняють злочини вперше.</p>
<p>Таким чином, внаслідок прийняття закону ми очікуємо зменшення чисельності засуджених, які тримаються в умовах ізоляції від суспільства, і поширення практики застосування судами, застосування покарань,&nbsp; альтернативних позбавлення волі.</p>
<p>Ще довідково. На сьогоднішній день у кримінально-виконавчій інспекції, на&nbsp; базі якої пропонується створити систему пробації, перебуває за різними формами, перебуває 137 тисяч осіб, засуджених до&nbsp; покарань, не пов’язаних із позбавленням волі.</p>
<p>Тут лунало&nbsp; зараз питання Віктору Дмитровичу, що стосується фінансових можливостей, що&nbsp; стосується прорахунків&nbsp; з боку уряду на&nbsp; створення системи пробації?</p>
<p>Як я вже сказала, що це не буде нова система. Служба пробації запропонована, вона буде створюватися&nbsp; на базі кримінально-виконавчої інспекції. І на сьогоднішній день&nbsp; в державі існує 697 підрозділів кримінально-виконавчої інспекції, загальна штатна чисельність 3 тисячі 141 особа. Тобто на сьогоднішній день є вже відповідні служби, які я вже сказала, є в кримінально-виконавчій інспекції. Заповнені зараз всі вакансії, вони виконують функції, скажімо, виховного&nbsp; або контрольно-наглядової функції, але за іншими принципами, які передбачені зараз&nbsp;&nbsp; &nbsp;Кримінально-виконавичим кодексом. Прошу підтримати внесений урядом законопроект.</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, запитання до доповідача є? Прошу записатися.</p>
<p>Павло Розенко, фракція Партії "УДАР".</p>
<p>&nbsp;</p>
<p>11:54:48</p>
<p>РОЗЕНКО П.В.</p>
<p>Павло Розенко, фракція "УДАР" Віталія Кличка". Ну, в даному випадку, безумовно, що можна підтримувати ідею про те, щоб&nbsp; в установах зменшувалось… у відповідних установах зменшувалось число людей, які відбувають покарання, і, в принципі, заміняти такі от, жорсткі, умови позбавлення волі на більш демократичні…</p>
<p>Але тут виникає питання завжди фінансових можливостей. Ясна річ, що у чомусь іде економія, тому що у виправних там колоніях зменшується число людей. Але, можливо, варто говорити про те, що збільшаться видатки на все-таки надання необхідної юридичної, психологічної і взагалі роботи з тим контингентом осіб, які, в принципі, залишаться на волі в таких більш вільних умовах.</p>
<p>Чи є у вашому законопроекті якісь от гарантії того, що от належне фінансування буде стимулом для того, щоб …</p>
<p>&nbsp;</p>
<p>ЄМЕЛЬЯНОВА І.І.&nbsp; Дякую за запитання. Ну, про гарантії, що держава передбачатиме відповідні кошти, я вже зараз на останок своєї доповіді коментувала, що такі гарантії є, виходячи з того що на сьогоднішній день існують вже кримінально-виконавчі інспекції, їх близько 700. І саме на базі цих 700 кримінально-виконавчих інспекцій&nbsp; будуть створені служби пробації.</p>
<p>На сьогодні вони існують вже не один рік, на них щороку передбачається в Державному бюджеті відповідне фінансування, і відповідне фінансування буде&nbsp; передбачено також і на наступний бюджетний рік. Це більше трьох тисяч осіб, працюють в цих кримінально-виконавчих інспекціях.</p>
<p>Що стосується того, які критерії мають бути обрані щодо того, чи вводити чи не вводити служби пробації. На мій погляд, головним критерієм це має буде не фінансове, хоча фінансово воно зараз підкріплено, а головним критерієм&nbsp;має бути, що суспільство має бути здорове. І якщо особи, які на сьогоднішній день відбувають покарання в незалежності від того, який вид цього покарання: або пов'язане з позбавленням волі, або не пов'язане з позбавленням волі, після відбуття покарання вони мають реінтегруватися в суспільство...</p>
<p>&nbsp;</p>
<p>ГОЛОВУЮЧИЙ. Народний депутат Колесніченко, фракція Партії регіонів.</p>
<p>&nbsp;</p>
<p>11:57:15</p>
<p>КОЛЕСНІЧЕНКО В.В.</p>
<p>Фракция Партии регионов, Колесниченко, Севастополь.</p>
<p>Слово прошу передать своему коллеге по фракции Ярославу Сухому.</p>
<p>&nbsp;</p>
<p>ГОЛОВУЮЧИЙ. Слово передається Ярославу Сухому.</p>
<p>&nbsp;</p>
<p>11:57:23</p>
<p>СУХИЙ Я.М.</p>
<p>Інна Іванівна, ну, для України абсолютно нормальна ситуація, коли навіть за легкий проступок людина може опинитися на перевихованні в тюрмі. І те, що наші тюрми переповнені – це, звичайно, не європейська норма.</p>
<p>Один приклад, сьогодні бізнесмен Ярослав Пижинський перебуває в запорізькому СІЗО вже великий час тільки тому, що в нього якісь бізнес-суперечки з іншим бізнесменом, ніякого злочину немає. Звертались і до вас, і до Генеральної прокуратури, і тому подібне. Це ненормальне явище, коли Ярослав Пижинський перебуває в слідчому ізоляторі не за злочин, а за суперечку бізнесову.</p>
<p>Скажіть, будь ласка, створення служби пробації дозволить якимось чином поліпшити кримінальну обстановку в суспільстві чи не дозволить? Дякую.</p>
<p>&nbsp;</p>
<p>ЄМЕЛЬЯНОВА І.І.&nbsp; Дякую за запитання.</p>
<p>Ну, що стосується конкретного прикладу, то він, звичайно, за межами... за межею правового регулювання Закону про службу пробації, це питання регулюється Кримінально-процесуальним кодексом, який нещодавно, в минулому році набув чинності. І там вже передбачено відповідні норми, які обмежують, скажімо, застосування міри запобіжного заходу у вигляді тримання під вартою з чіткими визначеними критеріями і це виключно компетенція суду за Конституцією нашої держави – застосовувати таку міру запобіжного заходу, як тримання під вартою замість альтернативних мір.</p>
<p>Що стосується питання: чи покращить цей законопроект кримінальну обстановку&nbsp; в державі, то, звичайно, да. Звичайно, да, бо ті форми пробації, які пропонуються запровадити даним законопроектом, вони... ті програми, скажімо, соціально-виховного характеру, трудового характеру, вони дозволятимуть на майбутнє з введенням пробаційних програм дозволятимуть на майбутнє повертати до нормального життя осіб, які вчинили злочини. Особливо хочу звернути увагу, це…</p>
<p>&nbsp;</p>
<p>ГОЛОВУЮЧИЙ. Завершуйте. Включіть мікрофон.</p>
<p>&nbsp;</p>
<p>ЄМЕЛЬЯНОВА І.І. Дякую.&nbsp; Особливо це стосується тієї категорії осіб, які вперше вчинили злочин або це неповнолітні. Щоб установа виконання покарань, скажімо, не зіпсувала їх психологічний стан, і щоб на майбутнє держава створила умови їх працевлаштування, на майбутнє держава створила умови забезпечення їх соціальним захистом. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp; Сідайте, Інна Іванівна.</p>
<p>Шановні народні депутати! Оголошується перерва на 30 хвилин – до 12-ї години 30 хвилин. (Шум у залі)</p>
<p>&nbsp;</p>
<p align=center>ПІСЛЯ ПЕРЕРВИ</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати, продовжуємо роботу. Запрошуйте депутатів до сесійної зали.</p>
<p>І для співдоповіді запрошується заступник голови Комітету з питань законодавчого забезпечення правоохоронної діяльності Володимир Миколайович Олійник. Прошу.</p>
<p>&nbsp;</p>
<p>12:33:47</p>
<p>ОЛІЙНИК В.М.</p>
<p>Шановний Володимире Васильовичу, Шановні колеги! Абсолютно буде без перебільшення, якщо ми скажемо, що цей законопроект є європейським. І це так, бо це по суті абсолютно закладаються нові європейські стандарти в цій роботі.</p>
<p>Я хочу подякувати двом попереднім доповідачам, оскільки вони, дійсно, зробили обґрунтовані висновки, і в цілому позиції збігаються. А все інше ми можемо доопрацювати до другого читання.</p>
<p>Комітет з питань законодавчого забезпечення правоохоронної діяльності розглянув поданий народним депутатом України Віктором Швецем проект Закону про службу пробації. А також поданий Кабінетом Міністрів України альтернативний проект Закону про пробацію.</p>
<p>Хочу вам нагадати, що питання пробації є однією з тих проблем, без вирішення яких реформа кримінального судочинства ніколи не запрацює. І наш комітет вже достатньо давно тримає це питання в полі зору.</p>
<p>Ще в 2008 році після низки круглих столів та експертних зустрічей розроблено було і подано до парламенту закон народним депутатом України Швецем. Той законопроект став своєрідним тренувальним майданчиком, на якому відпрацьовувались різні варіанти запровадження системи пробації в Україні. Але основні ідеї, закладені в ньому, залишаються актуальним і сьогодні.</p>
<p>Є низка об'єктивних причин, за якими законопроект Віктора Дмитровича Швеця приймати сьогодні складно, навіть попри всі його переваги. По-перше, абсолютно змінилася система органів виконавчої влади, всередині якої має працювати орган пробації. По-друге, прийнятий новий Кримінально-процесуальний кодекс. По-третє, змінилася навіть Конституція, коли її повернуто було до старої попередньої редакції.</p>
<p>Так, законопроект (реєстраційний номер 1197) передбачає створення нової служби – служби пробації. В той же час, як урядовий орган при цьому пропонує використати ті напрацювання, які закладені в законопроекті Віктора Швеця, і формально виписати норми проекту відповідно до останніх змін у законодавстві.</p>
<p>Урядовий проект закону передбачає створення системи органів пробації, яку встановлює центральний орган виконавчої влади та його територіальні органи. Тобто пропонується провадження моделі пробації у роботі існуючої служби – це кримінальної виконавчої інспекції, яку пропонується перейменувати в органи пробації та надати їй додаткові повноваження та покласти на неї додаткові обов'язки.</p>
<p>Я вам скажу, мої колеги багато чого сказали з того, що в чому специфіка цієї служби. Справа в тому, що і до цього, дійсно, кримінальна виконавча інспекція виконувала подібні функції, але вони, перш за все, не використовували такий інструментарій, як суд, який суттєво повинен зробити все, щоб не порушені були права громадян, щоб був витриманий принцип рівності, незворотності покарання, але і додаткового контролю.</p>
<p>Дуже важливо, що клієнти, які є клієнтами пробації, це особи, які притягуються до кримінальної відповідальності, щодо яких органи пробації готують досудову доповідь. І важливо, що в цій досудовій доповіді приймає участь і сам клієнт. Тобто він працює разом із органами державної влади.</p>
<p>Яка мета, вже всі говорили. Мета – це застосувати всю систему соціальних, правових механізмів, щоб, врешті-решт, не було рецидивів повторення правопорушень, щоб ті, хто скоїли злочини, але уже відбувають покарання, і будуть приходити, виходити із установ виправних позбавлення волі, могли адаптуватися до життя, щоб вони малу підтримку в працевлаштуванні, в соціальних питаннях, в навчанні. Це таке стоїть завдання.</p>
<p>Тому Головне експертне управління пропонує обидва законопроекти направити на доопрацювання. Але комітет вважає, що треба рухатись далі, є можливість доопрацювати урядовий законопроект до другого читання. Тому пропонуємо прийняти за основу і в подальшому доопрацювати цей законопроект, взявши за основу урядовий. Дякую за увагу.</p>
<p>&nbsp;</p>
<p>ГОЛОВУЮЧИЙ. Питання є до доповідача? Немає. Є? Одне питання у Яворівського? Більше ні в кого немає? Є? Я прошу записатися на питання.</p>
<p>Прошу, фракція "Батьківщина", народний депутат Вознюк.</p>
<p>&nbsp;</p>
<p>12:39:02</p>
<p>ВОЗНЮК Ю.В.</p>
<p>Прошу передати слово Володимиру Яворівському.</p>
<p>&nbsp;</p>
<p>ГОЛОВУЮЧИЙ. Передаємо слово.</p>
<p>&nbsp;</p>
<p>12:39:07</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина". Шановний доповідачу, ясна річ, що українське суспільство, з моєї точки зору, ділиться на три категорії: одні - ті, хто позбавлений волі цілковито, інші - це ті, які перебувають у стані пробаці,ї і так зване вільне суспільство.</p>
<p>Безперечно, що цей законопроект запропонований, ця тема нібито була так, на периферії, скажемо так, політичної і депутатської уваги. І добре, що наш колега і уряд врешті-решт все-таки вирішили торкнутися і цієї теми і трішки її гуманізувати.</p>
<p>Через те "Батьківщина" буде підтримувати тими голосами, які в нас є, оскільки частина людей поїхали до Москви на змагання, дехто поїхав до Ялти і таке інше, підтримає цілковито законопроект Швеця.</p>
<p>І я дуже, маючи таку нагоду, хотів би сказати про те, що сьогодні в Ялті…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>12:40:17</p>
<p>ЯВОРІВСЬКИЙ В.О. Дуже важлива інформація. Сьогодні Президент Литви, прізвище якої Віктор Федорович, звичайно ж, переплутав, представляючи її, сказала про те, що в нас немає Тимошенко, але ціни на газ у нас набагато вищі.</p>
<p>&nbsp;</p>
<p>ГОЛОВУЮЧИЙ. Це ви для чого сказали: щоб відповідав на питання?</p>
<p>&nbsp;</p>
<p>ОЛІЙНИК В.М. Причому тут проект Закону про пробацію?</p>
<p>&nbsp;</p>
<p>ГОЛОВУЮЧИЙ. Прошу. Нема чого відповідати?</p>
<p>&nbsp;</p>
<p>ОЛІЙНИК В.М. Ви хочете по газу? Я можу відповісти по газу. Але не думаю, що це тема цього законопроекту.&nbsp; Знаючи відповідь, я все-таки, думаю, потрібно притримуватися порядку - і говорити про конкретний законопроект. А по газу я дам в іншому місці відповідь.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Журавський. Прошу.</p>
<p>&nbsp;</p>
<p>12:41:05</p>
<p>ЖУРАВСЬКИЙ В.С.</p>
<p>Шановний Володимир Миколайовичу, ми розглядаємо три законопроекти. Є багато цінного в двох законопроектах депутата Швеця. Але законопроект в редакції Кабінету Міністрів&nbsp; він є кращий, тому що, дійсно, він виписаний на основі Конституції 1996 року і на основі прийнятого нового закону, нового Кримінально-процесуального кодексу України. Крім того, досить чітко дається визначення дефініції, що таке наглядова пробація і пенітенціарна пробація. Тому ми будемо підтримувати урядовий законопроект.</p>
<p>І все ж до вас запитання: зменшення кількості засуджених – це звичайно дуже добре, це відповідає європейській традиції. Ці люди на місяць не виїжджають, вони залишаються тут і нам з ними працювати. В яку ж все-таки копійку обійдеться бюджету держави запровадження програм пробації? Дякую.</p>
<p>&nbsp;</p>
<p>ОЛІЙНИК В.М. Ну, по-перше, найбільш складною частиною в таких законопроектах є перехідні і прикінцеві положення. Ні один з депутатів не зуміє їх виписати. Чому? Тому що на виконання цього закону потрібні організаційні і фінансові ресурси. Чому і законопроект при тому, що треба підтримати ідеї і народного депутата Швеця є більш вагомим. Він буде працювати.</p>
<p>Щодо вашого питання, безперечно ми пропонуємо не з чистого листа формувати, а на базі кримінально-виконавчої інспекції, яка сьогодні діє. А от вигоди важко прорахувати, бо якщо та людина, яка скоїла правопорушення, далі не скоїть рецидив, попробуйте прорахувати вигоди, коли там матеріальні збитки, сльози, там цілі трагедії. Тому така система дала ефект в Європі. Нам потрібні правила, безперечно, потрібно прикласти зусиль ще багато до організації цієї роботи, щоб було європейське виконання і буде гарний результат, я глибоко переконаний.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Я прошу записатися від фракцій на виступи. Матвєєв, народний депутат, фракція Компартії України.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>12:43:42</p>
<p>МАТВЄЄВ В.Г.</p>
<p>Прошу передати слово Герасимчуку Михайлу Івановичу.</p>
<p>&nbsp;</p>
<p>ГОЛОВУЮЧИЙ. Передаємо слово Герасимчуку, народному депутату.</p>
<p>&nbsp;</p>
<p>12:43:48</p>
<p>ГЕРАСИМЧУК М.І.</p>
<p>Фракція Компартії України, Михайло Герасимчук. Ми, фракція буде, дійсно, підтримувати поданий Кабміном законопроект. Має він на меті дозволити засудженим, які вчинили нетяжкі злочини, відбувати покарання без позбавлення волі. Тому і фракція буде підтримувати цей законопроект, і надіємося, що це дасть можливість більш вдосконалити ту роботу, яка буде проводитися даним законопроектом.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "УДАР Віталія Кличка", народний депутат Раупов.</p>
<p>&nbsp;</p>
<p>12:44:29</p>
<p>РАУПОВ Р.Б.</p>
<p>Прошу передати слово народному депутату Наливайченко. Дякую.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:44:42</p>
<p>НАЛИВАЙЧЕНКО В.О.</p>
<p>Наливайченко, народний депутат України, фракція "УДАР Віталія Кличка".</p>
<p>Позиція фракції чітка: треба гуманізувати цю сферу, яка називається сфера відбування покарань.</p>
<p>Друге. Треба всіляко сприяти, що людина, яка отримала за рішенням суду покарання, не була позбавлена права на гідність, на здоров'я, на спілкування з рід очами. Тому будь-яка гуманізація законодавства України – ми всіляко&nbsp;&nbsp; підтримуємо.</p>
<p>Друге.&nbsp; Ми за те щоб такий орган - пробації - центральний з'явився з функціями, зрозумілими&nbsp; кожній українській сім'ї і українським громадянам. Мають бути доступні психологи, соціальна&nbsp; допомога,&nbsp; спілкування&nbsp; і лікування кожного громадянина. Відтак, у&nbsp; нас є конкретна законодавча&nbsp; пропозиція у Верховній Раді відповідно до статті 114&nbsp; Регламенту&nbsp; Верховної Ради направити обидва законопроекти до головного комітету&nbsp;&nbsp;&nbsp; для підготовки узгодженого проекту Закону&nbsp; для повторного першого читання. При цьому пропонуємо&nbsp; чітко визначити, щоб реформована&nbsp; кримінально-виконавча інспекція стала таким&nbsp;&nbsp; органом пробації і отримала нові&nbsp; гуманістичні&nbsp; функції в своїй роботі. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Фракція Партії регіонів, народний депутат Журавський.</p>
<p>&nbsp;</p>
<p>12:46:02</p>
<p>ЖУРАВСЬКИЙ В.С.</p>
<p>Шановні колеги, я буду більш чітко притримуватися тексту: що ж пропонується в разі.</p>
<p>Є зміни до трьох нормативних документів: до Кримінального кодексу, до Кримінально-виконавчого кодексу України і до Закону&nbsp; України "Про державну кримінально-виховну службу&nbsp; України".&nbsp; Принципові зміни до&nbsp;&nbsp; Кримінального кодексу: із&nbsp; п'яти позицій статті 76 "доточуються" іще 6-а, 7-а, 8-а, 9-а і 10-а. Абсолютно по-новому звучить&nbsp; друга позиція. Стаття 76&nbsp; чітко вказує на обов'язки, які покладає суд&nbsp; на особу, звільнену від відбування покарання з випробуванням тобто "утримуватися від контактів з особами, які визначені судом". Друга позиція.</p>
<p>Третя.&nbsp; "Утримуватись від&nbsp; відвідування місця територій,&nbsp; визначених судом".</p>
<p>Четверта позиція. "Не виїжджати за&nbsp; межі&nbsp; України на постійне проживання без дозволу органів центрального органу виконавчої влади, що реалізовує державну політику у сфері виконання кримінальних покарань та пробацій".</p>
<p>&nbsp;П'ята позиція. "Не&nbsp; залишати місце проживання у визначені судом години".</p>
<p>Шоста позиція. "Повідомляти органи пробації про зміну місця проживання, роботи або навчання".</p>
<p>Сьома (цього раніше не було в Кримінальному кодексі). "Пройти&nbsp;&nbsp; курс лікування від&nbsp;&nbsp; психічних та поведінкових розладів внаслідок вживання&nbsp; &nbsp;психоактивних речовин або захворювання, що становить небезпеку для здоров'я інших осіб".</p>
<p>Восьма. "Офіційно працевлаштуватися". Цього також у Кримінальному кодексу не було.</p>
<p>Дев'ята. "Здобути повну загальну середню освіту".</p>
<p>І десята. "Взяти участь у пробаційних програмах". Це абсолютно те саме є в подібному законодавстві у всіх європейських країнах. І, що дуже добре, більш чітко, в порівнянні із законопроектами шановного депутата Швеця, даються визначення понять, що таке "наглядова пробація", що таке "пенітенціарна пробація". Тобто цей закон конче необхідний для України, для гуманізації нашого законодавства. Дякую за увагу. І Партія регіонів буде підтримувати урядовий проект. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Ілик.</p>
<p>&nbsp;</p>
<p>12:48:41</p>
<p>ІЛИК Р.Р.</p>
<p>Шановний пане Голово, прошу передати слово Юрію Одарченку, фракція "Батьківщина".</p>
<p>&nbsp;</p>
<p>ГОЛОВУЮЧИЙ. Прошу, Юрій Одарченко.</p>
<p>&nbsp;</p>
<p>12:48:50</p>
<p>ОДАРЧЕНКО Ю.В.</p>
<p>Дякую, пане Романе. Шановні друзі, це дуже важливі законопроекти, і можна було б їх сміливо назвати теж євроінтеграційними законами. Тому що вони свідчать про певний вектор гуманізації українського суспільства і створення відповідних умов для тих людей, які їх потребують. Але видно, що сьогодні в залі ми не можемо набрати голосів за прийняття цих законопроектів у першому читанні, тому що ми бачимо, що нема відповідної кількості депутатів.</p>
<p>Мені видається дуже слушною пропозиція, що сьогодні для того, щоб цю гарну ініціативу ми не поклали на довгий шлях реалізації, потрібно відправити його на доопрацювання в комітет. Мені видається більш доопрацьованим законопроект пана Швеця, тому що здаються недоречними деякі норми, які застосовуються в законопроекті, запропонованому уряду.</p>
<p>Шановні друзі, наприклад, виглядає абсолютно дивно, коли пробацію можуть призначити людині, вина якої не доведена судом. Не хотілось би, щоб ми, прикриваючись начебто гуманізацією, робили все, щоб цієї гуманізації в Україні не відбувалось. Я хочу зосередити увагу: уявіть собі, будь-яка людина, яка ще не пройшла, її вина не доведена в суді, сьогодні може попасти під процедуру нагляду, контролю її поведінки. І мені це видається абсолютно недоречною нормою.</p>
<p>Володимир Васильович, ми&nbsp; пропонуємо сьогодні поставити на голосування питання направлення на повторний розгляд в комітет ці обидва законопроекти, для того щоб створити єдиний, більш досконалий і прийнятний для українського суспільства. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Фракцій об'єднання "Свобода", народний депутат Марцінків.</p>
<p>&nbsp;</p>
<p>12:51:03</p>
<p>МАРЦІНКІВ Р.Р.</p>
<p>Прошу передати слово Євгену Мельнику.</p>
<p>&nbsp;</p>
<p>ГОЛОВУЮЧИЙ.&nbsp; Прошу, народний депутат Мельник.</p>
<p>&nbsp;</p>
<p>12:51:10</p>
<p>МЕЛЬНИК Є.І.</p>
<p>Шановний головуючий, шановні народні депутати! Потреба в&nbsp; запровадженні в Україні інституту пробації як системи наглядових та соціально-виховних заходів не викликає сумнівів. Як свідчить міжнародна практика протидії злочинності, покарання у вигляді позбавлення волі повинно застосовуватися як крайній засіб для впливу на небезпечних злочинців, оскільки ізоляція&nbsp; від суспільства нерідко сприяє руйнуванню особистості, втраті соціально-корисних зв’язків. У країнах: Данії, Швеції, Італії та Франції - служба пробації залишається частиною департаменту тюрем і виконання покарань, як це пропонується в законопроекті за номером 1197-1. У Бельгії, Нідерландах та Німеччини робота служби пробації стосовно затриманих злочинців відокремлена від роботи з особами, які потребуютьна волі, як пропонується у законопроекті номер 1197, шляхом створення окремого урядового органу Державної служби пробації.</p>
<p>Вважаю за необхідне створення Державної служби пробації, так як методи роботи працівників служби пробації відрізняються від традиційних методів працівників&nbsp; &nbsp;пенітенціарної служби і в більшій мірі направлені на&nbsp; соціальну, виховну роботу.</p>
<p>Крім цього, звертаю вашу увагу, що в законопроекті за номером 1197 невдало застосовано жаргонний термін "клієнти пробації". Як правило,&nbsp; клієнтами&nbsp; називають осіб, які користуються термінами адвоката, банку, нотаріуса. Доцільніше у законопроекті цю категорію описати як "суб’єкт пробації".</p>
<p>Також незрозуміло, яким чином на практиці буде застосовуватися пробаційна&nbsp; програма&nbsp; призначена судом особі звільненої від покарання з випробуванням, оскільки відповідно до&nbsp; частини п’ятої статті 11 проекту порядок та реалізація таких програм визначається Кабінетом Міністрів України.</p>
<p>Враховуючи вищевикладене, фракція Всеукраїнського об'єднання "Свобода" пропонує погодити прийняття за основу законопроект про службу пробації за номером 1197, а урядовий за номером 1197-1 відхилити. Слава Україні!</p>
<p>&nbsp;</p>
<p>ГОЛОВУЮЧИЙ. Шановні народні депутати! Депутати виступили від фракцій, ніякого голосування не буде.</p>
<p>&nbsp;Що голосувати? В залі сьогодні, зараз сидить 170 народних депутатів. Ви не розмахуйте руками, а голосування не буде. Значить, послухайте, ви ж всі знаєте Регламент? І ми уже вчимося.</p>
<p>Стаття 44, Адаме Івановичу: голосування при прийнятті рішень Верховної Ради з будь-якого питання&nbsp; проводиться на пленарному засіданні безпосередньо після його обговорення. Вроді б, я повинен і поставити, але, "крім випадку, коли неможливо провести голосування". Голосування неможливо провести, тому що дисципліна серед народних&nbsp; &nbsp;депутатів: 170 депутатів. Ми розберемося з керівниками фракцій, а потім, коли зберемося, проголосуємо за цей закон. Це&nbsp; перше.</p>
<p>І у нас у 13 годин іде виступи депутатів. Тому ми перейдемо зараз до виступів депутатів, і я хочу зробити оголошення. Як ви знаєте, 12 вересня 2013 року Вищий адміністративний суд України ухвалив постанову, якою визнав недостовірними результати чергових виборів народних депутатів України 28 жовтня 2012 року в одномандатному виборчому окрузі&nbsp; номер&nbsp; 133, встановлені Центральною виборчою комісією.</p>
<p>Цим рішенням також було скасовано постанову ЦВК від 23 листопада 2012 року номер 1980 в частині реєстрації обраним народним депутатом по одномандатному виборчому округу номер 133 Маркова Ігоря Олеговича. Визнано відсутність у Маркова статусу та повноважень народного депутата України та&nbsp; зобов'язано ЦВК вчинити дії з організації підготовки та проведення повторних виборів народних депутатів України в одномандатному виборчому окрузі 133 у відповідності до вимог законодавства України про вибори.</p>
<p>Це судове рішення набрало законної сили з моменту проголошення і не може бути оскаржене.</p>
<p>Відповідно до частини 5 статті 124 Конституції України судові рішення є обов'язковими до виконання на всій території України, і ми будемо виконувати рішення суду. Дякую. (Оплески) Переходимо до розділу "Різне". Прошу, прошу, прошу!</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Прошу народних депутатів записуватися. Дякую.</p>
<p>До виступу запрошую народного депутата Куренного, фракція "УДАР". Прошу, народний депутат Куренной.</p>
<p>&nbsp;</p>
<p>12:58:39</p>
<p>КУРЕННОЙ В.К.</p>
<p>Прошу передати слово народному депутату Дубневичу.</p>
<p>&nbsp;</p>
<p>ГОЛОВУЮЧИЙ. Дякую. Прошу, народний депутат Дубневич.</p>
<p>&nbsp;</p>
<p>12:58:58</p>
<p>ДУБНЕВИЧ Я.В.</p>
<p>Шановні народні депутати, шановні виборці! Ярослав Дубневич, фракція "УДАР" Віталія Кличка", 120-й виборчий округ, Городочина, Мостищина і Самбірщина Львівщини.</p>
<p>На наступному тижні всі ми роз'їдемося по виборчих округах, більш з тих, хто буде проводити прийоми громадян, неминуче зіткнуться з проблемою, суть та напрямки подолання якої хочу висвітлити у своєму виступі. Мова про ріст ураження населення України злоякісними новоутвореннями, простими словами: збільшення захворювання на рак.</p>
<p>В той час, коли сучасна медицина дозволяє зменшити смертність від онкологічних захворювань у рази, офіційна, МОЗівська, статистика засвідчує страшні цифри. За останні п'ять років рівень захворювання на рак збільшився на 2,4 відсотки. Тобто щорічний приріст рівня захворюваності складає 0,6 відсотки. Будь-який медик скаже вам, що основна причина такої ситуації – брак апаратури для своєчасної діагностики та лікування, котра мала б ставати на заваді цій страшній хворобі. І ми з вами, шановні народні депутати, не повинні стояти осторонь цієї проблеми. Показники ракових захворювань обернено пропорційні витратам, котрі мають щорічно закладатися у&nbsp;державному&nbsp; бюджеті України на закупівлю сучасного обладнання для лікарень, та особливо для онкологічних диспансерів.</p>
<p>6 вересня 2012 року прийнято Закон України "Про державні лотереї в Україні", який набрав чинності від 6 жовтня 2012 року. У нього вимога до Кабінету Міністрів України: передбачати в проектах законів України про Державний бюджет України відповідні відрахування коштів, отриманих від державних лотерей в Україні і спрямувати ці кошти на фінансування лікування дітей, хворих на онкологічні та онкогематологічні захворювання та на фінансування культури та спорту.</p>
<p>В 2012 році лотерейні оператори сплатили до Державного бюджету України майже 240 мільйонів гривень прямих податків, в 2011 – 160 мільйонів гривень, в 2010 – 115 мільйонів гривень. З прийняттям нового&nbsp; Закону&nbsp; України "Про державні лотереї" такі надходження ще збільшаться. Тим не менше, у Законі України "Про Державний бюджет&nbsp; 2013 ріку" Міністерству охорони здоров'я України не передбачено цільових коштів для впровадження конкретних заходів лікування як дорослих, так і дітей, хворих на онкологічні та онкогематологічні захворювання, закупівлю вартісного обладнання для діагностування та лікування таких захворювань.</p>
<p>Ми – за фінансування культури та спорту, але також за фінансування і подолання раку. З цією метою мною разом з іншими народними депутатами розроблено відповідний законопроект про внесення змін до Закону України "Про державні лотереї в Україні" щодо цільового&nbsp; спрямування коштів на придбання обладнання для діагностування та лікування онкологічних захворювань в Україні (реєстраційний номер 3292). Прошу всіх не бути байдужими до проблеми подолання раку і підтримати даний законопроект під час його розгляду в комітетах та в сесійній залі.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>З процедури хвилину прошу надати депутату Ярославу Сухому.</p>
<p>&nbsp;</p>
<p>13:02:05</p>
<p>СУХИЙ Я.М.</p>
<p>Дякую. Шановні колеги, я прошу звернути увагу на слідуючу обставину. Вчора колега Стоян задав, здавалось би, рядове&nbsp; питання про необхідність нормування робочих місць фотокорів на ложі преси на балконі.</p>
<p>Мене обурює та упереджена реакція, яка після того повстала, і намагання підвести якийсь політичний підтекст під здавалось би рядовим питанням. Мова йде про елементарні вимоги техніки безпеки на робочому місці, і не стільки по відношенню до нас, але і до тих фотокорів, які можуть важко травмуватися.</p>
<p>Хочу нагадати депутатам. У нас в попередніх скликаннях були нормальні умови, була домовленість, що ніхто не підслуховує і не підглядає. Ніхто фотоапаратів і об'єктивів на перила балкону не виставляв.</p>
<p>Тому я прошу або, Секретаріат Верховної Ради або ми поновимо ті нормальні людські домовленості і реагування Секретаріату за роботою фотокорів. Або потрібно встановити якісь захисні обладнання, як це стоїть у всіх країнах світу.</p>
<p>Дякую. Прошу прийняти до відома мій виступ.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до слова, Мартинюк. Мартинюк передає слово. Будь ласка.</p>
<p>&nbsp;</p>
<p>13:03:23</p>
<p>ГОРДІЄНКО С.В.</p>
<p>Шановний головуючий, колеги, шановні громадяни України! Вчора від мікрофону Верховної Ради України я інформував керівництво нашої держави, правоохоронні органи та громадськість України про те, що в селі Петракіївка Хорольського району Полтавської області в ніч з 18 на 19 вересня цього року групою осіб, що представляють партію "Свобода", підло і боягузливо вночі було зруйновано пам'ятник Володимиру Іллічу Леніну.</p>
<p>Працівниками правоохоронних органів, оперативно які відреагували, професійно було затримано цю групу з усіма знаряддями злочину. Дії осіб, що вчинили злочин, носять всі ознаки організованої злочинної групи. В період документування фактів злочину та підготовки до розгляду в суді народними депутатами від "Свободи" Мірошниченком, Міщенком, Іллєнком, Михальчишиним та групою молодиків цієї політичної сили було здійснено безпрецедентний тиск на правоохоронців та представників громадськості.</p>
<p>Це відбувалося у формі погроз розправи і фізичного знищення, що зафіксовано засобами об'єктивного самоконтролю.</p>
<p>Мене сьогодні дивує та ситуація, як і всіх полтавчан, що представники цієї партії від різних мікрофонів засобів масової інформації ллють бруд на правоохоронців саме Полтавщини! Цим обурена влада Полтавської області і всі жителі. І вони вважають це спробою тиски і дестабілізації ситуації в області.</p>
<p>Заявляю, що правоохоронні органи Хорольського району&nbsp; Полтавської області діяли виключно у межах та в спосіб, визначений законами України, за що висловлюємо їм велику подяку і побажання подальшої такої служби. Ми звертаємо увагу нашого суспільства на небезпеку фашизації України і пропонуємо об'єднати зусилля у боротьбі з цією заразою.</p>
<p>Прошу Генеральну прокуратуру України, Міністерство внутрішніх справ України забезпечити оперативне, всебічне, неупереджене розслідування факту цього злочину та притягнення винних до кримінальної відповідальності.</p>
<p>Прошу головуючого відповідно до Закону України "Про Регламент Верховної Ради" дати доручення –&nbsp; мій виступ вважати депутатським запитом до Генерального прокурора та міністра внутрішніх справ України. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується Євген Мельник. Передає слово Андрію Іллєнкові. Будь ласка.</p>
<p>&nbsp;</p>
<p>13:06:08</p>
<p>ІЛЛЄНКО А.Ю.</p>
<p>Слава Україні! Шановне товариство, 22 роки незалежності недавно святкували. І от, буквально, на днях в селі в Полтавській області трухлявий істукан сифілітика і кровожерливого маніяка Леніна завалився. І внаслідок цього ми побачили якусь абсолютно неадекватну реакцію представників правоохоронних органів. Таке враження, що сталося якесь ЧП загальнонаціонального масштабу: керівництво міліції, керівництво прокуратури – всі з'їжджаються на місце подій і починають ловити всіх в радіусі 50 кілометрів, хто там може знаходитися.</p>
<p>Затримують групу людей, які поверталися з Полтави з наради партійної "свободівців". Затримують їх. Група міліціонерів, використовуючи вогнепальну зброю, погрожуючи їм фізичною розправою, тримають їх фактично добу без жодного пред'явлення їм звинувачень, без жодних фактів того, що вони нібито щось порушували, нібито щось робити. Безпосередньо це здійснюється тому, що є тис представників депутатів від партії ГУЛагу і голодомору, яка тут знаходиться, яка тиснула на слідство, тиснула на міліцію, намагалися сфальсифікувати кримінальну справу і фактично чинити далі політичні репресії проти "свободівців".</p>
<p>Я думаю, що просто оця вся шваль, яка тут сидить, комуністична, вона буде скоро так говорити, коли її будуть судити на Нюрберзькому процесі новому за всі ті злочини, які ви ще не покаїлися, за мільйони українців, яких ви заморили голодом, за тих всіх, яких ви відправляли в Сибір, за тих всіх, яких ви вбивали. І ваші пам'ятники цьому Леніну, кривавому маньяку, в Україні їм не місце. І, повірте, скоро жодного такого кривавого істукана в Україні не залишиться, і цей процес не зупинити. Що важливо, це те, що на сьогоднішній день це черговий виток політичних репресій, тому що людей тримали без їжі, людей тримали без води, людей тримали в умовах скотських, їх змушували, навіть хотіли, щоб вони там роздягалися, ми, звичайно, цього не допустили, там ці всі "шестёрки" комуністичні ходили, вибачте, цілували в одне місце міліцію, прокуратуру, жалілися, просили, щоб "свободівців" подовше потримали і так далі. Але, товариство, ви просто маєте розумієте, що "Свобода" на відміну від вашої "продажної лавочки" – це ідеологічна партія, яка вас змете, змете на смітник історії. Готуйтеся йти на смітник, де вам місце, тому що ви політичне сміття і ваш Ленін, ваш маразматик буде там разом з вами, пам'ятники будуть стояти його на смітниках і в Музеї жертв комунізму! Готуйтеся до політичного свого кінця! Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова депутата Борита.</p>
<p>&nbsp;</p>
<p>13:09:19</p>
<p>БОРИТА О.В.</p>
<p>Мікрофон включіть! Прошу передати слово моїй колезі Вікторії Бабич.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>13:09:34</p>
<p>БАБИЧ В.В.</p>
<p>Дякую. Шановний головуючий, шановні виборці, шановні народні депутати! Ну, спочатку я розпочну з того, що передвиборну кампанію "Свободи" спонсорував Коломойський. Ну, сьогодні не до цього.</p>
<p>Іще. Я хочу звернутися до вас, у нас є лікар Ірина Дмитрівна, вона вам може допомогти. Сьогодні я вийшла на трибуну, щоб вся країна почула про те, які реформи проводяться в Сумщині, зокрема в місті Ворожба Білопільського району, в місті залізничників. Та з приходом помаранчевої влади воно мало не втратило це визначення. І все через те, що новоявлені демократи не бачили шляхів подальшого розвитку міста. Тоді постало питання мало не про остаточне закриття залізничної станції "Ворожба". На щастя, цю проблему вдалося вирішити на користь жителів, завдяки втручанню фракції Комуністичної партії України.</p>
<p>У 2010 році вперше за кілька десятиліть столичні чиновники виділили кошти на капітальний ремонт станції. І здавалося, тепер все буде по-іншому робитися на благо народу. Але не те сталося, як гадалося. Під загрозою опинилася місцева лікарня. Зараз у лікарні працюють п'ять лікарів і 20 фахівців молодшої медичної ланки. А планують залишити тільки одного лікаря і двох медсестер. І це тільки вершина айсбергу так званого "покращення".</p>
<p>Насправді зараз вирішується питання про розподіл населення на дві категорії. Перша категорія – це залізничники, який після реформування планують обслуговувати у вузловій лікарні станції "Конотоп", що знаходиться у 80-ти кілометрах від міста.</p>
<p>Окрім того, необхідний регулярний професійний огляд залізничників також будуть проходити у Конотопській лікарні. А решту жителів ворожби перенаправлять до районної лікарні міста Білопілля, куди дістатися проблематично.</p>
<p>Для нормальної життєдіяльності міста і залізничного вузла необхідно мати повноцінне медичне обслуговування. На сьогодні у місті проживає більше 7,5 тисяч мешканців. Серед яких 800 залізничників, 800 пенсіонерів та 810 дітей. Загалом за перше півріччя 2013 року Ворожбянському поліклінічному відділенні було близько 13 тисяч відвідувань. На денному стаціонарі перебувало 258 осіб і здійснено більше 10 тисяч передрейсових оглядів залізничників. Ці дані свідчать про неможливість будь-якого скорочення штату поліклінічного відділення та закриття денного стаціонару.</p>
<p>Я як народний&nbsp;депутат не могла бути осторонь такої проблеми, а тому звернулася з депутатським запитом до міністра інфраструктури з вимогою зупинити реорганізацію Ворожбянського поліклінічного відділення. А сьогоднішній мій виступ прошу…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я, вашого дозволу, наступний виступальник, я думаю, що продовжить він. Будь ласка, дайте закінчити.</p>
<p>&nbsp;</p>
<p>13:12:59</p>
<p>БАБИЧ В.В.</p>
<p>Запит до Прем'єр-міністра України Миколи Яновича Азарова: з метою негайного втручання у ситуацію та дотримання вимог статі 49 Конституції України щодо права кожного громадянина України на охорону здоров'я та медичну допомогу. Досить покращень, досить оптимізації! Ми вимагаємо просто гідного життя для всіх громадян України. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, ви забираєте час у ваших виступах не у мене, а один в одного. Тому&nbsp; я би дуже вас просив вкладатися в ці 3 хвилини, які відведені вам. Прошу до слова народного депутата Губар.</p>
<p>&nbsp;</p>
<p>13:13:35</p>
<p>ГУБАР В.І.</p>
<p>Віктор Губар. Прошу передати слово Дзарданову.</p>
<p>&nbsp;</p>
<p>ГОЛОВУЮЧИЙ. Прошу, передайте слово.</p>
<p>&nbsp;</p>
<p>13:13:48</p>
<p>ДЗАРДАНОВ М.С.</p>
<p>Начинайте! Уважаемый председатель, уважаемые депутаты, слушатели радио и телевидения! Фракция коммунистов всегда очень серьезно уделяла внимание судостроению. Первый секретарь, руководитель фракции лично посетил несколько судостроительных заводов. Вместе с тем, тот закон, который принят сегодня, об эксперименте в судостроении не выполняется. И какой может быть эксперимент в судостроении, если мы уже 220 лет строим суда?!</p>
<p>Николай Иванович Азаров на первом заседании нашей фракции обещал помочь&nbsp; судостроителям. Вместе с тем, эта помощь не выполняется. Законы, которые бы способствовали выполнению об эксперименте закона, не принимаются. Катастрофическая ситуация на заводе 61 Коммунара. Заказов нет. Долги по зарплате составляют более 20 миллионов гривен. Еще более худшая ситуация&nbsp;&nbsp; на заводе "Океан": здесь вообще прекращено строительство&nbsp; судов. На "Черноморском"&nbsp; заводе не реализуется проект "Корвета", который&nbsp; закладывал Президент, здесь не соблюдается график финансирования судов.&nbsp; Самая печальная&nbsp; ситуация, что виновные в этом присутствующие в зале так называемые судовладельцы и организация "Свобода", которая…</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Товариство, я попрошу, будьте стримані,&nbsp; будь ласка.</p>
<p>&nbsp;</p>
<p>ДЗАРДАНОВ М.С. Надо изучать опыт Вьетнама, опыт Китая, опыт Советской Украины. Пора&nbsp; начинать строить суда!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Все, прошу заспокоїтися, шановне товариство, прошу заспокоїтися! Так,&nbsp; дякую. Прошу заспокоїтися, прошу не заважати проводити виступи! Прошу заспокоїтися і відійти від трибуни! Шановне товариство, прошу&nbsp; відійти від трибуни,&nbsp; прошу заспокоїтись і надати можливість продовжувати&nbsp; виступи народним депутатам!</p>
<p>До слова запрошується народний депутат Леонов. Передає своє слово&nbsp; народному депутату Панькевичу,&nbsp; будь ласка.</p>
<p>&nbsp;</p>
<p>3:16:39</p>
<p>ПАНЬКЕВИЧ О.І.</p>
<p>Всеукраїнське об'єднання "Свобода" стурбоване систематичними спробами Росії шантажувати Україну з метою зміни&nbsp; її зовнішньополітичного курсу та зриву підписання&nbsp; Угоди про асоціацію з Європейським Союзом у Вільнюсі&nbsp; у листопаді цього року.&nbsp; "Свобода" розглядає підписання Угоди про асоціацію як важливий крок для утвердження незалежності України, послаблення впливу Росії,&nbsp; а також як інструмент подолання наслідків радянської окупації.&nbsp;&nbsp;</p>
<p>Вчора Росія&nbsp; зробила черговий крок&nbsp; для погіршення відносин з Україною,&nbsp; назвавши устами чиновників свого МЗС позицію&nbsp; України з питань захисту власних економічних&nbsp; інтересів "нахлібництвом" і "утриманством".</p>
<p>Перед цим, лише за останні кілька місяців, Росія відзначилась такими відверто ворожими діями, як заборона імпорту українських товарів, цинічне вбивство українських рибалок, раптове запровадження режиму посилення перевірок на російських митницях для усіх українських товарів, що є прямою економічною агресією проти України, порушення норм договору про вільну торгівлю країн СНД, недотримання зобов'язань в рамках Будапештського меморандуму. Нинішнє політичне керівництво Росії проводить неоімперську політику, нехтуючи суверенітетом та вільним самовизначенням країн-сусідів. Це є ще одним науковим свідченням того, що путінські плани з реінтеграції пострадянського простору будуються, в першу чергу, на інструментах примусу, шантажу та обману, а не братерських почуттях та взаємній вигоді. Тоді як Україна прагне будувати відносини з Європейським Союзом на основі спільних цінностей і економічної співпраці, російський підхід базується на партеналізмі, погрозах та наданні сумнівних субсидій та преференцій політичного характеру. Такі відносини є для нас неприйнятними.</p>
<p>На тлі активних дій щодо втягування України до Митного союзу ми також спостерігаємо надзвичайну активність комуністів п'ятої колони, яка впродовж останніх 20 років не тільки планомірно, разом із своїми союзниками Партією регіонів,&nbsp; займаються грабунком держави, а й завжди була інструментом московського впливу. Проштовхнувши у Верховній Раді антиконституційний закон про всеукраїнський референдум, влада дала можливість комуністам розгорнути масштабну піар-компанію щодо, так званих, переваг відступу у Митний союз. Проте ми вдячні тим європейським депутатам, які сьогодні ухвалюють резолюції у підтримці України.</p>
<p>Ми також закликаємо українське суспільство об'єднатися в подоланні режиму Януковича, у твердженні української незалежності, впровадженні кращих європейських стандартів із збереженням національних цінностей. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Пазиняк передає слово народному депутату Кужель. Прошу, народний депутат Кужель.</p>
<p>&nbsp;</p>
<p>13:20:01</p>
<p>КУЖЕЛЬ О.В.</p>
<p>Шановний народ&nbsp; України! Шановні колеги! Дозвольте зачитати і ознайомити вас зі зверненням фракції "Батьківщина" до керівників Місії Європарламенту пана Кокса і Кваснєвського щодо політичних репресій в Україні.</p>
<p>"Вже три роки в Україні набувають вражаючого масштабу політичні репресії проти політичних опонентів діючого авторитарного режиму. Ми хочемо висловити вам вдячність за те, що ваша Місія вже більше року віддано працює для припинення цього ганебного явища в незалежній Україні. Вам вдалося досягнути&nbsp; вагомих успіхів: завдяки вашій роботі Юрій Луценко, Валерій Ващенко вже на свободі, а євроінтеграція в Україні отримала шанс. Але, в той же час, є очевидним тим факт, що репресії в Україні продовжуються на повну потужність, незважаючи на загрозу зриву підписання Угоди про євроінтеграцію, про асоціацію України.</p>
<p>Всі добре знають, що Тимошенко ще знаходиться у в’язниці та проти неї продовжують проводити судові процеси. Ми звертаємось до вас з проханням втрутитись в процес розправи із захисником Юлії Тимошенко Сергієм Власенко. Саме розправа, бо інакше ці дії влади назвати неможливо. Все почалося з того, що проти Сергія Власенка не змогли знайти компромату в його попередній урядовій та юридичній діяльності. У нього немає ані бізнесу, ані приватних рахунків. Тоді проти нього порушили цілу низку абсурдних кримінальних справ, грубо втрутившись в його особисте життя.</p>
<p>Йому навмисне закрили виїзд за кордон, щоб він не потрапив на слухання справи Юлії Тимошенко в Європейському Суді з прав людини та на сесію ПАРЄ. Це був єдиний випадок в Україні,&nbsp;&nbsp; коли члена ПАРЄ силоміць не випустили з країни на сесію. Неодноразово на нього здійснювались силові напади, крайньою мережею беззаконня було досягнуто, коли із застосуванням залежної судової системи захисника Юлії Тимошенко Сергія Власенка антиконституційно позбавили статусу народного депутата України.</p>
<p>Сьогодні політична розправа з Сергієм Власенком набула нової сили, знову через залежний суд йому нарахували фантастичні, неіснуючі борги перед колишньою дружиною, з якою він розлучився&nbsp; 5 років тому і з якою в&nbsp; нього була затверджена судом і підписана дружиною&nbsp; мирова угода. Мета Віктора Януковича -&nbsp; помститися захиснику Юлії Тимошенко&nbsp;&nbsp; не&nbsp; тільки&nbsp; забравши в нього всю власність, а ще й кинувши його за ґрати, не даючи можливість захищати Юлію Тимошенко. Це є політичні розправи, і це є очевидним кожному.</p>
<p>Ми звертаємося до вас, шановні керівники Місії, з&nbsp; проханням невідкладно втрутитися в цю критичну&nbsp; ситуацію, зупинити знищення авторитарною системою &nbsp;захисника Юлії Тимошено Сергія Власенка та&nbsp; обов’язково відобразити у вашому об’єктивному звіті за результатами роботи ….</p>
<p>&nbsp;</p>
<p>ГОЛОВУЮЧИЙ. Дякую. Вас все одно не чути, на превеликий жаль.</p>
<p>Прошу, дайте звершити, будь ласка.</p>
<p>&nbsp;</p>
<p>13:23:39</p>
<p>КУЖЕЛЬ О.В. "… у вашому об’єктивному звіті за результатами роботи Місії в Україні цю безпрецедентну розправу&nbsp; з захисником політично ув'язненої Юлії Тимошенко. З повагою фракція "Батьківщина". Дякую.</p>
<p>&nbsp;</p>
<p>ГОЛОВУЮЧИЙ. Дякую. До слова запрошується народний депутат Сиротюк. Сиротюк передає слово народному депутати Вітіву, будь ласка.</p>
<p>&nbsp;</p>
<p>13:23:56</p>
<p>ВІТІВ А.М.</p>
<p>Шановні&nbsp; депутати! Я би хотів зараз говорити про бездіяльність&nbsp; наших правоохоронних органів, які замість того, щоб&nbsp; відстоювати економічні права людини, права українців, вони займаються зараз пам’ятниками Леніна, терором проти&nbsp; депутатів від "Свободи".</p>
<p>В той же час в місті Володимир-Волинську на Волині півроку процвітає підпільна торгівля алкогольними і тютюновими виробами. Щоб розуміти масштаби торгівлі – це коли вантажаться буси, вантажаться грузові машини і&nbsp; відправляється вся контрабанда в Республіку Польща. Йде цілий конвеєр незаконної торгівлі горілкою і цигарками, коли ціна на тих оптових базах складає 17-18 гривень, цигарки невідомих або всім&nbsp; відомих марок, підпільно вироблені по ціні 4.50. Все це відбувається поряд з КПП, поряд з райвідділом міліції.</p>
<p>Наші депутати у Володимир-Волинському на сесії піднімали питання щодо незаконної торгівлі оптовими сигаретами і контрабанди у Республіку Польща. Виступаючи, начальник міліції каже, я не маю апаратури перевірити, чи вона є фальсифікована чи ні. А те, що відбувається без акцизних марок, йде незаконне… вивантажується, нікого це не цікавить.</p>
<p>Показав цей сюжет один з провідних українських каналів. Після того появилася невеличка реакція, день-два торгівля не процвітала, зараз іде знову масштабна контрабанда сигарет і горілки в Республіку Польща.</p>
<p>В той час, коли міністр "мінздоху" виступає, що в нас не наповнюється бюджет, що немає коштів на дороги, в той час масштабна іде торгівля.</p>
<p>І основне питання: хто "кришує"? Тобто однозначно можна говорити, або хтось є "в темі", або хтось є в долі, бо інакше це не може так тривати довго. Міліція замість того, щоб припиняти оту незаконну торгівлю, займається бабками, які торгують сигаретами, знімаються свободівцями, які знімають уродів комуністичних, а не припиняє незаконну контрабанду.</p>
<p>Тобто мене цікавить одне, я прошу це розцінювати як депутатський запит: хто займається і хто "кришує" незаконний бізнес алкоголю на Волині? Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Кіссе передає своє слово народному депутату Журавському. Будь ласка, народний депутат Журавський.</p>
<p>&nbsp;</p>
<p>13:26:49</p>
<p>ЖУРАВСЬКИЙ В.С.</p>
<p>Шановний пане головуючий, шановні колеги! У моєму виступі не буде політики, у моєму виступі буде викладення конкретної проблеми і можливості її вирішити.</p>
<p>Колишнє військове містечко номер 6 Макарів-1 приєднано до Радинського району Житомирської області.&nbsp; Це – частина мого виборчого округу. На даний час не вирішено низку болючих проблем.</p>
<p>Перше, роботи по газифікації та забезпеченню індивідуальним опаленням житлового фонду "Городок" за рахунок бюджету міністерства оброни України призупинені, на жаль. При потребі 26 мільйонів гривень цим відомством фактично профінансовано 1 мільйон 811 тисяч гривень.</p>
<p>Друге: фінансування та проведення підводного газопроводу "Біла Криниця – Кримок" взагалі не починалося.</p>
<p>Третє: будівля Городоцької загальноосвітньої школи потребує серйозного капітального ремонту.</p>
<p>Четверте: спільною директивою Міністерства оброни України та Генерального штабу Збройних Сил України прийнято рішення щодо розформування єдиного медичного закладу, який розташований на території Городоцької селищної ради. Територіальна громада дуже стурбована, що понад три тисячі громадян України, серед яких дуже багато дітей, не враховуючи жителів сіл та селищ, які розташовані поряд, селища міського типу Городок залишаться без медичного обслуговування. Я сподіваюсь, дуже сподіваюсь і вірю, що Міністерство оборони України, особисто міністр оборони України – шановний Павло Валентинович Лебедєв почує моїх виборців і почує мене – народного депутата, і сприятиме вирішенню цих проблем.</p>
<p>Прошу мій виступ вважати депутатським запитом до шановного міністра оброни Павла Валентиновича Лебедєва. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується народний депутат Стойко.</p>
<p>&nbsp;</p>
<p>13:29:04</p>
<p>СТОЙКО І.М.</p>
<p>Дякую. Шановний пане головуючий, шановні і дорогі українці! Іван Стойко, партія "За Україну!", фракція "Батьківщина".</p>
<p>Протягом багатьох років громадськість та керівництво міста Красноармійська, яке знаходиться в донецькій області реалізовували ідею встановлення на центральній площі міста – площі імені Василя Шибанкова пам'ятника Тарасу Шевченку. Красноармійська міська рада в 2006 році прийняла рішення про надання згоди на закладення&nbsp; пам'ятного знаку на місці будівництва пам'ятника на площі саме Василя Шибанкова, що і було зроблено 9 березня 2006 року, очікувалося, що до 200-річчя з дня народження Великого Кобзаря буде вирішено всі питання та споруджено пам'ятник Шевченку на центральній площі міста.</p>
<p>Однак в день перепоховання Тараса Шевченка&nbsp; 22 травня цього року міська рада Красноармійська у&nbsp; новому складі з ініціативи&nbsp; фракції&nbsp; комуністів без будь-якого обґрунтування ухвалила рішення про перенесення місця будівництва пам'ятника Великому Кобзарю з центральної площі до зеленої зони бульвару Андрущенка.</p>
<p>У зв'язку з цим наші колеги з Комітету&nbsp; питань культури і духовності прийняли рішення і звернення до&nbsp; міської ради з пропозицією визнати їхнє рішення про перенесення будівництва пам'ятника помилковим. А також звернулися до Кабміну та Донецької обласної державної адміністрації з проханням втрутитися у ситуацію і таки забезпечити&nbsp; спорудження пам'ятника Кобзарю на центральній площі міста до 200-річчя з дня народження Великого Кобзаря. Проте&nbsp; з відповіді виконувача обов'язки міського голови пана Гаврильченка випливає, що звернення і рішення парламентського комітету не були помилковими і не виносились навіть на розгляд&nbsp; сесії міської ради.</p>
<p>Таким чином, незважаючи на наближення&nbsp; ювілею Кобзаря, значний суспільний резонанс місцева виконавча влада усунулася від вирішення цієї вкрай важливої та гострої проблеми.</p>
<p>З огляду на це прошу Кабінет Міністрів України втрутитися у дану ситуацію, виконати рішення, які були прийняті і Верховною Радою, комітетом нашим, і, зокрема, Указ Президента України про відзначення ювілею великого Кобзаря.</p>
<p>Прошу, пане головуючий, вважати мій виступ запитом до Прем’єр-міністра України&nbsp; Миколи Азарова стосовно ситуації, що склалася в місті Красноармійськ Донецької області зі встановленням пам'ятника Великому Кобзарю.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується народний депутат Гайдош.</p>
<p>&nbsp;</p>
<p>13:32:05</p>
<p>ГАЙДОШ І.Ф.</p>
<p>Шановний головуючий! Шановні колеги! Шановні слухачі! Іштван Гайдош, фракція Партії регіонів.</p>
<p>Розгортання соціальних економічних реформ в нашій державі, стрімке зростання відкритості її економіки та посилення конкурентної&nbsp; &nbsp;боротьби на національному та міжнародному ринках, створили умови для формування в Україні сучасного громадянського суспільства європейського зразка, конкурентоспроможної економіки європейського типу. А тому сьогодні головним питання євроінтеграційного процесу є укладення угоди про асоціацію, яка започаткує якісно новий етап у відносинах між Україною та ЄС. Отримання політичної та економічної асоціації з ЄС не є самоціллю чи політично зумовленим ситуативним рішенням.</p>
<p>Реформування політичної системи України та провадження європейських норм і принципів у політичне життя відповідає Конституції України, користується підтримкою більшості громадян, які схвалюють євроінтеграцію. В цьому контексті вважаю стратегічно правильним нещодавнє рішення Кабінету Міністрів щодо схвалення Угоди про асоціацію з ЄС.</p>
<p>Свій внесок у справу реалізації євроінтеграційних прагнень України зробили і ми, депутати, як провладні, так і опозиційні. Адже саме голосування за такі законопроекти згуртували парламент і дало змогу наблизити наше законодавство до норм і стандартів ЄС. В той же час необґрунтованими виглядають звинувачення опозиційної преси про нібито розкол в Партії регіонів щодо підтримки політики, спрямованої на євроінтеграцію. Підтвердженням такої єдності фракції є одностайне голосування за так звані єврозакони.</p>
<p>Фракція підтримує послідовну політику Президента України Віктор Януковича, спрямовану на підписання Угоди про асоціацію та зони вільної торгівлі з ЄС. На мою думку, Україна ще ніколи не була настільки близька до підписання цих важливих угод. Якщо це станеться, а я переконаний, що підписання на саміті в листопаді відбудеться, то це однозначно буде заслугою Президента та його команди.</p>
<p>Зайвими також вважаю розмови щодо питання вибору між Європейським та Митним союзами. Вважаю, що угода про асоціацію з ЄС не спрямована проти співробітництва України з Росією та Митним союзом. Адже стратегічне партнерство з ними відповідає національним інтересам України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошую народного депутата Мельника. Слово йому передає народний депутат Мохник. Будь ласка.</p>
<p>&nbsp;</p>
<p>13:35:04</p>
<p>МЕЛЬНИК Є.І.</p>
<p>Шановний головуючий, шановні народні депутати! З великою тривогою та розчаруванням шахтарі моєї рідної Волині сприйняли новину про те, що Фонд державного майна України затвердив перелік 42 вугільних підприємств, які підлягають підготовці до приватизації у 2013 році. Зокрема, у Волинській області під приватизацію підпадають Нововолинське шахтоуправління, шахта "Бужанська" та шахта №9 "Нововолинська".</p>
<p>Це свідчить, що реформа вугільної галузі, які вже кілька років здійснює уряд Азарова, провалилася. Необґрунтована приватизація прибуткових шахт, саме тих, які мають найбільш прогнозовані запаси вугілля, призведе до нахабного перерозподілу капіталу на енергетичному ринку. Мільярдери, які скуплять шахти, створять вертикально інтегровані компанії з розрахунком на подальшу приватизацію комунального сектора.</p>
<p>Схема тут проста, а розрахунок далекоглядний. У зв'язку з тим, що російський газ попри ганебні Харківські угоди для України дешевшим не став, всі розуміють, що українські ТЕЦ переводитися з газу на вугілля, а тарифи, комунальні послуги будуть зростати. Тож у перспективі вугілля стане знову потрібним. А в чиїх руках тоді будуть шахти і вугілля? В руках держави? Ні, у руках приватного бізнесу.</p>
<p>Приклади вже маємо. Цинічна схема продажу шахт за новою для України процедурою за одну гривню під гарантію віртуальних вкладень коштів у розвиток підприємств це фактично дарування шахт олігархам за безцінь. Так, за московського царя поміщики один одному села з кріпаками дарували. Невже в Україні&nbsp; разом з приходом до влади регіоналів відроджується рабська колоніальна політика по відношенню до власного народу.</p>
<p>Зараз олігархи намагаються заволодіти надрами України. Адже приватизація шахт означає фактично приватизацію надр держави. Це пряме і грубе, неприховане порушення статті 13 Конституції України.</p>
<p>Всеукраїнське об'єднання "Свобода" виступає за розвиток вугільної промисловості як пріоритетної галузі, та аж ніяк не шляхом продажу таких важливих підприємств, як шахти. Але, на жаль, у простого народу і теперішньої влади пріоритети різні. Наприклад, під час закриття шахт в маленьких містечках Франції створювалися спеціальні економічні режими: мешканці на 3 роки звільнялися від податків, щоб вони могли створити свій маленькій бізнес. Але це не Франція, тут українські реалії представлені корупціонерами на всіх шаблях влади.</p>
<p>Тож таким закладанням міни під вугільну галузь влада дочекається соціального вибуху, шахтарі підуть на Київ - і стуком касок виженуть уряд Азарова і його професіоналів, так, як це зробили шахтарі в 1993 році, коли домоглися.</p>
<p>&nbsp;</p>
<p>ГОЛОВУЮЧИЙ. Дякую. Дякую. До слова запрошується народний депутат Мочков фракції "УДАР". Будь ласка.</p>
<p>&nbsp;</p>
<p>13:38:28</p>
<p>МОЧКОВ О.Б.</p>
<p>Шановний головуючий, шановні колеги, шановні громадяни України! Останніми тижнями перед нами стоять вкрай важливі завдання та величезна відповідальність, пов'язана з підписанням Угоди про асоціацію з ЄС на саміті "Східного партнерства" у Вільнюсі.</p>
<p>На сьогодні спільними зусиллями було проголосовано левову частку&nbsp; потрібних законопроектів. Це перші кроки на великому шляху, які зараз чекають саме від нас наші громадяни. Наша держава врешті-решт отримала реальний шанс остаточно зблизитися з європейським співтовариством і сподівання громадян знайти гідне місце в європейській сім'ї набули реальних обрисів.</p>
<p>Саме тому фракція "УДАР Віталія Кличка", сумлінно виконуючи настанови своїх виборців, забезпечує результативне голосування по всіх євроінтеграційних законах. Разом з тим, ми не допустимо потрапляння, не допустили потрапляння до цих законів лобістських і відверто корупційних норм, які&nbsp; не мають нічого спільного з духом європейських цінностей. Але все одно залишається ряд запитань, які ще не вирішені і відповіді, на які повинні бути дані до Брюсселя. Перш за все, це стосується практики вибіркового правосуддя взагалі та Юлії Тимошенко зокрема, корупції в органах влади та правопорядку, порушення прав та свобод громадян, адміністративне свавілля, тиск на засоби масової інформації та журналістів.</p>
<p>Уряд сьогодні не раз заявляв про свої декларативні успіхи, але всі ми чудово розуміємо, що декларування не дасть стовідсоткового результату.</p>
<p>Європейський Союз – це найвищі в світі стандарти життя, реальний, а не декларативний&nbsp; захист прав і свободи людини і громадянина. Інвестиції та інновації, захист прав інтелектуальної власності, повага до інших членів світового співтовариства, побудова відносин на принципах рівності, рівноправності та толерантності.</p>
<p>Не має сумнівів у тому, що шлях України повинен бути лише до Європейського Союзу. Партія "УДАР Віталія Кличка" з глибокою повагою, вдячністю ставиться до партнерів України, які своєчасно підтримують наші наміри європейської інтеграції. Бо насправді зараз ми бачимо не напрямок інтегрування України, ми бачимо майбутнє кожного громадянина.</p>
<p>Тому, я сподіваюся,&nbsp; в процесі роботи над такими стратегічними напрямками для нашої держави всі політичні сили&nbsp; об'єднаються заради добробуту та благополуччя нашої країни та наших громадян.</p>
<p>До речі, зараз у Ялті відбувається саміт ЄС, на якому особлива увага приділяється перспективам України стосовно інтеграції в ЄС. На саміті присутні лідери європейських держав, які зацікавлені в інтеграції нашої держави до європейської спільноти. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується народний депутат Близнюк.</p>
<p>&nbsp;</p>
<p>13:41:44</p>
<p>БЛИЗНЮК А.М.</p>
<p>Шановні колеги, шановні виборці, я розумію, що з урахуванням цієї ситуації, яка тут є, ну, мій виступ – це більше звернення&nbsp; до виборців. Але, по-перше, до колег, і я прошу розуміти, що це не якась там, якесь навчання, але те, що ми повинні з вами зробити. І, по-перше, нам потрібно припинити політичні ігрища і інсинуації з приводу політичного курсу України.</p>
<p>Вибір зроблений. І бажання окремих політиків і політсил пропіаритись на цих питаннях тільки шкодить справі надалі.</p>
<p>По-друге. Проголошуючи європейський вибір, ми повинні дбати про інтереси держави Україна і її людей, і проаналізувавши всі переваги і можливі складнощі, лідери суспільства повинні все це донести до людей. Європейський ринок – це великий ринок. Але для входження до нього нам треба не тільки переглянути більше 20 тисяч стандартів та правил, а й почати випускати продукцію в Україні згідно євростандартів, і тільки після цього ми зможемо конкурувати на цих ринках. Звісно, в нас буде перехідний період, але працювати над цим треба було, яка кажуть, ще вчора. Багато підприємств в нашій державі вже давно працюють за світовими стандартами, але ще більше роботу нам треба виконати попереду. Ми маємо зберегти вже напрацьовані ринки збуту вітчизняної продукції, в тому числі і в державах-членах Митного союзу. Особливо це стосується Російської Федерації – такого ж члена Світової організації торгівлі, які у Україна. І вже в межах цих умов Україна має право співпрацювати вільно, без обмежень. Розумна політика – це вміння співпрацювати з усіма, захищаючи власні національні інтереси. Намагання окремих політиків бачити тільки одну сторону цього процесу є політичною короткозорістю.</p>
<p>По-третє. Ми повинні відкинути позицію шапкозакидання і не заводити людей в оману, розповідаючи про миттєві зміни заробітної плати, про якіснішу медичну допомогу, це інше, це не відбудеться за дотиком чарівної палички. Для цього потрібно йти на прийняття в тому числі дуже непопулярних у суспільстві рішень. Покращення стандартів життя залежить не тільки від депутатів та керівництва держави, а й від кожного громадянина України. Всі чудово розуміють, що&nbsp; асоціація – це не членство в ЄС. Наш шлях&nbsp; до ЄС як повноважного члена…</p>
<p>&nbsp;</p>
<p>ГОЛОВУЮЧИЙ.&nbsp; Дякую. Закінчуйте&nbsp; будь ласка.</p>
<p>До слова запрошується народний депутат Ілик,&nbsp; будь ласка.</p>
<p>&nbsp;</p>
<p>13:45:06</p>
<p>ІЛИК Р.Р.</p>
<p>Шановні колеги, дорогі українці! Зараз&nbsp; в Україні розпочався доволі такий цікавий і загрозливий процес, процес де інтелектуалізації нації. Я маю на увазі ту&nbsp; так звану реформу, яку сьогодні впроваджує&nbsp; Міністерство освіти і науки, очолюване паном Табачником,&nbsp; окремим напрямком цієї так званої реформи є питання&nbsp; знищення українських університетів. Під виглядом ніби то&nbsp; економії коштів, якоїсь такої економічної&nbsp; доцільності здійснюється масштабне урізання ставок&nbsp; для професорсько-викладацького складу вишів. Відомо, що погодинне навантаження&nbsp; на професорсько-викладацький склад, воно і так у середньому в 2 рази більше, ніж&nbsp; в будь-якій країні Європи. І закономірно, що додаткове навантаження на викладача зробить український&nbsp; університет ще більш залежним від влади:&nbsp; обмеженим в своїх можливостях,&nbsp; обмеженим у розвитку,&nbsp; у своїх діях.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Українські університети сьогодні бідні і&nbsp; залежні від влади, скорумповані саме власне через ці 2 складові, через бідність та залежність.&nbsp;&nbsp;</p>
<p>Наступ на університети з планами скорочення, а це&nbsp; не лише до 50 тисяч нових безробітних у країні, - це передусім&nbsp; удар по тих людях, які формують культурну свідомість суспільства. Обмеження простору&nbsp; університету автоматично означає розширення розгулу і простору для криміналітету, адже ефективна система освіти, інтелектуальна еліта нації, високий рівень культури, убезпечують&nbsp; від зростання вульгарності, бездуховності, незаконності і якщо хочете, навіть бандитизму. За формулою філософа ХХ століття Карла Ясперса, сенс університету якраз і полягає у відкритості. Саме тоді університет стимулює ширші наукові пошуки, формує і виховує гідних і вільних людей, коли університет сам максимально є вільний і відкритий для світу. Натомість ми маємо потужний контроль, ручний режим та, що тут приховувати, і ручний режим, в тому числі і керування ректорами.</p>
<p>І найголовніше. Деінтелектуалізація України обмеження ролі вишів, правовий і економічний удар по науковцях - це прямий шлях до поразки України в глобальній конкуренції, передусім з Росією. Це перетворення її в провінційну державу, з якої ще масовіше почнуть виїжджати наукові кадри. Саме тому актуальне завдання сьогодні - це захист університетів, продуманий шлях їхнього фінансування, а в цьому мають об'єднатися і політичні партії, і освітянські середовища, і культурна інтелігенція&nbsp; всієї країни. Лише інтелектуальна і вільна нація має майбутнє, до якого так прагне Україна.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується народний депутат Буховець. Прошу передати слово.</p>
<p>&nbsp;</p>
<p>13:48:37</p>
<p>ЗУБЧЕВСЬКИЙ О.П.</p>
<p>Зубчевський, фракція комуністів. Навмисно буду виступати українською мовою, тому що українська мова получила свій розвиток саме завдяки радянській владі, а також Володимиру Іллічу Леніну.</p>
<p>Шановні колеги, шановні виборці, до мене як до народного депутата України звернулися мешканці сіл Новопетрівка та Старопетрівка Бердянського району Запорізької області за захистом своїх прав. У своїх зверненнях громадяни посилаються на порушення їх прав на володіння та користування землею з боку чиновників Міністерства оборони України та підлеглих їй організацій, яке здійснюється за підтримки військової прокуратури запорізького гарнізону. Дана конфліктна ситуація між громадянами та чиновниками досягла вже такої напруги, що найближчим часом може призвести до масових заворушень у вище згаданих населених пунктах та матиме великий суспільний резонанс.</p>
<p>Ще в радянські часи при створенні полігону для військової частини "А-4322" було вилучено близько 3 тисяч гектарів земель колгоспу "Росія", розташованого у селі Новопетрівка Бердянського району. За роки незалежності земля колишнього колгоспу була розпайована між колгоспниками, через здійснення раніше вилучених колгоспних земель для військового полігону пай склав лише близько 4,5 гектарів, тоді як інших сільських територіях Бердянського району - від 8 до 15. Протягом дев'яностих-двохтисячних років за участю чиновників Міністерства оборони України відбулося розкрадання майна полігону військової частини. Було списано і розкрадено військове майно, електромережа, розібрані&nbsp; на будівельні матеріали будівлі та споруди. За офіційним повідомленням військової прокуратури і військової частини зникло 18 будівель,&nbsp; державі нанесені збитки на мільйони гривень.</p>
<p>У 2005 році частина була ліквідована. Після її ліквідації та вивільнення земель колишнього полігону мешканці сіл Новопетрівка Бердянського району звернулися до районної адміністрації з одержання у приватну власність для ведення особистого селянського господарства земельних ділянок площею 2 гектарів.</p>
<p>В 2010 році за розпорядженням районної адміністрації близько 800 мешканців села одержали у власність земельні ділянки. Однак військовим прокурором Запорізького&nbsp; гарнізону в інтересах Міноборони було оскаржено розпорядження Бердянської райадміністрації і подані відповідні позови. 4 липня Дніпропетровський адміністративний апеляційний суд став на стороні громадян, скасувавши незаконну постанову Запорізького окружного адмінсуду. Проте, наскільки стало відомо, прокуратура має намір оскаржувати постанову Дніпропетровського апеляційного суду в касаційному&nbsp; порядку.</p>
<p>Для громадян - мешканців сіл Новопетрівка та Старопетрівка Бердянського району - земельні ділянки, отримані у власність для ведення особистого селянського господарства, є важливим джерелом доходу. Позбавлення ж громадян цих земельних ділянок призведе до соціального вибуху в районі. Вже найближчим часом готуються акції протесту.</p>
<p>З метою захисту майнових прав громадян вимагаю від Кабінету Міністрів&nbsp; врегулювати ситуацію шляхом закріплення вищезгаданих земельних ділянок за мешканцями сіл Новопетрівка та Старопетрівка Бердянського району Запорізької області.</p>
<p>Мною відповідний запит направлений до Кабінету Міністрів. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp;</p>
<p>До слова запрошується народний депутат Курпіль.</p>
<p>&nbsp;</p>
<p>13:51:45</p>
<p>КУРПІЛЬ С.В.</p>
<p>Степан Курпіль, 124 виборчий округ, фракція "Батьківщина", Львівщина.</p>
<p>Шановний головуючий, шановні народні депутати, шановні виборці! Я маю доручення від Національної спілки журналістів як секретар цієї спілки донести нашу стурбованість з приводу неоголошення передплати на періодичні друковані видання на 2014 рік. Така передплата мала б розпочатися уже 1 вересня. На жаль,&nbsp; вона досі блокується. Блокується вона через те, що державне підприємство "Укрпошта" має намір підвищити тарифи з доставки періодичних друкованих видань на 45 відсотків. Це небачене зростання абсолютно нічим не аргументоване, і воно викликає, без сумніву несприйняття і колосальну стурбованість. Воно стосується мільйонів тих, хто переплачує друковані засоби масової інформації, хто їх любить, хто їх з року в рік читає.</p>
<p>З року в рік перед передплатною компанією&nbsp; Національна спілка&nbsp; журналістів&nbsp; веде війну із підприємством "Укрпошта", тому що ці апетити щодо підвищення тарифів виникають періодично щороку. Щороку нам вдається вигравати, хоча б не зовсім, але частково, цю боротьбу. Цьогоріч рішення&nbsp; про підвищення тарифів приймалося кулуарно, там є нове керівництво "Укрпошти", яке не проводило абсолютно жодних консультацій ні з громадськими організаціями, ні з редакційними колективами. Також не обговорювалося це питання на засіданні міжвідомчої робочої групи, яка існує при Президентові України.</p>
<p>Ви знаєте, з року в рік тарифи поштові збільшуються, а якість послуг зменшується. Ми, звичайно, за те, щоб листоноші, які мають тяжку&nbsp; працю, отримували більшу зарплату, але не за рахунок підняття тарифів на друковані засоби масової інформації, тому що це призводить&nbsp; до падіння тиражів, це&nbsp;&nbsp; призводить до з дорожчання преси - і в результаті закриваються поштові відділення,&nbsp; скорочуються робочі місця і "Укрпошта" отримує абсолютно зворотній ефект від того, на який сподівались.</p>
<p>Я прошу вважати цей&nbsp; виступ зверненням до Прем'єр-міністра України, аби він дав&nbsp; &nbsp;доручення "Укрпошті" негайно розпочати передплату на періодичні друковані видання із врахуванням пропозицій Національної спілки журналістів…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>До слова запрошується народний депутат Атрошенко. Будь ласка.</p>
<p>&nbsp;</p>
<p>13:55:06</p>
<p>АТРОШЕНКО В.А.</p>
<p>Владислав Атрошенко, 206 мажоритарний округ, місто Чернігів, Чернігівський та Ріпкинський райони Чернігівської області. Шановні українці, пане головуючий, шановні колеги народні депутати України! Хочу звернути вашу увагу на проблему, що стала дуже важливою для мільйонів громадян України, які мешкають у сільській місцевості. Йдеться про юридичне оформлення та реєстрацію прав на нерухомість, яка знаходяться у сільських населених пунктах.</p>
<p>На практиці, мешканцям сіл та селищ надзвичайно проблематично зареєструвати право власності на нерухомість, оформити спадщину, дарування, купівлю-продаж житлових будинків та земельних ділянок.</p>
<p>Узагальнюючи, дуже тяжко з двох причин: по-перше, дуже&nbsp; важко добратися до райцентру, де ці послуги здійснюються, за віком, за станом здоров'я людям це важко зробити, також, зокрема, за тієї ситуації, що прикро, але вона існує в Україні: в дуже багато населених пунктів елементарно не надходить перевізник, автотранспорт.</p>
<p>Друге - це дуже висока ціна мита на ці хати, в деяких селах, де по півсела просто цих хат є вільних, в які можна безкоштовно заселятися, будь ласка. А вартість оцінюється цих хат при утриманні держмита за тією вартістю, по якій треба будувати такий будинок новий.</p>
<p>Тому моїм законопроектом пропонується наступна річ, і я зараз звертаюся до усіх представників, представників усіх політичних сил, присутніх у залі. Уважно вивчивши і пропрацювавши це питання, єдиний можливий шлях, бо дуже багато законопроектів сьогодні є в залі, подаються народними депутатами, єдиний можливий шлях – це наблизити ці послуги до селянина, тобто зробити таким чином, щоб за графіком, який би визначав уряд, в залежності від населеного пункту до селянина в сільську раду приїздили на прийом. Це, може, раз в два місці, раз в три місяці, в залежності від кількості населення, три фахівці – це державні нотаріуси, реєстратори та кадастрові реєстратори…., державні реєстратори.</p>
<p>При визначенні розміру державного мита пропонується в моєму&nbsp; законопроекті на території селищ знизити ставку державного мита в два рази, тобто з відсотка до піввідсотка, а в населених пунктах, які віддалені більш ніж 20 кілометрів від обласних&nbsp; центрів та від столиці, знизити в 10 разів, тобто з відсотка до 0,1 відсотка. Практично...</p>
<p>&nbsp;</p>
<p>ГОЛОВУЮЧИЙ. Дякую. Вибачте, але вже часу майже нема, останній виступальник.</p>
<p>До слова запрошується народний депутат Михайленко. Останній виступальник - і закінчуємо. Дякую.</p>
<p>&nbsp;</p>
<p>13:58:28</p>
<p>МИХАЙЛЕНКО О.Д.</p>
<p>Дякую.Фракція Комуністичної партії України, Ольга Михайленко, Херсонщина. Шановний головуючий, народні депутати, громадяни України!</p>
<p>Херсонщину продовжують грабувати ті, хто перебуває при владі, причому роблять це без докорів сумління, нехтуючи своєю совістю і моральними принципами. Спочатку відібрали у народу підприємства, заводи і фабрики, узурпували владу і, користуючись повною безкарністю, взялися за надра держави, які за Конституцією належать усьому народу України. Тільки от добувають народне багатство, зокрема пісок у Цурюпінському районі, звичайно ж, наближені до влади люди. Комунальне підприємство "Олежки", яким керує родич нинішнього Уповноваженого Кабінету Міністрів у справах інвалідів Олея Журавка, нахабно грабує людей, під виглядом будівництва&nbsp; об'єктів протипожежного лісогосподарського призначення без жодних дозволів добуваючи і продаючи пісок, а чималі доходи йдуть не до бюджетів районів чи області, наживається лише одне &nbsp;відоме сімейство.</p>
<p>За оцінками фахівців, тільки за 2008-2012 роки було вкрадено 575 тисяч тонн піску та реалізовано на 11,5 мільйонів&nbsp; гривень. Порахуйте, скільки можна було зробити добрих справ за ці кошти! Скільки можна було відремонтувати шкіл і дитячих садочків, лікарень, купити медикаменти, провести газ! Так що ж це за влада, яка не просто не помічає незаконну діяльність конкретних посадовців та конкретних підприємств, але і йде далі, офіційно дозволяючи видобувати пісок у&nbsp; національному заказнику? Таке враження, що у керма Херсонщини "халіфи на годину", що живуть за принципом "після нас – хоч потоп".</p>
<p>Хочу нагадати, що лісові масиви на Херсонщині висаджувалися саме за радянської влади, а сьогодні по-варварські знищуються олігархічною владою. Чому ж керівники області Костяк та Пелих не чують екологів, вчених, представників громадськості, які б'ють на сполох?!&nbsp; Ми не маємо права залишати нашим дітям і онукам після себе пустелю. Ми зобов'язані протистояти невиваженим діям Херсонської обласної ради, яка узаконила протиправну діяльність підприємства "Олежки", дозволивши взяти в оренду на 5 років 43,68 гектар найціннішої землі лісового масиву в районі села Саги Цюрупинського району Херсонської області.</p>
<p>Компартія України підтримує громадськість Херсонської області, яка рішуче виступила проти шахрайських дій керівництва Херсонської обласної ради та&nbsp; вимагає від депутатів Херсонської обласної ради скасування ганебного рішення, яке дозволяє вирубати ліс, добувати…</p>
<p>&nbsp;</p>
<p>ГОЛОВУЮЧИЙ. Дякую, шановні народні депутати.</p>
<p>Шановні народні депутати, на цьому ранкове пленарне засідання оголошується закритим. Чекатимемо вас згідно календарного плану 8 жовтня. До швидкої зустрічі! Дякую. До побачення!</p>
<p>&nbsp;</p>
<p><b>&nbsp;</b></p>
<p><b>&nbsp;</b></p>

