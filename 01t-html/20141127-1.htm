Стенограма пленарного засідання
27 листопада 2014
&nbsp;
<p align=center>ЗАСІДАННЯ ПЕРШЕ</p>
<p align=center>Сесійний зал Верховної Ради України</p>
<p align=center>27 листопада 2014 року, 12 година</p>
<p align=center>Засідання веде Голова підготовчої депутатської групи В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Доброго дня, вельмишановні народні депутати! Ми розпочинаємо нашу роботу. Я прошу всіх народних депутатів України підготуватись до реєстрації в залі картками, які отримані народними депутатами. Я прошу для реєстрації увімкнути систему "Рада". Прошу реєструватись шановні народні депутати.&nbsp;</p>
<p>12:04:53</p>
<p>Зареєструвалося 389 народних депутатів.</p>
<p>А ми можемо повторно провести реєстрацію?</p>
<p>Давайте ще раз, шановні колеги, зареєструємося, оскільки, це перше засідання. Будь ласка, прошу включити систему реєстрації. Прошу реєструватись.</p>
<p>12:05:25</p>
<p>Зареєструвалося&nbsp; 399 депутатів. Вже краще. Сесія правомочна. Ми можемо розпочинати нашу роботу.</p>
<p>Я прошу включити мікрофон найстаршому за віком народному депутату України Юхиму Леонідовичу Звягільському.&nbsp; Прошу.</p>
<p>&nbsp;</p>
<p>12:05:45</p>
<p>ЗВЯГІЛЬСЬКИЙ Ю.Л.</p>
<p>Перше пленарне засідання Верховної Ради України восьмого скликання обраної 26 жовтня 2014 року оголошую відкритим! <i>(Оплески) </i></p>
<p><i>&nbsp;</i></p>
<p><i>(Лунає Державний Гімн України)</i></p>
<p>&nbsp;</p>
<p>ГОЛОС ІЗ ЗАЛУ. Слава Україні! Героям Слава!</p>
<p>&nbsp;</p>
<p>ГОЛОВУЮЧИЙ. Прошу сідати, шановні народні депутати. За доброю традицією, що склалася у Верховній Раді, я хочу з задоволенням від імені народних депутатів привітати з днем народження народних депутатів України. Давайте привітаємо, шановні колеги, з днем народження Юлію Володимирівну Тимошенко. <i>(Оплески) </i></p>
<p>А також наших колег: Тетяну Дмитрівну Бахтеєву народного депутата України <i>(оплески), </i>Вікторію Михайлівну Войціцьку <i>(оплески), </i>Олега Юрійовича Кришина <i>(оплески)</i> і Миколу Леонідовича Скорика <i>(оплески)</i>. Вітаємо вас, шановні колеги! <i>(Оплески)</i></p>
<p>Прошу присідати.</p>
<p>Шановні народні депутати! Шановні колеги! Згідно зі статтею 15 Регламенту Верховної Ради України я як Голова Підготовчої депутатської групи маю вести наше засідання до сформування Тимчасової президії першої сесії.</p>
<p>Відповідно до статті 18 Регламенту Верховної Ради України Тимчасова президія першої сесії складається із шести народних депутатів. До її складу входить голова Підготовчої депутатської групи та по одному представнику від кожної політичної партії, між виборчими списками яких розподілені депутатські мандати.</p>
<p>Отож, за рішенням вноситься пропозиція, політичні партії визначились щодо своїх представників і подали ці матеріали, у складі Тимчасової президії сесії, про що повідомили Підготовчу групу. Відповідний проект Постанови розданий і надано вам. Чи є необхідність нам обговорювати це питання? Немає такої необхідності.</p>
<p>Є пропозиція голосувати це питання.</p>
<p>Тоді я ставлю на голосування проект Постанови Верховної Ради України (реєстраційний номер 1001) "Про Тимчасову президію першої сесії Верховної Ради України восьмого скликання" для прийняття за основу та в цілому. Прошу, шановні народні депутати, підготуватись до голосування.</p>
<p>Прошу голосувати.&nbsp;</p>
<p>&nbsp;</p>
<p>12:11:10</p>
<p>За-370</p>
<p>Шановні колеги, 370 депутатів "за", рішення прийнято.</p>
<p>Я прошу членів Тимчасової президії зайняти свої місця згідно матеріалів, які були подані партіями.</p>
<p>Парубій Андрій Володимирович – від політичної партії "Народний фронт". <i>(Оплески) </i>Лаврик Олег Васильович – від політичної партії "Об'єднання "Самопоміч". <i>(Оплески)</i> Олександр Юрійович Вілкул – від політичної партії "Опозиційний блок". <i>(Оплески) </i>&nbsp;Юрій-Богдан Романович Шухевич – від Радикальної партії. <i>(Оплески) </i>І Кожем'якін Андрій Анатолійович – від політичної партії "Батьківщина". Прошу. <i>(Оплески) </i></p>
<p>&nbsp;У нас немає ще одного члена президії...&nbsp; Дякую, шановні колеги.</p>
<p>Шановні народні депутати, продовжуємо наше засідання. Тимчасова президія сформована. Відповідно до частини другої статті 18 Регламенту Верховної Ради України після формування тимчасової президії голова підготовчої депутатської&nbsp; групи веде пленарне засідання. Послідовність розгляду питань на першій сесії&nbsp; новообраної Верховної Ради, як ви знаєте, визначений&nbsp; Регламентом роботи Верховної Ради, а саме 16 статтею. Підготовча група вносить пропозицію&nbsp; щодо зміни послідовності розгляду, відповідно до законодавства, питань, визначених Регламентом. Відповідний проект&nbsp; постанови, підготовлений народними депутатами, членами Підготовчої групи, і він&nbsp; вам надано. Чи є&nbsp; необхідність обговорювати це питання? Немає.</p>
<p>Я тоді, користуючись можливістю, ставлю на&nbsp; голосування проект&nbsp; Постанови&nbsp; 1002: про порядок денний першої сесії&nbsp; Верховної Ради України восьмого скликання на період розгляду організаційних питань першої сесії&nbsp; Верховної Ради&nbsp;&nbsp; восьмого скликання – для&nbsp; прийняття за основу та в цілому. Шановні колеги&nbsp; народні депутати,&nbsp; прошу визначатися з голосуванням, прошу голосувати.</p>
<p>&nbsp;</p>
<p>12:14:42</p>
<p>За-343</p>
<p>343&nbsp; народних депутатів – "за", проти – 0, 1 – утримався.&nbsp; Рішення прийнято.&nbsp;&nbsp;</p>
<p>Шановні колеги, ми затвердили з вами порядок&nbsp; денний і розпочинаємо нашу роботу&nbsp; згідно&nbsp; питань порядку денного.</p>
<p>Перше питання порядку денного – це оголошення Прем'єр-міністром України про складання повноважень Кабінету Міністрів України перед новообраною Верховною Радою&nbsp; України. І я хочу запросити до слова Прем'єр-міністра&nbsp; України Арсенія Петровича Яценюка. <i>&nbsp;(Оплески)</i></p>
<p>&nbsp;</p>
<p>ЯЦЕНЮК А.П.</p>
<p>Шановний пане головуючий! Вельмишановна новообрана проєвропейська проукраїнська Верховна Рада, яка має конституційну більшість і політичну волю до реформ, звершень і зрушень!</p>
<p>Маю за честь оголосити про припинення повноважень Кабінету Міністрів України. Місію виконали. Прошу призначати новий уряд.</p>
<p>Дякую. <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ. Молодець!</p>
<p>&nbsp;</p>
<p>ГОЛОВУЮЧИЙ. Дякую, шановний Арсенію Петровичу. Шановні народні депутати, довожу до вашого відома, що відповідно до статті 115 Конституції України Кабінет Міністрів, який склав повноваження перед новобраною Верховною Радою, продовжує виконувати свої повноваження до початку роботи новосформованого Кабінету Міністрів України.</p>
<p>Шановні колеги депутати, я прошу вас сконцентруватись на продовженні нашої роботи. Я би просив секретаріат, мені&nbsp; треба інформація про створення фракцій.</p>
<p>Далі за порядком денним у нас є питання формування та реєстрації депутатських фракцій, депутатських груп.</p>
<p>Під час перерви, коли ми реєструвались, народні депутати сформували депутатські фракції і групи. Апарат Верховної Ради згідно з вимогами Регламенту опрацював поданими представниками політичних партій та народними депутатами матеріали щодо формування депутатських фракцій і груп у Верховній Раді України на предмет їх відповідності Регламенту, і подав Верховній Раді інформацію про реєстрацію депутатських фракцій і груп.</p>
<p>Відповідні інформаційні матеріали вам надано, вони роздані, наскільки я розумію, так? Згідно з вимогами статті 60 Регламенту Верховної Ради України дозвольте вас поінформувати про реєстрацію депутатських фракцій і груп у Верховній Раді восьмого скликання. Я зараз зачитаю цей перелік. Я попросив Апарат, є у нас інформація?</p>
<p>Зараз, одну хвилину, шановні колеги, я зачитаю перелік політичних фракцій і груп.</p>
<p>Шановні народні депутати, хочу вас поінформувати про те, що…&nbsp; Повідомлення про сформування депутатської фракції політичної партії "Народний Фронт" у Верховній Раді України восьмого скликання відповідно до законодавства. Також доданий витяг з протоколу установчих зборів народних депутатів України, персональний склад депутатської фракції і політичної партії. Є протокол. Я оголошую про те, що створена депутатська фракція "Народного Фронту" у кількості 83 народних депутата України. Вітаю вас, шановні колеги. <i>(Оплески)</i></p>
<p>&nbsp;Також, шановні колеги, я хочу вас проінформувати, повідомити про сформування депутатської фракції політичної партії "Об'єднання "Самопоміч" У Верховній Раді України восьмого скликання. Відповідно до законодавства матеріали подані. І згідно із додатком і протоколом засідання фракції до фракції політичної партії "Об'єднання "Самопоміч" увійшло 32 народних депутата України. (<i>Оплески)</i></p>
<p>Шановні, народні депутати, хочу вам зачитати&nbsp; ще одне повідомлення про сформування депутатської фракції політичної партії "Опозиційний блок" у Верховній Раді восьмого скликання. Згідно з поданими документами в склад цієї політичної фракції увійшло 40 народних депутатів України. <i>(Оплески)</i></p>
<p>Далі, шановні колеги. Сформована фракція депутатської фракції Радикальної партії Олега Ляшка у Верховній Раді восьмого скликання. Згідно поданих документів кількістю 22 народних депутати. <i>(Оплески)</i></p>
<p>Далі, шановні колеги. Хочу зразу проінформувати про те, що головою фракції обрано Олега Валерійовича Ляшка.&nbsp; <i>(Оплески)</i></p>
<p>&nbsp;Далі… Я всіх потім оголошу, я повернусь. Далі хотів би вас проінформувати про Всеукраїнське… створення фракції депутатської фракції політичної партії Всеукраїнське об'єднання "Батьківщина" у Верховній Раді восьмого скликання у кількості 18 народних депутатів України. Вирішили обрати головою… Та тут незрозуміло, голова зборів. Обрати головою депутатської фракції політичної партії Тимошенко Юлію Володимирівну. <i>(Оплески)</i> 19, я перепрошую. У вас просто в&nbsp; одних матеріалах написано… В самому переліку – 19 народних депутатів, а в протоколі – 18.<a name=Temp></a></p>
<p>Дякую, шановні колеги. Я хотів би&nbsp; зачитати про те, що головою фракції "Народний фронт" обрано Олександра Валентиновича Турчинова. (<i>Оплески)</i> Головою фракції "Самопоміч" обрано Березюка Олега Романовича. <i>(Оплески) </i>А також, "Опозиційний блок", обрано головою фракції Бойка Юрія Анатолійовича. <i>(Оплески)</i>Все інше я зачитав.</p>
<p>Ще нам потрібне одне повідомлення, і я вас поінформую, поки ми очікуємо, по заступниках політичних партій.</p>
<p>&nbsp;</p>
<p>ПАРУБІЙ А.В. Ні, ми ще не обирали їх.</p>
<p>&nbsp;</p>
<p>ГОЛОВУЮЧИЙ. Значить, "Народний фронт" не обрав заступників.</p>
<p>Що стосується… "Самопоміч" – Лаврика Олега&nbsp; Васильовича і Соболєва Єгора Вікторовича обрано заступниками голови фракції. <i>(Оплески)</i></p>
<p>Що стосується "Опозиційного блоку", обрано заступниками: Олександра Юрійовича Вілкула, Воропаєва Юрія Миколайовича і Льовочкіна Сергія Володимировича.<i> (Оплески)</i></p>
<p>Фракція Радикальної партії Олега Ляшка. Обрано заступниками голови фракції: Лозового Андрія Сергійовича та Вощевського Валерія Миколайовича. <i>(Оплески)</i></p>
<p>І фракція "Батьківщина" теж поки що&nbsp; не обрала&nbsp; керівника&nbsp; фракції. Також хотів би… Я перепрошую, заступника керівника фракції.</p>
<p>Ми рухаємося далі, шановні колеги, ми зараз оголосимо, будуть документи, я просто оголошу їх на засіданні Верховної Ради. Немає заперечень? Можемо рухатися далі? Дякую, шановні колеги. У порядку поступлення я оголошу про створення політичних фракцій.</p>
<p>Далі. Шановні колеги, наступним питанням порядку денного, шановні колеги, є доповідь Голови Верховної Ради України попереднього скликання Олександра Валентиновича Турчинова. Слово для доповіді про стан законодавчої роботи в парламенті попереднього скликання надається Голові Верховної Ради України сьомого скликання Олександру Валентиновичу Турчинову. <i>(Оплески)</i> Прошу вас.</p>
<p>&nbsp;</p>
<p>ТУРЧИНОВ О.В.&nbsp;</p>
<p>Шановні народні депутати,&nbsp; шановні гості Верховної Ради! Відповідно до статті 16 Регламенту Верховної Ради України кожному з вас надані інформаційно-аналітичні матеріали щодо основних напрямків законодавчої роботи парламенту сьомого скликання. Я зі свого боку хочу підвести підсумок під роботою того парламенту, який сьогодні ввійшов в історичне минуле.</p>
<p>Верховна Рада сьомого скликання стала третім в українській історії парламентом, який передчасно завершив свою роботу через одностайну підтримку суспільства рішення про дострокові вибори. Парламент сьомого скликання складався з діаметральних протиріч: з одного боку, у 2012-2013 роках він&nbsp; був складовою&nbsp; частиною режиму Януковича, його підтримкою та опорою; з іншого боку, тут змогла викристалізуватися&nbsp; потужна європейська опозиція, яку Майдан уповноважив повернути країну на шлях розвитку та перетворень, на шлях верховенства права, на шлях до демократичної Європи. Фактично це було два різні парламента: Верховна Рада до Майдану та після Майдану.</p>
<p>Ганебна підтримка диктаторських законів Януковича стала апогеєм рішень першого етапу діяльності парламенту. Домайданівський парламент разом з Януковичем і компанією з усією вертикаллю його виконавчої влади штовхав країну у безодню. Україна з кожним днем дедалі&nbsp; більше ставала схожою на авторитарну країну, де панує тотальне беззаконня, зневага до людського життя та безправ'я. Ресурси розкрадені, бюджет освоєний&nbsp; кланами, кредити виведені в офшори, а стратегічні підприємства незаконно привласнені &nbsp;або доведені до банкрутства.</p>
<p>Прагнучи до необмеженої влади, Янукович у своїх законодавчих пропозиціях вийшов далеко за межі навіть тієї редакції Конституції, яку, порушуючи присягу, запопадливо відновили для нього судді Конституційного Суду України. Йшов наступ на демократичні засади організації влади у державі. Пропрезидентська парламентська більшість, забувши про свої конституційні обов'язки, за помахом однієї руки здавала парламентські повноваження Президенту, чим сприяла узурпації ним влади. Дійшло до того, що навіть проект бюджету країни мав формуватися тільки на підставі щорічних послань Януковича. При цьому роль Верховної Ради як вищого законодавчого органу країни, авторитет парламентських комітетів як важливої ланки законотворчого процесу були зведені до нуля.</p>
<p>Новий етап в історії Верховної Ради України сьомого скликання розпочався з перемоги Революції гідності, з кінця лютого поточного року. Загроза шокуючої своєю підступністю агресії Росії проти нашої держави перекреслила мирне життя України та українців, а отже, змінила і саму сутність та політичне обличчя Верховної Ради.</p>
<p>Після втечі Януковича та руйнації старої піраміди влади парламент залишився єдиним легітимним органом центральної влади в Україні. Верховна Рада у надскладній політико-правовій та соціально-економічній ситуації спромоглася взяти на себе усю відповідальність за стан справ в державі, сформувала нову парламентську більшість, новий уряд та прийняла вкрай необхідні законодавчі акти, забезпечивши життєдіяльність країни, загальнонаціональний спротив підступній військовій агресії Російської Федерації проти України.</p>
<p>Саме парламент гарантував стабільний перехід влади в країні та проведення демократичних виборів Президента України, визнаних цивілізованим світом. У ситуації фактично неприхованої війни, розв'язаної регулярними військами Російської Федерації, парламент прийняв рішення про безперервність своєї роботи, аби забезпечити здатність миттєвої законодавчої реакції на розвиток подій та загальну ситуацію в країні. В Україні була відновлена боєздатна армія, створено Національну гвардію, добровольчі батальйони спецпризначення МВС, які зупинили ворога, звільнили частину нашої землі, окупованої російсько-терористичними військами. Наша величезна подяка захисникам України та в першу чергу добровольцям, які, не чекаючи призову, стали в … за нашу країну. <i>&nbsp;(Оплески) </i></p>
<p>&nbsp;Вічна пам'ять героям, які віддали життя за свободу, територіальну цілісність та єдність нашої держави!</p>
<p><i>(Хвилина мовчання)</i></p>
<p>Прошу, колеги, сідайте.</p>
<p>Можна стверджувати, що працюючи в епіцентрі карколомних політичних процесів, постмайдановський парламент спромігся продемонструвати стабільну та результативну роботу. У порівнянні з попередніми сесіями Верховна Рада працювала на порядок результативніше. Отже, незважаючи на короткий період часу, Верховна Рада сьомого скликання увійде в історію як парламент доби великих викликів та перетворень в українській державності. Серед найважливіших рішень переформатованого парламенту: відновлення дії положень Конституції України, які були незаконно скасовані під тиском Януковича. Рішення парламенту про відновлення дії Конституції було прийнято на вимогу українського народу конституційною більшістю у 306 голосів, що забезпечило повернення до парламентсько-президентської форми правління.</p>
<p>Разом з відновленням Конституції України були скасовані диктаторські закони, сфальшовані на вимогу режиму Януковича. У надзвичайно стислий для історії час український народ позбавився від сповзаючої&nbsp; у стан диктатури влади і завдяки Революції гідності виборов право на вільний демократичний розвиток та гарантував прискорення на шляху європейської інтеграції.</p>
<p>У цілому за два роки своєї каденції Верховна Рада України розглянула 1915 проектів законів, з яких 371 було прийнято в цілому як закони. Серед значної кількості ухвалених законів та інших законодавчих актів під час останніх двох сесій хотілось би виокремити особливо знакові. Зокрема, це пакет законопроектів, прийнятих у зв'язку з необхідністю захисту держави від російського вторгнення. Насамперед, парламент оперативно вніс зміни до державного бюджету на поточний рік, значно збільшивши фінансування на оборону державу, ухвалив пакет законів, що забезпечили роботу правоохоронних органів та Збройних Сил України. Зокрема, ухвалений Закон про Національну &nbsp;гвардію України, а також низку законів, які врегулювали питання соціального захисту учасників антитерористичної операції та їх сімей.</p>
<p>До не менш важливого законодавчого доробку Верховної Ради слід віднести ухвалені закони щодо виконання плану дій щодо лібералізації Європейським Союзом візового режиму для України, щодо реформування державного антикорупційної політики, реформи вищої освіти тощо.</p>
<p>Окремо відзначу: прийняті парламентом закони України, що регулюють державну соціальну політику, зокрема, щодо захисту прав інвалідів, статусу ветеранів війни тощо.</p>
<p>Також був прийнятий пакет антикризових законів, що дозволив уряду не допустити дефолту в Україні. Був ухвалений Закон щодо здійснення державних закупівель, а також закони, які забезпечують перехід України до європейських стандартів.</p>
<p>Протягом четвертої сесії Верховна Рада України також прийняла низку законів, які врегульовують відносини у сфері господарської діяльності. Зокрема, це закони, що сприяють діяльності суб’єктів господарювання, скорочення кількості дозвільних документів та вдосконалення процедури їх видачі, а також обмеження втручання в діяльність суб’єктів господарювання.</p>
<p>Протягом 10 років українська громадськість вимагала прийняття резонансного Закону про суспільне телебачення і радіомовлення, який нарешті було схвалено у квітні поточного року, що відкриває нові можливості до демократизації українського суспільства.</p>
<p>Парламент сьомого скликання також прийняв закони про амністію політв’язнів та про відновлення прав кримськотатарського народу, законодавчо забезпечував роботу Кабінету Міністрів в умовах відновлення дії Конституції.</p>
<p>Слід особливо згадати ухвалений пакет законів, що забезпечують боротьбу з корупцією, а також Закон України "Про відновлення довіри до судової влади", "Про очищення влади", що визначають процес люстрації чиновників, працівників силових структур, які сприяли узурпації влади, підриву основ національної безпеки і оборони України або порушенню прав і свобод людини.</p>
<p>Нарешті парламент сьомого скликання ухвалив європейський Закон "Про прокуратуру", прийняття якого було зобов’язанням України перед Радою Європи з 1995 року. Стратегічним та вирішальним для країни стала синхронна з Європейським парламентом ратифікація Угоди про асоціацію між Україною та Європейським Союзом 16 вересня &nbsp;2014 року. Це справжній прорив у нашому житті і водночас колосальна відповідальність для нового уряду і парламенту, які зобов'язані наповнювати реальним змістом процес європейської інтеграції України. Наша держава повинна стати рівною серед вільних демократичних країн Європи, щоб разом розвиватись в спільному європейському домі.</p>
<p>Шановні народні депутати! Проведені 26 жовтня 2014 року вибори до Верховної Ради надали карт-бланш на реформування, модернізацію та демократичний розвиток України патріотичним проєвропейським політичним силам. Впевнений: урок цих виборів визначатимуть спрямованість і зміст діяльності новообраного парламенту.</p>
<p>&nbsp;Разом з тим, на превеликий жаль, парламентські вибори у порівнянні з останніми президентськими не стали кроком вперед. Знову з'явились спроби фальшування результатів виборів та підкупу виборців. Напередодні виборів парламент вніс зміни до Кримінального кодексу України щодо посилення відповідальності за порушення виборчих прав громадян. Тому вкрай важливо, щоб ті, хто спробував незаконно впливати на волевиявлення наших громадян, понесли заслужене покарання.</p>
<p>Пріоритетним та невідкладним для нової Верховної Ради стає питання прийняття нового виборчого законодавства, позбавленого рудиментів старої кланово-кримінальної системи.</p>
<p>Верховна Рада України восьмого скликання має стати важливим вододілом між пострадянським минулим та європейським майбутнім.&nbsp; Вона має бути гідною наших громадян, які заплатили своїм життям за свободу, демократію та територіальну цілісність нашої країни.</p>
<p>Новий парламент повинен забезпечити необхідні соціально-економічні зміни в країні, створення її потужного військового потенціалу, забезпечити умови для звільнення захоплених територій. У найкоротший термін повинен бути сформований новий професійний уряд, здатний працювати в надзвичайно складних умовах в країні, проти якої ведеться війна.</p>
<p>У роботі новообраного парламенту мають зникнути назавжди такі явища як голосування за інших народних депутатів або нестримний популізм у словах і діях. У минуле має відійти факультативне відвідування сесійної зали, яка подеколи нагадувала напівпорожній кінозал. З 10-ої години ранку до 6-ої вечора у сесійному залі повинен бути аншлаг кожного пленарного дня. <i>(Оплески) </i>Народ обрав кожного з нас, щоб ми&nbsp; наполегливо працювали в ім'я великої України. Це треба доводити щодня своєю роботою в Раді.</p>
<p>Загалом революційна доцільність у законотворчості має також залишитись у минулому. Зрозуміло, що практика ухвалень окремих законопроектів за основою і в цілому, хоча і була виправдана гострою небезпечних для країни викликів та необхідністю швидкого реагування ситуації, однак вона не спроможна в принципі забезпечити належну якість законів.</p>
<p>Тому новообраний парламент має задіяти в повній мірі регламентні законодавчі процедури, покликані забезпечити належне прийняття якісних законів, яких вимагає суспільство. Це обов'язкова умова на шляху просування України до дійсно правової держави. Вже від перших рішень новообраного парламенту буде залежати якість всього законодавчого процесу. Перш за все йдеться про виважений і збалансований підхід до організації роботи Верховної Ради України, визначення переліку комітетів і сфери їх діяльності, формування порядку денного тощо.</p>
<p>Сьогодні перед парламентом постає надзвичайно відповідальна місія, сповнена не тільки обнадійливістю, але і надзвичайною відповідальністю за країну. Ми можемо вписати в історію української законотворчості якісно нову наповнену змістом сторінку, ставши відповідальним парламентом, який забезпечить захист країни та народу, перетворивши Україну на сильну європейську державу.</p>
<p>Будьмо гідними волі та довіри українського народу. Нехай Бог береже Україну. Слава Україні! <i>(Оплески) </i></p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. Шановні колеги! Хочу вас поінформувати про те, що відповідно до Регламенту даний виступ не голосується, він береться до відома. І я хочу ще раз від імені всіх колег народних депутатів України подякувати Олександру Валентиновичу за ту нелегку роботу, яка виконувалась в надзвичайно складний період.</p>
<p>Дякуємо вам, Олександре Валентиновичу. <i>(Оплески) </i></p>
<p>Шановні колеги! Для забезпечення організаційних питань, пов'язаних з голосування, нам потрібно зараз обрати Лічильну комісію. Проект Постанови Верховної Ради вам роздано з цього приводу. Якщо не має заперечень, я поставлю на голосування цей проект постанови і ми його проголосуємо. Не має заперечень, шановні колеги?</p>
<p>Я прошу ставити на голосування проект Постанови (реєстраційний номер 1005) "Про обрання Лічильної комісії" для прийняття за основну та в цілому.</p>
<p>Прошу приготуватись та голосувати, шановні народні депутати. Прошу. Прошу голосувати.</p>
<p>&nbsp;</p>
<p>12:41:21</p>
<p>За-393</p>
<p>393 народних депутати. Рішення прийнято.</p>
<p>Шановні колеги, я хочу оголосити матеріали щодо формування депутатських груп і фракцій. Хочу оголосити про те, що створена депутатська група "Економічний розвиток" у кількості… Склад групи становить 19 народних депутатів. Головою групи… Головою групи обрано Хомутинника Віталія Юрійовича, заступником голови групи обрано Гєллєра Євгенія Борисовича. <i>(Оплески) </i></p>
<p>Також, шановні колеги, хочу проінформувати вас про створення групи депутатів "Воля народу" у кількості 19 народних депутатів і головою цієї групи обрано Ігоря Мироновича Єремеєва <i>(оплески),</i> а заступником – Андрія Леонідовича Деркача.</p>
<p>І хочу оголосити, шановні колеги, про створення фракції, найбільшої фракції українського парламенту восьмого скликання, фракції партії "Блок Петра Порошенка" у кількості 146 народних депутатів України. <i>(Оплески)</i>&nbsp;</p>
<p>Також хочу вас, шановні колеги, проінформувати, що головою депутатської фракції партії "Блок Петра Порошенка" обрано Луценка Юрія Віталійовича. <i>(Оплески)</i> Першим заступником голови фракції обрано Ігоря Віталійовича Кононенка. <i>(Оплески)</i>&nbsp; Заступниками голови фракції обрано: Гриніва Ігоря Олексійовича <i>(оплески)</i>, Ковальчука Віталія Анатолійовича <i>(оплески</i>, Кутового Тараса Вікторовича <i>(оплески)</i>, Павелка Андрія Васильовича <i>(оплески)</i>, Томенка Миколу Володимировича <i>(оплески) </i>і Мустафу Найєма <i>(оплески)</i>.</p>
<p>Шановні колеги, далі за порядком денним, який ми з вами затвердили, у нас стоїть питання про коаліцію депутатських фракцій у Верховній Раді восьмого скликання. У зв'язку з тим, я, перед тим, як оголосити технічну перерву, попросив би обрану Лічильну комісію зібратись на перше своє засідання, організаційне, і потім бути готовими проінформувати народних депутатів України про прийняті рішення.</p>
<p>А також я хочу зараз оголосити на 30 хвилин технічну перерву, на якій буде створено коаліцію депутатських фракцій у Верховній Раді України восьмого скликання.</p>
<p>Під час перерви прошу залишатись всіх депутатів, які входять до майбутньої коаліції, в залі для проведення перших зборів коаліції. Прошу всіх залишатись у залі членів майбутньої коаліції.</p>
<p>Дякую, шановні колеги. Технічна перерва – 30 хвилин. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p>ГОЛОВУЮЧИЙ. Шановні народні депутати України, шановні колеги! У зв'язку з тим, що перерва завершена, я прошу всіх народних депутатів України займати свої місця у сесійній залі, будь ласка.</p>
<p>Шановні колеги народні депутати, прошу займати свої робочі місця.</p>
<p>Шановні народні депутати, прошу вас займати свої робочі місця, ми можемо продовжувати розгляд питань порядку денного. Юрію Віталійовичу!</p>
<p>Шановні народні депутати, я прошу займати свої місця у сесійній залі. Будь ласка, прошу залишити свої мобільні телефони, ми маємо з вами продовжити розгляд питань порядку денного після перерви і створення коаліції. Я прошу це зробити, будь ласка, присідайте. Будь ласка, покличте народних депутатів у сесійну залу.</p>
<p>Система готова для роботи? Готова. Ви бачите, що технічні служби зробили голосування вже пофракційне. Ми можемо повноцінно розпочинати нашу роботу.</p>
<p>Я ще раз попрошу народних депутатів, будь ласка, шановні колеги, займайте свої місця. Ми розпочинаємо нашу роботу. І я хочу запросити до зали Верховної Ради, шановні народні&nbsp; депутати, Президента України&nbsp; Петро Олексійович Порошенко. Давайте привітаємо&nbsp; Президента. <i>&nbsp;(Оплески)</i></p>
<p>Продовжуємо розгляд питань&nbsp; порядку денного. Шановні колеги, мені передала Лічильна&nbsp; комісія протокол свого&nbsp; першого засідання. У повному складі слухали питання про обрання голови, заступників голови та секретаря Лічильної комісії. Я, напевно, його зачитаю, так? Я його зачитаю.</p>
<p>Ухвалили&nbsp; рішення: обрати головою Лічильної комісії народного депутата Черненка, заступником голови Лічильної комісії – пана&nbsp; Заставного, народного депутата, і секретарем&nbsp; Лічильної комісії – народного депутата&nbsp; Сидорович.</p>
<p>Ми можемо&nbsp; далі переходити до… оскільки&nbsp; обрано Лічильну&nbsp; комісію, перший протокол я оголосив, комісії, ми переходимо до наступного розгляду питань порядку денного – про обрання Голови Верховної Ради України.</p>
<p>&nbsp;Шановні колеги,&nbsp; я хочу вас поінформувати, що&nbsp; відповідно до статті&nbsp; 74 Регламенту Верховної Ради України&nbsp; прошу депутатські фракції, народних депутатів України&nbsp; вносити&nbsp; кандидатури на&nbsp; посаду Голови&nbsp; Верховної Ради&nbsp; України. Після внесення кандидатур, ми&nbsp; розпочнемо далі, як&nbsp; передбачено процедурою, розгляд&nbsp; кандидатур. Будь ласка, які будуть пропозиції?&nbsp;</p>
<p>Луценко Юрій Віталійович. Будь ласка.</p>
<p>&nbsp;</p>
<p>13:38:51</p>
<p>ЛУЦЕНКО Ю.В.</p>
<p>Шановні народні депутати,&nbsp; відповідно&nbsp; до частини другої&nbsp; статті 74 Регламенту Верховної Ради України вношу на розгляд Верховної Ради України узгоджену із фракціями коаліції кандидатуру Гройсмана Володимира Борисовича на посаду Голови Верховної Ради України. Декілька слів.</p>
<p>Володимир Борисович Гройсман був обраний міським головою міста Вінниці і в результаті його першого строку діяльності уже на другий раз його кандидатуру підтримало майже 80 відсотків жителів цього чудового обласного центру.</p>
<p>Володимир Борисович Гройсман довів, там на цій відповідальній посаді, найближчої до людей і їхніх турбот, що він вміє професійно працювати на благо людей.</p>
<p>Уже після Майдану Володимир Борисович Гройсман був призначений на відповідальну посаду віце-прем'єра з питань адміністративної реформи та місцевого самоврядування з питань… Він довів там свої професійні здібності в галузі регуляторної політики, в галузі регіональної політики і довів, що він є активним і, в той же час, дисциплінованим членом команди Майдану.</p>
<p>Ми вносимо пропозицію обрати Володимира Борисовича Гройсмана на посаду Голови Верховної Ради, усвідомлюючи, що це буде голова всієї Верховної Ради.</p>
<p>У той же час ми усвідомлюємо, що Володимир Борисович Гройсман був і залишиться людиною європейською, людиною українською, людиною, яка з Майдану прийшла міняти країну задля того, задля чого люди обрали 302 депутата цієї Верховної Ради.</p>
<p>Шановні друзі від коаліції, прошу підтвердити наш вибір голосуванням за Голову Верховної Ради Гройсмана. Шановні представники опозиції, прошу підтвердити бажання плідно працювати на благо всього українського народу, підтримуючи кандидатуру Гройсмана.</p>
<p>Дякую за увагу. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Дякую, шановний Юрій Віталійович. <i>(Оплески) </i></p>
<p>Запрошую до слова народного депутата, голову фракції, Олега Ляшка.</p>
<p>&nbsp;</p>
<p>13:41:27</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановний пане Президенте, шановні колеги, шановна президія!</p>
<p>Сьогодні насправді історична мить. Сьогодні український народ отримав той парламент, який, можливо, і це залежить від нас з вами, який, можливо, реалізує одвічні прагнення і бажання українського народу бути в Європі, жити достойно, жити так, щоб заздрили всі інші, що ми українці. І, щоб від Аляски до Мадагаскару всі прагнули отримати українське громадянство, а не тікали українські громадяни з України в пошуках кращої долі для того, щоб заробити кусок хліба, для того, щоб прогодувати свою дитину.</p>
<p>Сьогодні ми демонструємо те, чого в цій Верховній попередній Раді не робили за 23 роки. Ми демонструємо єдність, ми демонструємо консолідованість позиції, і ми демонструємо, без перебільшення, космічну швидкість у прийнятті рішень. Згадайте – хто тут із депутатів попередніх скликань – ніколи в перший день Верховна Рада не обирала ні уряду, ні Прем'єр-міністра, ні Голову Верховної Ради, а все заходили в коаліціади, заходили у спекеріади і все інше. Так от, народ не дав нам цього ліміту часу. Ми не маємо права займатися тягомотиною. Ми не маємо права не приймати рішень, які треба країні.</p>
<p>Сьогодні в Україні іде війна. Сьогодні в Україні фактично економічний колапс. Сьогодні мільйони людей не знають, як їм жити. Мільйони людей не знають, як прогодувати свою сім'ю. Саме тому вони вибрали нас сюди для того, щоб ми розв'язали їм ці питання. Для того, щоб нашим людям хоч трохи легше стало жити. Якщо ми не реалізуємо ці завдання, якщо ми не зробимо те в найближчий час, чого від Президента, від Верховної Ради, від майбутнього уряду чекає народ, нас звідси всіх винесуть, і я не впевнений, що тільки на вилах. І кожен з вас, кожен з нас, я в першу чергу звертаюсь до членів фракції Радикальної партії Ляшка, я звертаюсь до своїх колег-депутатів, ми з вами дійшли до мети, ми прийшли в цей зал. Але мета – це не сидіння в залі парламенту, а мета – це зміни в країні, щоб країна була європейською, щоб країна була достойною.</p>
<p>Саме тому Радикальна партія увійшла до коаліції. Ми не боїмося брати на себе відповідальність. Люди не приймуть, коли ти з боку сидітимеш і просто критикуватимеш. Пройшли ті часи. Мільйони українців голосували за Радикальну партію, за інші партії з однією метою – щоб ми з вами змінили країну. Саме тому наша партія буде підтримувати кандидатуру Володимира Гройсмана на посаду Голови Верховної Ради. Саме тому наша партія буде голосувати за кандидатуру Арсенія Яценюка на посаду Прем'єр-міністра України. І ми готові, наша партія і наша фракція,&nbsp; підставити плече Прем'єр-міністру, уряду заради змін, заради країни, заради єдності, заради припинення війни, звільнення наших територій від російських окупантів і наведення ладу в країні. &nbsp;Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. Дякую, шановний Олег Валерійович.</p>
<p>Шановні колеги, які є пропозиції?</p>
<p>Будь ласка, прошу фракція "Самопоміч". Олег Романович, будь ласка, Березюк.</p>
<p>&nbsp;</p>
<p>13:45:08</p>
<p>БЕРЕЗЮК О.Р.&nbsp;</p>
<p>Дякую. Олег Березюк, "Об'єднання "Самопоміч".</p>
<p>Шановні пані і панове, вельмишановний пане Президенте! Люди на вулиці, в містах і селах не довіряють владі. Просто не довіряють, тому що вона для них нічого не робить. Ми з вами прийшли сюди не просто врятувати Україну, не просто говорити про неї, ми з вами прийшли сюди відновити парламентаризм, професійний парламентаризм в Україні. У нас був парламент останніх 10 років, але не було парламентаризму.</p>
<p>Що таке парламентаризм? Це якісний закон, це якісна репрезентація свого виборця і це контроль за використанням бюджету. Скільки з вас тут, тих, хто тут були, за останні 10 років повноцінно виконував свої обов'язки саме в цих трьох галузях?!</p>
<p>Шановні депутати, партія "Об'єднання "Самопоміч" підтримує спільно разом з партнерами по коаліції на посаду Голови Верховної Ради пана Володимира Гройсмана і сподівається, що його професійні навики управлінця приведуть до того, що ми разом з ним і з Кабінетом Міністрів побудуємо суспільство, де люди будуть мати довіру до влади.&nbsp;&nbsp;&nbsp;</p>
<p>Тому дякуємо вам і сподіваємося на співпрацю. (<i>Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Дякую вам теж.</p>
<p>Будь ласка, Сергій Соболєв, фракція "Батьківщина". Потім – Юрій Анатолійович Бойко, "Опозиційний блок".</p>
<p>&nbsp;</p>
<p>13:46:47</p>
<p>СОБОЛЄВ С.В.</p>
<p>Шановні колеги, сьогодні дійсно&nbsp; дуже схвильований момент у мене відчуття, що ми зайшли в зал, як було в далекому&nbsp; 1990 році – у той рік, коли мужності, сили&nbsp; й наснаги депутатам того скликання вистачило для того, щоби проголосити незалежність країни.</p>
<p>&nbsp;Я думаю, зараз ми стоїмо перед вибором, який є не менш важливий:&nbsp; проголосити незалежність, але і далі продовжити ті&nbsp; необхідні реформи, коли дійсно, європейська Україна буде зразком і прикладом для всього світу. Я думаю, як ніколи, у нас є така можливість, Конституційний склад парламентської більшості – це той обов'язок, який поклав на&nbsp; нас український народ. І я переконаний, найважливіші рішення, які ми повинні ухвалити, ми повинні почати з себе. Те, про що сказав попередній&nbsp; Голова Верховної Ради Олександр Турчинов,&nbsp; ми повинні забути про практику голосування за інших. Саме тому персональне голосування – це найважливіший&nbsp; момент, який повинен зафіксувати, що парламент працює за європейським зразком.&nbsp;</p>
<p>Ми повинні припинити страшну практику так званого позаблокового статусу, який зруйнував обороноздатність країни, який не дає можливість країні дивитись в перспективу Європейського Союзу і НАТО. І я переконаний, що це завдання, яке буде покладено на наш парламент.</p>
<p>Третє завдання, яке є не менш зважливим – це фактично той комплекс реформ, який повинен змінити країну, який повинен&nbsp; зробити європейські стандарти для нашої України.</p>
<p>Виходячи із цього наша політична сила – Виборче об'єднання "Батьківщина" – чітко дотримується принципів, які на сьогоднішній день зафіксовані в коаліції більшості. Ми підтримуємо кандидатуру Володимира Гройсмана на посаду Голови Верховної Ради і ми вважаємо, що вівторок повинен бути останнім днем, коли в країні буде сформоване вище політичне керівництво парламенту, парламентських комітетів і буде сформований український європейський уряд. Сам тому ми будемо підтримувати цю кандидатуру і ми будемо&nbsp; голосувати за неї. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую, пане Сергій.</p>
<p>Будь ласка, Юрій Анатолійович Бойко.</p>
<p>&nbsp;</p>
<p>13:49:37</p>
<p>БОЙКО Ю.А.</p>
<p>Юрій Бойко, політична партія "Опозиційний блок".</p>
<p>Шановний пане Президенте, шановні президія, шановні народні депутати! Політична партія "Опозиційний блок" отримала значну підтримку нашого народу і є сьогодні в опозиції. У нас є своя кандидатуру на посаду спікера Верховної Ради, це – Олександр Вілкул. Ми політично про неї заявили, але ми розуміємо, що в нас не буде&nbsp; достатньої кількості голосів для того, щоб провести це голосування таким чином, щоб Олександр Вілкул отримав цю посаду.</p>
<p>Тому наша принципова позиція, щоб парламент починав працювати якомога скоріше для того, щоб ті важливі закони, які напрацювали ми як політична партія, которая дає можливість отримати допомогу значній кількості людей, які сьогодні опинилися в важкому стані, якомога скоріше були прийняті. З завтрашнього дня ми подамо вісім законів, які мають суцільну соціальну направленість і підтримку людей, які опинилися в різних ситуаціях, і в основному потребують підтримки законодавчого органу.</p>
<p>Я хочу звернутися до Президента України. Пане Президенте, ми вважаємо, що одним з головних питань, які потрібно буде розглянути найближчим часом, на жаль, ми не отримали ще підтримки наших колег по парламенту, але я звертаюсь до вас як гаранта Конституції для того, щоб ми найближчим часом розглянули створення окремого комітету по &nbsp;підтримці людей Донецької і Луганської області, а також Криму. Вважаємо, що це буде дійсно реальним шагом, який дасть можливість людям, які опинилися на не контрольованій нашою владою території, відчувати, що наша країна про них піклується, за те, що ми будемо їм допомагати і не залишимо їх в біді. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Дякую, Юрій Анатолійович.</p>
<p>У нас є одне… Я зараз запрошу до слова пана Андрія Парубія, але у нас є одне технічне питання. У нас згідно Регламенту о 14 годині маємо оголосити перерву, але, виходячи з того, що ми сформували порядок денний, я хочу поставити зараз на голосування пропозицію працювати без перерви і продовжити наше пленарне засідання до завершення розгляду питань порядку денного, який ми зазначили на сьогодні. Немає заперечень?</p>
<p>Прошу на голосування пропозицію продовжити нашу роботу. Прошу голосувати, вельмишановні народні депутати.</p>
<p>&nbsp;</p>
<p>13:52:40</p>
<p>За-370</p>
<p>Рішення прийнято. Дякую.</p>
<p>Вельмишановний Андрій Володимирович Парубій, прошу до слова.</p>
<p>&nbsp;</p>
<p>13:52:52</p>
<p>ПАРУБІЙ А.В.</p>
<p>Шановне товариство, партія "Народний фронт" отримала найбільшу підтримку на виборах. І тому перед нами теж є величезна відповідальність, як і відповідальність перед цим залом. Очевидно, ця відповідальність є найвищою за всі часи нашого скликання. Ми є обрані в найвищий законодавчий орган держави в той час, коли в Україні йде війна, коли окупант на нашій території, коли частина наших земель є захоплена російським окупантом. І це ложить на всіх нас величезну відповідальність. І в тому, щоб провести реформи і виконати ті завдання і зобов'язання, які ми взяли на Майдані: і люстрацію, і боротьба з корупцією. Але вкрай важливо буде і реформа української армії, і збільшення боєздатності української армії. Вкрай важливим завданням буде усім нам &nbsp;спільно, не ділячись, бо тут в залі присутній і&nbsp; шановний Президент України, тут в залі присутні усі діючі фракції. І завдання усіх нас буде в тому, щоб чим швидше ми змогли звільнити&nbsp; мільйони наших співгромадян, які сьогодні фактично стали заручниками російського окупанта в частині Донецької,&nbsp; Луганської областей.</p>
<p>Ми повинні пам'ятати про Крим, який сьогодні теж знаходиться під окупацією, і який ми повинні звільнити від російського окупанта. Ми спільно повинні докласти усі зусилля для того, щоб зробити Україну потужною європейською, багатою державою. Тому "Народний фронт" ввійшов в коаліцію. Тому "Народний фронт" бере на себе відповідальність разом з іншими учасниками коаліції за реформу української держави, за реформу Української армії, за виконання тих завдань, які ми поставили перед собою на&nbsp; Майдані. І тому "Народний фронт" України теж підтримує на Голову Верховної Ради України Володимира Гройсмана.</p>
<p>Слава Україні!</p>
<p><i>&nbsp;</i></p>
<p>ГОЛОСИ ІЗ ЗАЛУ. Героям слава! <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Дякую, вельмишановний Андрій Володимирович.</p>
<p>Шановні колеги, чи є пропозиції в залі? Немає. Я, з вашого дозволу,&nbsp; передам ведення Андрію Володимировичу.</p>
<p>&nbsp;</p>
<p align=center>Засідання веде А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Шановні народні депутати! Під час обговорення даного питання була тільки одна пропозиція на посаду Голови Верховної Ради України – це Володимир Борисович Гройсман. І я запрошую на трибуну для виступу кандидата на Голову Верховної Ради для виступу. Дякую.&nbsp;&nbsp;</p>
<p>&nbsp;</p>
<p>13:56:04</p>
<p>ГРОЙСМАН В.Б.</p>
<p>Вельмишановний пане Президенте! Вельмишановні колеги народні депутати, члени президії! Для мене особисто це надзвичайно відповідальна мить, оскільки я розумію, що кожен із вас покладає на Голову Верховної Ради&nbsp; надію в тому, що ми будемо здатні об’єднатися і працювати над тим, щоб врешті-решт змінити нашу країну. Я розумію, що кожного дня людині, яка обійме цю посаду, потрібно дивитись вам у вічі, і саме головне – щоб не відвертати їх.</p>
<p>Ми всі з вами пройшли вибори до Верховної Ради України. Хтось – вперше, хтось пройшов не одні вибори, але завжди ми зустрічались з людьми, і ми знаємо і розуміємо, наскільки надзвичайно багато питань у них сьогодні для влади. Є питання. І поки що не на всі ці питання вони мають відповіді. І наше завдання за результатами виборів волевиявлення українського народу, коли нам надали велику честь бути присутніми у цій залі у надзвичайно вирішальні дні, місяці розвитку нашої країни, ми маємо дати відповідь. Відповідь не з трибуни, а відповідь від кожного з нас нашими діями і голосуваннями. Оскільки ми дуже багато раз говорили про те, що нам потрібно зробити реформи, нам потрібно зробити зміни, нам потрібно подолати корупцію, відновити судочинство, децентралізувати владу, забезпечити економічну стабільність, зробити багато речей, які очікують десятиріччями. Але ми з вами зобов’язані це зробити спільно. Ні в кого більше такого шансу не буде.</p>
<p>І те, що нам вдалося за волевиявленням українського народу створити українську проєвропейську конституційну більшість в українському парламенті, це говорить про те, що ми здатні, ми можемо відповісти на ці виклики.</p>
<p>Ми маємо повернути Крим. Ми маємо відновити Донбас. Ми маємо зробити все для того, щоб Україна врешті-решт, а це означає – народ України, був щасливим, заможним.</p>
<p>І я переконаний в тому, що кожний присутній у цій залі, кожен, хто бачить нас сьогодні по телебаченню, він не менше вірить в те, що це можливо зробити. Але ми можемо це зробити тільки спільно, тільки об'єднавшись, усвідомлюючи те, що у нас з вами немає часу, ми маємо діяти якісно, професійно і негайно.</p>
<p>Ми маємо перетворити український парламент не на гальмо, а на двигун реформ. Ми маємо забезпечити єдність української влади, підтримати Президента в такий нелегкий період, сформувати професійний уряд і підтримати Прем'єр-міністра, приймати відповідальні рішення і розподіляти відповідальність. Ми маємо не дивитись на свою власну долю, ми маємо врешті-решт дивитись на долю нашої рідної України. Ми маємо все зробити для того, щоб змінити систему, зробити нашу роботу публічною, відновити довіру до українського парламенту, а це означає до кожного присутнього у цій залі. І в цьому я вбачаю велике завдання Голови української Верховної Ради. <i>(Оплески)</i></p>
<p>Я людина і крісло, ми всі це знаємо, не має жодного значення, воно змінюється. Я пройшов певний період часу завжди дивлячись людям у вічі, тим, хто мене обирав на посаду міського голови, тим, хто обирав мене працювати в уряді. Сьогодні дивлюсь в очі вам, представникам мільйонів людей, я хочу сказати абсолютно твердо: спільно з вами, якщо буде ваша довіра, я як Голова Верховної Ради зроблю все для того, щоби Україна була успішною європейською процвітаючою країною. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава! (<i>Оплески)</i></p>
<p>&nbsp;</p>
<p>ГРОЙСМАН В.Б. Шановні народні депутати! Я готовий відповідати на ваші запитання, якщо вони є.&nbsp;</p>
<p>Я розумію, що буде багато запитань в процесі роботи, але ми завжди на них знайдемо відповідь.</p>
<p>&nbsp;</p>
<p>ГОЛОВУЮЧИЙ. Шановні депутати! Є пропозиція обійти обговорення і задання питань, це може зайняти надто багато часу в нашому обговоренні, а люди чекають швидких рішень, є пропозиція відразу перейти до голосування. Чи є підтримка в залі? Підтримуємо. Дякую.</p>
<p>Тоді я прошу: включіть систему "Рада" і відповідно до 28 статті Регламенту я прошу депутатів проголосувати за кандидатуру на Голову Верховної Ради України Гройсмана Володимира. Хто "за", прошу проголосувати.</p>
<p>&nbsp;</p>
<p>14:02:13</p>
<p>За-359 <i>(Оплески)</i></p>
<p>Привітаємо Володимира Борисовича з обранням Голови Верховної Ради України. Вітаємо Володимире Борисовичу.<i> (Оплески)</i></p>
<p>&nbsp;</p>
<p>ГРОЙСМАН В.Б. Служу народу України! Слава Україні! Дякую. Дякую за вашу довіру.</p>
<p>&nbsp;</p>
<p>ГОЛОВУЮЧИЙ. Апарат, якщо є можливість, прошу включити по фракціям голосування. Дякую.</p>
<p>Найбільше голосів дав "Блок Петра Порошенка". Дякую вам.</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Шановні народні депутати! Я ще раз хочу подякувати за вашу довіру і я хочу запросити до слова… Шановні народні депутати, я прошу зайняти свої місця.</p>
<p>У нас по порядку денному… <i>(Шум в залі)</i></p>
<p>Шановні колеги! Я думаю, що у нас є багато питань, які нам потрібно буде враховувати під час нашої роботи і Регламенту Верховної Ради. Я дякую всім членам Президії за те, що допомагали мені як голові Підготовчої робочої групи виконувати надзвичайно важливу функцію підготовки першого засідання Верховної Ради. Я просив би народних депутатів зосередитись на нашій роботі, зайняти свої місця.</p>
<p>Шановні колеги, у нас є за порядком денним дуже важливе питання – це питання про позачергове Послання Президента України "Про внутрішнє і зовнішнє становище України".</p>
<p>Я хочу запросити до слова Президента України Петра Олексійовича Порошенка. <i>(Оплески) </i></p>
<p>&nbsp;</p>
<p>ПОРОШЕНКО П.О.</p>
<p>Великий Український народе! Високодостойні і вельмишановні новообрані народні депутати Верховної Ради України! Високоповажні закордонні гості!</p>
<p>Виклики і загрози, яких перед нашою державою, перед Україною не стояло з часів Другої світової війни та повоєнної розправи з Українським національним рухом, і водночас унікальний шанс, який дуже відповідальний український народ подарував українській державі, вперше обравши до українського парламенту проєвропейську конституційну більшість, - таких можливостей не відкривалося перед Україною ще ніколи. Такою є вичерпна характеристика внутрішнього та зовнішнього становища.</p>
<p>І наше з вами завдання можу передати простою формулою: відвести загрози і використати шанс. В ці дні українці відзначають річницю Революції гідності, героїчного повстання проти тиранії. Минуло відтоді лише 365 днів. Лише один раз Земля обернулася навколо Сонця. А здається, пройшла ціла епоха. Так сильно змінилася країна і так сильно змінився світ навколо нас!</p>
<p>Завтра - рік після Вільнюсу. 28-29 листопада 2013 року у Вільнюсі Україна мала підписати історичну Угоду про асоціацію. Але тодішній малоросійський режим зухвало намагався поховати європейську перспективу нашої великої європейської нації. Насправді ж дискусія про вибір між Європейським Союзом і Митним союзом, на мою думку, була лише окозамилюванням. Я в цьому абсолютно переконаний.</p>
<p>На той момент наші сусіди разом з п'ятою колоною всередині країни прискореними темпами здійснювали повний демонтаж української державності. Україну оплутували непосильними боргами, цілеспрямовано&nbsp;&nbsp;&nbsp; (і зараз ті, хто сидять в цьому залі, можуть це підтвердити), цілеспрямовано зруйновували, руйнували Збройні Сили України і українську армію. Спецслужби знищувалися під управлінням іноземних громадян. Проведи такий режим при владі ще 2-3 роки, і від нашої з вами рідної України&nbsp; залишилася б хіба що вивіска.</p>
<p>Такий історичний кінець ними був запрограмований. Проте, Революція гідності підірвала той пекельний комп'ютерний разом з його диявольською програмою. План тихої ліквідації України ми як народ України зірвали рік тому. І тоді ворог пішов на нас війною.</p>
<p>Військова загроза, замах на наш суверенітет, на нашу незалежність, на нашу територіальну цілісність, нехтування нормами міжнародними права з боку однієї з найбільших країн світу, криза глобальної та європейської систем безпеки та спроби ще раз вдатися до історично збанкрутілої політики умиротворіння агресора, відсутність надійних гарантій зовнішньої безпеки, що не дозволяє нам повною мірою розраховувати на існуючі міжнародно-правові інструменти для захисту наших українських національних інтересів. Такими є головні виклики і такими є головні загрози, які стоять перед нашою країною.</p>
<p>До речі, Третьою світовою війною нас лякати не треба. Насправді розпочинати її ніхто не збирається. І це теж важливо врахувати в аналізі.</p>
<p>Отже, ми з вами, &nbsp;шановні&nbsp; новообрані народні депутати, шановний&nbsp; український народ! Живемо в умовах війни. І ця війна, безумовно, гальмує наші плани. Ну наприклад, як переконати інвесторів вкладати гроші&nbsp; в державу, яка воює? Яким чином можна&nbsp; забезпечити стале зростання країни, коли значна частина економіки&nbsp; просто зруйнована фізично? І на ці питання&nbsp; ми&nbsp; з вами спільно маємо найти&nbsp; відповіді.&nbsp;</p>
<p>І все ж таки я впевнений, що&nbsp; мій мирний план, розроблений на його основі,&nbsp; мирного плану, Мінський протокол і Мінський меморандум у підсумку приведуть до миру на Донбасі. В якості&nbsp; безальтернативної бази для політичного врегулювання цей документ визнаний всім світом, до речі,&nbsp; в&nbsp; тому числі і Російською Федерацією, яка взагалі-то&nbsp; і поставила під цим Мінським меморандумом свій підпис.&nbsp; Однак, зазираючи у майбутнє, чітко бачимо, що&nbsp; встановлення миру на Донбасі&nbsp; не означатиме позбавлення від військової&nbsp; загрози зі&nbsp; сходу. На&nbsp; жаль, ця&nbsp; загроза&nbsp; проглядається на&nbsp; дуже далекосяжну історичну перспективу і постійно потребуватиме великих&nbsp; зусиль і колосальних ресурсів. Це реальність, яку Україна усвідомила запізно, яку ми&nbsp;&nbsp; змінити навряд чи зможемо, але якій треба навчитися протидіяти, вибачте, інколи навіть спати з револьвером під подушкою, бо так званий враг біля&nbsp; воріт. <i>&nbsp;(Оплески)</i></p>
<p>&nbsp;До речі,&nbsp; нашого&nbsp; успіху у реформах&nbsp;&nbsp; ворог боїться ще більше, ніж нашої&nbsp; перемоги на фронтах.&nbsp; Тому&nbsp; цілять в наш не лише "градами", не менш потужною зброєю є&nbsp; економічна агресія, яка має на меті не просто&nbsp; послабити Україну, а максимально&nbsp; вичавити&nbsp; нас, максимально виснажити Україну аж до повного знесилення. Сіяти ж на цьому ґрунті&nbsp; зневіру, &nbsp;депресію, розбрат, хаос в головах – то вже завдання сучасних послідовників Геббельса, мобілізованих на інформаційну війну проти України.</p>
<p>&nbsp;І якщо говорити про ключовий внутрішній виклик, на мою думку, їм залишається корупція. Я хотів би в цьому контексті назвати ще і бідність, однако, ясно, що першопричиною вкрай низького рівня життя переважної більшості українців є тотальна корумпованість державного апарату, сфери державних послуг, некомпетентність і неефективність державного управління. Меркантильна, так би мовити, безідейна корупція, куди сильніший внутрішній союзник нашого зовнішнього ворога, ніж його ідеологічно вмотивована п'ята колона. А безробіття, бідність, соціальна несправедливість тепер загрожують не просто зростанням протестних настроїв в суспільстві, вони можуть, і обов'язково будуть, використовуватися в органах для дестабілізації ситуації в країні. І на цьому, до речі, я хотів би відкласти в бік чорні фарби і описати унікальні можливості, які відкрила Революція гідності перед всією країною, як перед тими, хто брав в ній участь, так і перед тими, хто косо, з-під лоба, а інколи навіть із ненавистю спостерігав за нашою революцією, перед тією частиною цієї зали, яка об'єдналася в нову коаліцію, і я вітаю, і дякую вам за це, і навіть перед тими, хто залишається в опозиції. "Не було щастя, да, нещастя допомогло," - мовить українська приказка. Будь-яка дія викликає протидію – вчить третій закон Ньютона.</p>
<p>Отож, агресія проти України зі Сходу мобілізувала світ на підтримку України. Так, за нас не вступили у війну. Але ніхто нас і не повинен захищати, крім нас самих, тим більше, що вчасно, в середині 90-х наша держава і тодішня &nbsp;українська влада не подбала своєчасно про приєднання до НАТО як до найбільш надійної системи колективної безпеки. І пізніше дехто в цій залі бавився, надуваючи повітряні кульки (ми всі це пам'ятаємо), але наші західні сусіди по пострадянському табору безперешкодно скористалися цією можливістю ще в 90-ті. Але попри це ми отримали колосальну підтримку і довіру з боку всього світу.</p>
<p>Революція гідності – колосальний і героїчний спротив українців проти агресії, повернення нашої країни на шлях демократії, проведення вільних демократичних президентських&nbsp; виборів, проведення вільних демократичних парламентських виборів. Все це на небачену висоту підняло міжнародний авторитет України і рівень наших партнерських стосунків з країнами Великої сімки, з державами-членами Європейського Союзу, з більш ніж сотнею держав, які потужно підтримують Україну, в тому числі в міжнародних організаціях на засіданні Генеральної Асамблеї Організації Об'єднаних Націй.</p>
<p>Цей авторитет, віру світу в потенційну успішність українського проекту, готовність допомогти в його реалізації ми з вами повинні конвертувати в широкий потік іноземних інвестицій в українську економіку, який в купі з важкою, повсякденною працею кожного з нас, почне підвищувати соціальні стандарти українців до рівня європейських.</p>
<p>Історичний факт, – писав Дмитро Донцов в "Підставах нашої політики", – що жодна нація не визволялася лише власними силами. Здійснити їм свої політичні цілі вдавалося лише тоді, коли вони втягали в цю справу, в круг ідей загальнішого характеру, пов'язували її з інтересами інших держав. І саме це зараз ми будемо робити.</p>
<p>Якщо говорити про наші внутрішні можливості, за останній рік оформився один з головних чинників сталого розвитку – стабільна стійка &nbsp;демократична українська політична спільнота. Це те, що в наших сусідів в Польщі, Чехії, країнах Балтії було ще на початку 90-х і чого нам бракувало для успішного старту реформ. Тепер і у нас майже склався загальнонаціональний консенсус: куди рухатись, що будувати. Дискутуються лише деталі, лише питання, як краще.</p>
<p>Хитка ідеологічна рівновага, в якій Україна перебувала 23 роки, коли Україна балансувала між Сходом і Заходом, нарешті змінилися повною ясністю: сто відсотків українців&nbsp; зараз за єдину державу. <i>(Оплески)</i> За єдину країну! Конституційна більшість українців бачить її унітарною країною, ніяких федералізацій! <i>(Оплески)</i> І це, до речі, палкий привіт тим, хто зі Сходу чи з Заходу радить нам федералізуватися. <i>(Оплески)</i> Чому привіт?! Ви можете радити, але українці – проти. І ми нарешті є владою, яка вміє чути і здійснювати мрії українців. Я щиро на це сподіваюся.</p>
<p>Переважна більшість українських громадян нарешті підтримує реалізацію Угоди з Європейським Союзом – Угоди про асоціацію – і ідею вступу України&nbsp; до Євросоюзу. Ніколи до цього не було. <i>(Оплески)</i> Дорогі колеги, ми маємо цим скористатися.</p>
<p>Рекордних показників нарешті досягла кількість тих, хто вважає українську мову як єдиною державною! <i>(Оплески) </i></p>
<p>До речі, і протягом останнього року, не в останній мірі завдяки Росії, бо я не бачу більше чим це пояснити,&nbsp; в три-чотири рази зросла кількість прихильників вступу України до&nbsp; НАТО. <i>(Оплески)</i> Щоправда це&nbsp; питання&nbsp;&nbsp; залишається єдиним із так званих складних тем, в якому&nbsp; в кількох областях все ще зберігається рівна кількість полярних думок. Але в&nbsp; цілому багато в чому штучний поділ країни за географічною, етнічною, мовною, конфесійною ознакою нарешті подолано. І цей поділ відходить в&nbsp; минуле. <i>(Оплески) </i>Україна ніколи не була такою об'єднаною, як зараз.</p>
<p>Ворог поставив собі за мету не просто переглянути кордони, мета інша. Нікому не потрібен Донецьк, Луганськ чи Донбас. Ми чітко знаємо, що питання йшлося про те, щоб розколоти державу або зовсім її зтерти з карти, знищити нас як великий європейський народ. Та ворог грубо прорахувався. Українська політична нація остаточно ствердилася на всіх теренах Західних і Східних, Північних і Південних, вона об'єднала представників різних етносів і&nbsp; носіїв різних мов. Своєю участю у Вітчизняній війні 2014 року за незалежність України наші російськомовні співвітчизники продемонстрували, що&nbsp; російською мовою вони люблять Україну аж ніяк не менше, ніж ми – українською. <i>(Оплески)</i></p>
<p>І я&nbsp; пишаюся мудрістю і відповідальністю&nbsp; наших співвітчизників. Ми всі разом стали єдиним організмом, який може встояти перед будь-якими політичними маніпуляціями зсередини і тиском ззовні, і це ще&nbsp; одна важлива запорука успішності реформи.</p>
<p>Вельмишановні колеги, достроковими виборами завершується створення&nbsp; політичних передумов для&nbsp; проведення змін. Я абсолютно переконаний, що вчинив правильно, розпустивши попередній парламент, незважаючи на те, що тоді це моє рішення мало дуже жорстку критику. Чесні, прозорі, демократичні вибори вперше в нашій історії оновили Верховну Раду України більш, як на 50 відсотків. <i>(Оплески)</i></p>
<p>І мені надзвичайно приємно бачити серед вас як тих, хто має за плечима вже великий політичний досвід – досвід реформування, пройшов суворі випробування, але особливо радий бачити тут кількість нових молодих облич. Тому що ви і є саме тією свіжою кров'ю, яку конче потребує українська політика. Ласкаво просимо до Верховної Ради. <i>(Оплески)</i>&nbsp; І щиро поздоровляю вас з обранням народними депутатами а прийняття присяги і закликаю до нашої спільної роботи на благо України. Я як Президент України твердо переконаний, свято вірю, все у нас получиться. У вас&nbsp; рекордно коротка спікеріада, особливо якщо це порівняти з 1998 роком, дехто пам'ятає, скільки це тоді тривало. Я переконаний, в нас буде дуже коротка прем'єріада, бо ми не маємо права витрачати час.</p>
<p>Вітаю вас, шановний Володимире Борисовичу, з обранням спікером! Вже позаду рекордно швидке формування коаліції, а попереду, думаю, що блискавичне, але дуже відповідальне формування уряду. Для проведення реформ, здається, вже на старті ми з вами набираємо тої необхідної швидкості, яка необхідна для того, щоб злетіти. Закликаю: швидкість не втрачати. Важливо, що при створенні&nbsp; не посади ділили, мені&nbsp; приємно було це спостерігати, а напрацювали детальний план &nbsp;фундаментальних змін в країні. І ці масштабні перетворення мають стати наступним етапом нашої революції, плавно перетікаючи в ефективне реформування. Як ініціатор саме такого підходу до коаліційної угоди я хотів би подякувати вам за настільки відповідальну і ґрунтовну її підготовку. Сподіваюся, що над її реалізацією цей зал буде працювати з таким самим завзяттям, як і над підготовкою Коаліційної угоди. Я думаю, що практика була дуже вражаючою.</p>
<p>Уважно прочитав цю угоду. Є речі, які я, можливо, особисто виписав би інакше. Наприклад, в регламентній частині. Ну, хіба принцип консенсусного ухвалення рішень Радою коаліції лише одноголосно не нагадує "ліберум вето" в середньовічному сеймі Речі Посполитої, коли одним-єдиним вигуком "Не позволям!" можна було заблокувати будь-яке рішення? Думаю, польські історики могли б нам багато цікавого розповісти про цей досвід. Але насправді суті це не змінює. В її реалізації, реформаторської, проєвропейської Коаліційної угоди, я є надійним союзником нового парламенту і керуватимуся насамперед Конституцією України, де чітко, ну, більш-менш, виписані повноваження і сфери відповідальності української влади. <i>(Оплески)</i></p>
<p>&nbsp;Я впевнений, що тільки від ефективної взаємодії, від нашої синергії ми зможемо реально добитися тих результатів, яких очікує український народ. І я зроблю все від мене залежне, щоб забезпечити ефективну і злагоджену роботу Президента, Верховної Ради, Кабінету Міністрів України.</p>
<p>Прізвище нового Прем'єр-міністра кружляє тут в повітрі. Я його запропонував на перший же день після виборів. Дякую фракції за те, що підтримала пропозицію Президента і вже за лічені хвилини я зроблю відповідне подання Верховній Раді України.</p>
<p>Ми з Арсенієм Петровичем добре засвоїли уроки нещодавньої історії, і з червня місяця свою спільну роботу будували так, що країна, здається, лише в останні дні парламентської кампанії помітила, що ми не йдемо на вибори однією колоною. Але команда у нас, я не маю жодного сумніву, всієї команди парламентської коаліції, має бути одна – наша національна українська переможна збірна.</p>
<p>Я пригадую слова, які колись почув з вуст одного з батьків-засновників Незалежної України, який теж сидів в цьому залі, В'ячеслава Чорновола, який казав: "І парламенти, і прем'єри, і президенти приходять і відходять. Залишається лише свята справа нашого історичного відродження, справа демократії, справа державної незалежності. Дай Боже нам любити Україну понад усе сьогодні, коли вона у нас є, щоб не довелося гірко любити, втративши".&nbsp; А ще він казав (він казав, до речі, не я!) щодо ставлення до революції: "Нам потрібні сьогодні реформи, а не революції; сила закону, а не закон сили; добробут народу, а не всенародні злидні; суспільна злагода, а не затята ворожнеча; демократія, а не диктатура".</p>
<p>Я думаю, що сьогодні саме час втілити в життя слова Чорновола. <i>&nbsp;(Бурхливі оплески) </i></p>
<p>&nbsp; Шановні народні депутати! Національний інститут стратегічних досліджень за участю апарата Ради національної безпеки і оборони України&nbsp; підготував проект аналітичної доповіді про внутрішнє та зовнішнє становище України в сфері національної безпеки. Ні, це не є істина в останній інстанції, а ґрунтовна основа для широкої дискусії в тому числі&nbsp; і за вашої участі у відповідних комітетах. Цей матеріал стане нам в нагоді при ухваленні стратегічних рішень і підготовки законів. Нині ж я коротко зупинюся на деяких найважливіших питаннях &nbsp;нашої спільної з вами стратегії, що стосується національної безпеки в ширшому її розумінні.</p>
<p>Найгірші справи в нас в судовій системі. Наші, вибачте на слові, "попєрєднікі" завбачливо окопалися в судах, а саме нашпигували їх своїми людьми, які тепер перетворюють ці сюди в адвокатуру із захисту прав та інтересів одіозних представників колишнього режиму. (<i>Оплески)</i></p>
<p>Притчею во язицах стало рішення судді про звільнення з-під арешту командира роти "Беркуту", який звинувачується в розстрілі Небесної сотні. Наводжу лише один цей приклад не тому, що він поодинокий, а тому що він дуже промовистий сам по собі.</p>
<p>Судова система, яка більшою мірою, ніж будь-що, потребує санації, цьому очищенню чинить найбільший спротив. Як Президент я не маю права тиснути на конкретні суди і не буду цього робити. А от систему змінити разом з вами нам не просто дозволено, а наказано виборцями. І це те, з чого нам потрібно починати. Отже, однією з перших має стартувати справжня судова реформа. <i>(Оплески)</i></p>
<p>Відповідні законопроекти буду подавати як екстра-невідкладні. Бо з такими судами, як тепер, в безпеці можуть почуватися лише ті, в кого є проблеми з законом. А законослухняним громадянам від таких судів варто триматися подалі&nbsp;– правди там не знайти.</p>
<p>Зрозуміло, що дотичним до судової реформи є і реформування всіх правоохоронних органів. Дуже дякую, що цей розділ гарно виписаний в Коаліційній угоді. Дякую військовослужбовцям, які є зараз в цьому парламенті, відчувається професійний підхід. Дякую за те, що одним із перших або, може, першим поставлено реформування Міністерства внутрішніх справ і Генеральної прокуратури.</p>
<p>Дозвольте нагадати, що стара Верховна Рада, в тому числі за нашим спільним і моїм наполяганням, встигла таки ухвалити новий Закон про прокуратуру, він незабаром вступить в дію, як і Закон про Національне антикорупційне бюро.</p>
<p>Дорогі друзі! Маю тут конкретну пропозицію до всіх, хто причетний відповідно до процедури, виписаної в законі, до призначення керівника цієї надважливішої інституції. Я пропоную запросити на цю посаду людину з-поза меж України. Вона матиме одну перевагу – відсутність зв'язків в українській політичній еліті, ніхто нікому не є кумом, сватом, братом.<i> (Оплески)</i> Рівновіддалений від всіх політичних сил технократ, якому ми всі довіряємо, який продемонструє ефективність наших дій. Судячи з бурних оплесків і гулу в залі,не всі підтримують цю ідею.</p>
<p>Реформувати… Я не маю жодного сумніву, що реформатори всіх часів і народів не цуралися долучати до змін іноземців. І у нас зараз багатьом відомствам допомагають закордонні консультанти, та цього замало. Моя ідея полягає в тому, щоби через зміни в законах надати право залучати на державну службу іноземців, включно аж до членства в уряді.&nbsp; <i>(Оплески) </i></p>
<p>Або розширити коло осіб, яким Президент України може надавати українське громадянство, причому в прискореному режимі. І рішучі кроки таких іноземців, які будуть готові скласти власне громадянство і прийняти громадянство України, будуть тим підтвердженням рішучості намірів наших потенційних партнерів і кандидатів.<i>(Оплески) </i></p>
<p>Завдяки останнім…</p>
<p>Колеги, прошу уваги. Ми будемо ще мати можливість обговорити ініціативи Президента.&nbsp;</p>
<p>Завдяки резонансам в засобах масової інформації, останнім часом ви напевно відчули початок кількох крупних антикорупційних процесів. Мені дуже часто закидають і радять "не виносити з хати сміття". Я особисто думаю інакше: чим більше розголосу, чим швидше люди відчують, що керівництво держави не терпітиме корупцію. Та і в смітті, до речі, якщо жити в смітті, можна задихнутися. Сміття треба виносити. Втім, я не хотів би формувати хибне враження нібито корупцію можна подолати лише репресіями. Поки буде відповідний гумус, з нього виростатиме нові і нові корупціонери, як гриби після дощу. Куди ефективніше боротися з причинами корупції, руйнувати її механізми та з людською природою "нічого не вдієш", але дерегуляція, зменшення ролі чиновництва, хоча і не є панацеєю, але є дуже сильнодіючим препаратом для боротьби з цією епідемією.</p>
<p>Я ретельно проаналізував більшість рішень з дерегуляції, ухвалених останніми роками. Там дуже цікавий винахід, хоч бери і патентуй. Відомство нібито ліквідуються, відомств стає дедалі менше, а от його функції тонким-тонким шаром розповсюджується і розмазується серед інших міністерств і відомств. Можу на власній практиці повідомити: підприємцю байдуже з якою ксівою приходять до нього з перевіркою. <i>(Оплески) </i>Я впевнений, що така дерегуляція є профанаціє. Реально ж дерегуляція разом з податковою реформою мають запустити економіку і відновити процес зростання. І я не маю жодного сумніву ми обов'язково досягнемо в цьому процесі успіху.</p>
<p>Частиною тектонічних перетворень має стати і реформування оборонного сектору: армії, спецслужб, військово-промислового комплексу. Надто повірили в перспективи миру останнім часом в усьому світі. І ми надто рано повірили у вічний мир. Пожинаємо тепер гіркі плоди і чужої агресивності, і&nbsp;&nbsp; &nbsp;власного безвідповідального пацифізму. Думаю, що ви всі розумієте, що у нас немає іншого виходу, як нарощувати військові асигнування, і вже зовсім скоро до цієї Верховної Ради України подадуть відповідний проект бюджету. Я розраховую на нашу співпрацю. Я розраховую на патріотизм. Я розраховую, що ми сьогодні зможемо дати адекватну відповідь, в тому числі й бюджетом на ці загрози, бо навколо наших кордонів іноземних солдат, як сарани, а найближчими роками Україна мусить розраховувати, в першу чергу, на боєздатність власних Збройних Сил. Для цього нам потрібно, насамперед, вкластися фінансами і зусиллями в доозброєння і переозброєння військ засобами високоточного вогневого ураження, сучасними пристроями розвідки і зв'язку, новою бронетехнікою, модернізувати і збільшити кількісно бойову авіацію.</p>
<p>В зоні АТО виявилася неефективність старої системи: тилового, речового, продовольчого, технічного, медичного забезпечення. Ми на ходу її міняємо разом з міністром оборони і з широким залученням волонтерів, необтяжених мертвими і часом просто, вибачте, дурнуватими інструкціями часів Першої світової війни. <i>(Оплески)</i>&nbsp; Все дуже просто: тих, хто не справився,&nbsp; звільняють, і не треба боятися цього; ті, хто прокрався – має сісти. Невідворотність покарання має бути ключовим принципом. <i>(Оплески)</i></p>
<p>Щоб забезпечити ритмічне фінансування підприємств військово-промислового комплексу, ми вже зараз починаємо проектувати державне оборонне замовлення не на рік, а мінімум на три, хоча й потрібен ширший горизонт планування.</p>
<p>Неминучою є певна мілітаризація суспільства в здорових межах. Навіть початкова військова підготовка має стати одним із головних предметів в школі. Саме там закладаються основи військово-патріотичного виховання <i>(оплески)</i>&nbsp; і ми маємо це відродити.</p>
<p>У нас нема сьогодні іншого вибору, крім як, поки що, відмовитися від повного переходу армії на контрактну основу. Як би це непопулярно не звучало, сусіди підправили наші плани і без призову, поки що ніяк.</p>
<p>Сьогодні незаперечним є факт, що проголошена в 2010 році позаблоковість України не змогла та й не могла гарантувати безпеку і територіальну цілісність нашої країни. Від неї треба відмовлятися. <i>(Оплески) </i>Ця позиція призвела до великих втрат. Тому ми і вирішили повернутися до курсу на інтеграцію до євроатлантичного безпекового простору. <i>(Оплески)</i></p>
<p>&nbsp;Ми вже сьогодні поглиблюємо співпрацю з НАТО. Працюємо над оперативною сумісністю Збройних Сил України з армією країн-членів Альянсу, переорієнтовуємося на натівські стандарти в оборонно-безпековому комплексі. Але в той же час закликаю всіх усвідомити, що політичні спекуляції навколо негайного вже сьогодні приєднання до НАТО не наближають, а на жаль, навпаки віддаляють від України час вступу.</p>
<p>По-перше, потрібно не словом, а ділом, реальною працею досягти критеріїв, які потребують членства в НАТО.</p>
<p>І по-друге, будемо відвертими: слід брати до уваги і дуже обережне ставлення до цієї теми великої кількості з боку деяких наших зарубіжних партнерів. Зробили заяву – тут же отримали відповідь про те, що Україна ніколи не буде членом НАТО. Це не їм вирішувати. Це вирішувати українському народу. <i>(Оплески)</i></p>
<p>&nbsp;І треба починати не з гучних заяв, яких було вже багато, а з реальних практичних реформ. До речі, реформи і критерії, які є в Плані дій щодо членства в НАТО, і реформи і критерії, які є в Угоді по асоціації, на 96 &nbsp;відсотків співпадають. Давайте будувати і реалізовувати Угоду про асоціацію з Європейським Союзом.</p>
<p>Дорогі співвітчизники, шановні народні депутати! Демократія&nbsp; – теж&nbsp; інструмент забезпечення національної безпеки. Парламентська коаліція, яку ви сформували, по суті є конституційною більшістю. Це 302 депутати. Такої коаліції ще не було. До речі, я не маю жодного сумніву, що ми ще можемо на декілька депутатів зрости.</p>
<p>Це породжує величезну спокусу не чути меншості. І від цього я теж хотів би вас застерегти. Мої ідеологічні однодумці – це, звісно, ті, хто об'єднався в коаліцію. Але я не Президент коаліції. Я – Президент всієї країни, Президент всіх українців. І як тих, хто голосував… Шановні друзі з опозиції, я до вас звертаюся. Я – Президент усіх українців, як тих, хто голосував за мене, так і тих, хто мав інший вибір. Отож я маю слухати і парламентську опозицію.</p>
<p>Єдність країни є для нас беззаперечною цінністю. Раз так, то ще важливіше, ніж чути думку опозиції в Раді, рахуватися з наявністю ідеологічної меншості в суспільстві. Чимало людей, на жаль, все ще поглядають в бік Митного союзу, підтримують про другу державну мову тощо. Буду відвертим, ми не станемо надавати носіям подібних думок і ніколи не дамо право вето на геополітичні і цивілізаційні рішення переконливої більшості, наявність якої засвідчено президентськими і парламентськими виборами. Але запланована мною і підтримана вами ідея децентралізації влади дасть вражаючі можливості враховувати місцеву специфіку, в тому числі в питаннях віри, історичної пам'яті, мови, релігії, етнічних традицій та вираження іншої інакшості. <i>(Оплески) </i></p>
<p>Ми до всіх цих проявів повинні ставитися з повагою.&nbsp; Це стосується і питань мови. Врешті-решт головна різниця між Україною і Росією полягає вже не тільки і не стільки в мові, скільки в різній політичній культурі, яка була продемонстрована під час виборів і під час нашої Революції&nbsp; гідності, в різних типах стосунків між владою і суспільством і в різному ставленні до свободи і демократії. Зазначені зміни однак не знімають з порядку денного&nbsp; питання підтримки української мови і тих&nbsp; заходів, які в&nbsp; європейській політичній культурі називаються позитивною&nbsp; дискримінацією.&nbsp; Це така форма підтримки тих, хто тривалий історичний час піддавався переслідуванням та&nbsp; утискам. І українська мова як єдина державна мова є надзвичайно важливим консолідуючим чинником суспільства і держави.&nbsp; <i>&nbsp;(Оплески)</i></p>
<p>Питання національної безпеки&nbsp; стосуються&nbsp; і церковних проблем. Це надто чутлива сфера, яка потребує обережності, де протипоказані різкі рухи, де перш ніж раз відрізати,&nbsp; міряють не сім, а&nbsp; сімдесят сім разів. Але з досвіду останніх років ми ніколи не забудемо, що інколи підготовка до поглинання країни починається нібито&nbsp; із спільних молитов або хресних&nbsp; ходів. Ми всі маємо пам'ятати про любов до Батьківщини, про любов&nbsp; до України. І я впевнений, що це має бути нашим першим пріоритетом.</p>
<p>Шановні народні депутати,&nbsp; ми не обираємо&nbsp; час, в&nbsp; який народжуємося чи&nbsp; помираємо, але самі&nbsp; визначаємо, що робити в цьому&nbsp;&nbsp; проміжку. Від нас з вами&nbsp; залежить чи ми увійдемо в історію&nbsp; як&nbsp; жертви внутрішніх чвар та&nbsp; зовнішньої агресії, чи&nbsp; сила і дух українського народу, українських воїнів і героїв,&nbsp; тих, хто&nbsp; захищає нас на донецькій землі і&nbsp; допомагає нам з&nbsp; українських небес, дозволить нам збудувати іншу, успішну країну. Наша політика&nbsp; має бути спрямована на те, щоб на крок і крок за кроком рухатись&nbsp; від країни &nbsp;Революції гідності до, власне, країни гідності. І я впевнений, що нам з вами вдасться її побудувати. Хочу, щоб ви кожного разу, ступаючи до цієї сесійної зали так само як і я, коли захожу в будинок адміністрації на Банковій, згадували про полеглих, які віддали життя за Україну як за сотні кілометрів звідси, так і за декілька кварталів на Алеї Небесної Сотні, і щоб так само згадувати про живих, які потребують ефективного урядування, успішних реформ, розвинутої економіки, соціальних гарантій і справедливості, саме справедливості. І, я думаю, що нам вдасться побудувати таку державу. В нас більше немає часу на розмови, це чітко підтверджує український народ. Більшість, коаліцію створено. Політична воля до змін є. Чіткий план дій і Коаліційна угода також. Маємо шанс на його виконання. Тож стаємо до роботи і, щоб за 5 років ми були готові подати заявку на членство в Європейському Союзу. <i>(Оплески) </i></p>
<p>І останнє, мені здається, найважливіше. Євангеліє вчить, що царства, які поділені в середині впадуть. Так будемо ж єдиними, бо настав момент гуртуватися в боротьбі за Україну, а не чубитися у вовтузні один проти одного. Час єднатися навколо миру і навколо реформ. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ Героям слава!</p>
<p>&nbsp;</p>
<p>ПОРОШЕНКО П.О. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякуємо, шановний пане Президенте.</p>
<p>Шановні колеги, я хочу ще раз наголосити на тому, що відповідно до статті 83 Конституції України хочу офіційно оголосити, що 27 листопада 2014 року було сформовано та зареєстровано&nbsp; в Апараті Верховної Ради України коаліцію депутатських фракцій у Верховній Раді України восьмого скликання. Коаліція депутатських фракцій сформована на підставі Угоди про коаліцію депутатських фракцій у Верховній Раді України, підписана головами депутатських фракцій: фракцією "Блока Петра Порошенка", фракцією "Народний Фронт", фракцією Об'єднання "Самопоміч", фракцією "Радикальна партія Олега Ляшка" і фракцією Всеукраїнського об'єднання "Батьківщина" у складі 302 народних депутата України, які особистими підписами підтвердили свою згоду стати членами коаліції. Списки членів названих депутатських фракцій з особистими підписами народних депутатів, що є невід'ємною складовою угоди, вам роздано.</p>
<p>Шановні колеги, ми можемо продовжувати розгляд питань порядку денного після виступу пана Президента. І відповідно до нашого порядку денного ми переходимо до питання про призначення Прем'єр-міністра України. Відповідно до статей 85, 114 Конституції України Прем'єр-міністр України призначається Верховною Радою за поданням Президента України. Згідно з статтею 83 Конституції України&nbsp; коаліція, я б просив би вашої уваги, вельмишановні панове народні депутати, коаліція депутатських фракцій внесла свою пропозицію щодо кандидатури на посаду Прем'єр-міністра Президентові України.</p>
<p>Відповідно до статті 106 Конституції України Президент України 27 листопада, зараз зробить внесення кандидатури на посаду Прем'єр-міністра України. Для представлення кандидата на посаду Прем'єр-міністра України я хочу запросити до слова Президента України Петра Олексійовича Порошенка. Прошу, вельмишановний пане Президенте.</p>
<p>&nbsp;</p>
<p>&nbsp;ПОРОШЕНКО П.О. Шановні народні депутати,&nbsp; до мене надійшло подання за підписом керівників п'яти фракцій. Голова фракції &nbsp;Політичної партії "Блок Петра Порошенка" Юрій Луценко, голова фракції Політичної партії "Народний Фронт" Олександр Турчинов, голова фракції Політичної Об'єднання "Самопоміч" Березюк, голова фракції Політичної партії Радикальної партії Олега Ляшка Олег Ляшко, голова фракції Політичної партії Всеукраїнське об'єднання "Батьківщина" Юлія Тимошенко.</p>
<p>З інформуванням, що у Верховній Раді восьмого скликання утворена коаліції депутатських фракцій, коаліція депутатських фракцій у Верховній Раді восьмого скликання пропонує внести до Верховної Ради України Подання на призначення на посаду Прем'єр-міністра України Яценюка Арсенія Петровича. <i>(Оплески)</i></p>
<p>&nbsp;Конституція України дає Президенту 15 діб для того, щоби визначитись щодо Подання…, щоби визначитись щодо Подання кандидатури Прем'єр-міністра. В цій ситуації мені достатньо 15 секунд.</p>
<p>Я підписую Подання Президента України відповідно до пункту 9 частини першої статті, частини третьої статті 114 Конституції України, вношу за пропозицією коаліції депутатських фракцій у Верховній Раді України восьмого скликання Подання про призначення Арсенія Яценюка на посаду Прем'єр-міністра України. <i>(Оплески)</i> І більш того, закликаю всю сесійну залу підтримати Подання коаліції і Подання Президента. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Президенте.</p>
<p>А зараз дозвольте мені, відповідно до Подання Президента України запросити на цю трибуну кандидата на посаду Прем'єр-міністра України&nbsp; Арсенія Петровича Яценюка. <i>(Оплески)</i> Прошу вас, вельмишановний Арсенію &nbsp;Петровичу.</p>
<p>&nbsp;</p>
<p>14:55:49</p>
<p>ЯЦЕНЮК А.П.</p>
<p>Шановний український народе! Пане Президенте! Пане Голово! Шановні народні депутати України! Творити історію складно й непросто, на наші з вами плечі лягла найтяжча ноша. Ноша історичної відповідальності – зберегти&nbsp; державу і відвоювати нашу&nbsp; незалежність, "країна в війні, люди в біді", і від нас&nbsp; залежить, чи зупинимо ми агресію. Ми стоїмо перед зовнішньою агресією, а саме російська військова навала, яка є не що іншим, як зазіханням на територіальну цільність і нашу незалежність, як спроба знищити Україну.</p>
<p>Можна воювати з армією і напевно, можна армію перемогти, але не можна ніколи перемогти український народ і українську націю. <i>(Оплески)</i>&nbsp;</p>
<p>Шановний пане Президенте, моя вам&nbsp; рука для проведення всього того, що ви щойно сказали з цієї трибуни – це наша спільна відповідальність.</p>
<p>&nbsp;</p>
<p>ПОРОШЕНКО П.О. Дякую, пане Прем'єр-міністре.</p>
<p><i>(Оплески)</i></p>
<p>ЯЦЕНЮК А.П.</p>
<p>Дорогі друзі, а тепер є пропозиція швидко приступити до формування Кабінету Міністрів України. 2015 рік&nbsp; буде &nbsp;складніший, ніж в 2014, все в наших руках. Вперед, до роботи! Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, виступ кандидата на посаду Прем'єр-міністра Арсенія Петровича Яценюка, відповідно до подання коаліції, Президента України, відповідно подання Президента України парламенту здійснено. Чи є необхідність обговорювати кандидатуру? <i>(Шум у залі) </i>Ми її обговорювали. Голосуємо.</p>
<p>Шановні колеги, я ставлю на голосування питання про призначення Прем'єр-міністром України Арсенія Петровича Яценюка. Прошу голосувати і прошу підтримати кандидатуру Арсенія Петровича. Голосуємо, шановні колеги.</p>
<p>&nbsp;</p>
<p>14:59:34</p>
<p>За-341 <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, по фракціях. Дякую.</p>
<p>&nbsp;</p>
<p>ПОРОШЕНКО П.О.&nbsp; Шановні колеги, я хотів вас подякувати за плідну, ефективну, рекордну роботу. І впевнений в тому, що така форма співпраці, яка сьогодні була задекларована між Президентом, Прем'єром, урядом і Верховною Радою, буде нами продовжуватися і в подальшому. Дякую. Зі святом! З початком роботи Верховної Ради! З найбільш ефективною більшістю і всім складом Верховної Ради! Дякую! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Давайте подякуємо Президенту України. <i>(Оплески)</i></p>
<p>Дякую, шановні колеги. Прошу присідати. У нас залишилося з вами декілька питань, які ми можемо сьогодні розглянути відповідно до нашої Коаліційної угоди, а деякі питання будемо переносити на 2 грудня.</p>
<p>Перше питання: про… Наступне питання: про висвітлення роботи Верховної Ради України восьмого скликання. Постанова вам роздана. Якщо немає заперечень, я готовий ставити її на голосування. Немає заперечень? Немає.</p>
<p>Ставлю на голосування Постанову (1003) про висвітлення роботи Верховної Ради України восьмого скликання для прийняття за основу та в цілому. Прошу голосувати, шановні колеги народні депутати. Прошу голосувати.</p>
<p>&nbsp;</p>
<p>15:03:10</p>
<p>За-366</p>
<p>Рішення прийнято.</p>
<p>Наступне, шановні колеги. Наступне питання&nbsp; про комітети Верховної Ради. Теж питання вам роздано, ми його напрацювали в Підготовчій робочій групі. Але наскільки я бачу, є… раз, два, три… три питання. Давайте порадимося, шановні колеги.&nbsp;&nbsp;</p>
<p>Я вважаю, що якщо ми узгоджено перенесемо на… там є правки по компетенціям. Якщо ми перенесемо це питання до формування складу персонального комітетів, я думаю, нічого проблематичного тут немає, так я розумію?&nbsp; <i>(Шум у залі)</i></p>
<p>&nbsp;Всі згодні до цього?</p>
<p>&nbsp;</p>
<p>ГОЛОС ІЗ ЗАЛУ. Да!</p>
<p>&nbsp;</p>
<p>ГОЛОВУЮЧИЙ. Тоді, шановні колеги, я оголошую засідання Верховної Ради закритим і оголошую про те,&nbsp; що у вівторок о&nbsp; 10-й годині ранку ми розпочнемо нове пленарне засідання Верховної Ради&nbsp; України.</p>
<p>Дякую за вашу роботу і вашу довіру, шановні народні депутати. Дякую.&nbsp;&nbsp;&nbsp;</p>
<p>&nbsp;</p>
<p>&nbsp;</p>

