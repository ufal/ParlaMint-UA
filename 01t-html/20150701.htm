Стенограма пленарного засідання
01 липня 2015
&nbsp;
<p align=center>ЗАСІДАННЯ П'ЯТДЕСЯТ ВОСЬМЕ</p>
<p align=center>Сесійний зал Верховної Ради України</p>
<p align=center>1 липня 2015 року, 10 година</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p><b>&nbsp;</b></p>
<p>10:01:27</p>
<p>ГОЛОВУЮЧИЙ.</p>
<p>Шановні колеги, доброго ранку! Прошу заходити в зал, готуватись до початку нашої роботи, до реєстрації. Шановні колеги, з кулуарів заходимо в зал, займаємо робочі місця.</p>
<p>Я хочу вас повідомити, що вчора допізна відбувались наради з приводу законопроекту 1088 про застосування реєстраторів розрахункових операцій у сфері торгівлі, громадського харчування та послуг, які стосуються касових апаратів. Зараз вже таблички готуються. Ці таблички будуть роздані вам протягом початку нашої роботи, години-півтори. І як тільки таблички будуть роздані, цей законопроект буде поставлений на голосування.</p>
<p>Ми змогли знайти компромісний варіант, який би не робив би великого навантаження на підприємців і який був би прийнятний для МВФ. Ця позиція була прийнята спільно з фракціями коаліції і урядом. І після того, як будуть таблички роздані, цей законопроект буде поставлений на голосування. І я переконаний, буде підтриманий залом.</p>
<p>А зараз ми почнемо нашу роботу згідно Регламенту. Включимо в порядок денний. Зараз прошу приготуватись до реєстрації.</p>
<p>Шановні колеги, готові до реєстрації? Добре.</p>
<p>Я прошу шановних депутатів зареєструватися. Будь ласка, проходить реєстрація, прошу зареєструватися.</p>
<p>&nbsp;</p>
<p>10:04:07</p>
<p>У залі зареєстровано 295 депутатів. Можемо розпочинати нашу роботу. І я ранкове пленарне засідання Верховної Ради&nbsp; України оголошую відкритим.</p>
<p>В середу, згідно нашого Регламенту, ми маємо 30 хвилин на виступи народних депутатів з внесенням пропозицій, заяв, повідомлень. І я прошу народних депутатів приготуватися і записатися на виступи.</p>
<p>Шановні колеги, записуємося на виступи. Будь ласка, проводиться запис.</p>
<p>Головко Михайло Йосипович. Будь ласка, від трибуни, урочисто.&nbsp;</p>
<p>&nbsp;</p>
<p>10:05:29</p>
<p>ГОЛОВКО М.Й.</p>
<p>Михайло Головко, Всеукраїнське об'єднання&nbsp; "Свобода". Шановні депутати, шановні виборці! Я би хотів наголосити, сьогоднішній свій виступ, увагу на декількох ключових проблемах, які є зараз, дуже турбують українське суспільство. Найбільшою проблемою для нас, українців, є це некомпетенція нашого уряду, який робить, сам не знаю, що робить, а потім звісно, що це скасовують. Наприклад, спочатку вводять законопроект, оподатковують 15 відсотків пенсій, тепер хочуть це скасувати. Потім вводять обов'язкове застосування касових апаратів, тепер є ця проблема, намагаються знову це вже скасувати. Таке враження, що уряд взагалі не розуміє, що він хоче, що він має робити і яка доля українців. Це ми вже прекрасно бачимо, що цей уряд є непрофесійним і некомпетентним. Я хочу наголосити, що в сесійній залі знаходиться ряд важливих законопроектів.</p>
<p>Перше. Це є велика проблема те, що є лобісти, які намагаються скасувати норму, якої ми добилися врешті-решт, щоб пиво прирівняли до алкоголю. Але, на жаль, є лобісти в залі, які намагаються це скасувати, я розумію, що це є великі мільярди, які будуть осідати в кишенях тих лобістів, а це би мали ті кошти йти якраз на економіку, якраз на оздоровлення українського суспільства адже статистика сьогодні є жахлива, українська нація спивається і деградує, адже, ви знаєте, що ми займаємо ганебне перше місце в світі по підлітковому алкоголізму і кількість випитого етилового спирту на душу населення сьогодні є катастрофічна майже 16 літрів. Це говорить про те, що згідно даних ООН, якщо нація випиває більше 8 літрів, це вже йде безповоротній процес згасання, вимирання і деградація нації. Наша завдання зробити все, щоб захистити молодь і українське суспільство, щоб вона не спивалася молодь або навпаки потрібно створювати робочі місця, щоб розвивалися спорт, культура і, щоб була духовна і здорова нація, а не, я розумію, на тому заробляли мільярди оті самі пивні лобісти.</p>
<p>Тому наше завдання не пропустити цей закон 2971, урядовий, до речі, і зрозуміло чому уряд це лобіює, значить, він з-за цього хоче мати великі дивіденди приватні.</p>
<p>Ми також, я би хотів наголосити, що сьогодні в порядку денному є інші важливі законопроекти. Наша політична сила Всеукраїнське об'єднання "Свобода" буде підтримувати скасування законопроектів про введення обов'язково касових апаратів. Ми вимагаємо, щоб поставили завтра в сесійній залі законопроект 1558-1 – це про реструктуризацію валютних кредитів, адже ви знаєте, що Майдан фінансовий стоїть, і ми маємо послухати людей, і врешті-решт піти на крок до людей. Вести цей законопроект дозволить врешті-решт підтримати людей, адже ми повинні лобіювати не банки, а повинні все ж таки врешті-решт повернутися до людей обличчям. А також сьогодні знаходиться дуже важливий законопроект про молоко. Це я закликаю народних депутатів обов'язково його розглянути і підтримати селян. Бо ця закупівельна ціна на молоко, це є практично геноцид села. І ми маємо врешті-решт захистити селян, підтримати ці законопроекти. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги депутати, шановні друзі і члени "Опозиційного блоку", коли говорить виступаючий, нічого не можливо почути від того, що в залі величезний шум. Я вас дуже прошу, щоб ми працюючи в залі, змогли з повагою ставитись до виступаючого і один до одного. Прошу тишу в залі.</p>
<p>До слова запрошується Мірошниченко. Він передає слово Долженкову, будь ласка.</p>
<p>&nbsp;</p>
<p>10:09:07</p>
<p>ДОЛЖЕНКОВ О.В.</p>
<p>Доброго дня, шановні колеги, шановна президія, громадяни України! Сьогодні 1 липня і досить знакова подія настає з сьогоднішнього дня. Насправді їх дві знакові події. По-перше, це запровадження касових апаратів для другої групи платників єдиного податку виходячи з чинної редакції. І я сподіваюсь, що сьогодні у депутатів, народних депутатів України вистачить волі проголосувати за законопроект 1088. Краще було б, звичайно, законопроект 1718, на якому наполягає наша фракція "Опозиційний блок" щодо скасування вимоги запровадження касових апаратів для платників другої і третьої груп. Але коаліція дійшла до компромісного ріш6ення. Ми як фракція "Опозиційний блок" будемо підтримувати вказане компромісне рішення, оскільки краще зазначене компромісне рішення, а ніж нічого, оскільки у коаліції немає мужності голосувати за законопроект 1718. Рішення полягає в тому, що касові апарати будуть запроваджені для платників другої групи єдиного податку, для платників податку третьої групи фізичних осіб підприємців, у яких обсяг доходу не перевищує один мільйон гривень.</p>
<p>Другою не менш знаковою подією є набуття чинності системи електронного адміністрування ПДВ. На жаль, жодних зрушень позитивних в цьому питанні в цій залі ми не можемо спостерігати. Законопроект 2173–, 2173а не був провалений на засіданні комітету. Хочу зазначити, що дуже багато платників податків будуть стикатися з дуже серйозною проблемою щодо нарахування зазначеної формули щодо поповнення спецрахунків ПДВ. Оскільки зазначена система електронного адміністрування ПДВ фактично призводить до вилучення 20 відсотків обігу, всього вільного обігу грошових коштів на рахунки Держказначейства, це рахунки віртуальні системи електронного адміністрування ПДВ.</p>
<p>Фракція "Опозиційний блок" наполягає на тому, щоб продовжити тестовий режим системи електронного адміністрування ПДВ мінімум на півроку, оскільки як технологічно, так і сама формула є недосконалою. Фактично система є недосконалою і фактично ані платники податків, ані контролюючі органи не готові до запровадження цієї системи. На жаль, дуже багато і народних депутатів це розуміє, як представників коаліції, так і представників фракцій "Опозиційного блоку", так і позафракційних депутатів, але за примусом чинного уряду, Державної фіскальної служби, наполягають на запровадженні цієї системи саме з сьогоднішнього дня.</p>
<p>Хочу лише сподіватися, що вказана система не завдасть руйнівної шкоди платникам податків, оскільки дуже багато обґрунтованих підстав…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд, завершуйте.</p>
<p>&nbsp;</p>
<p>ДОЛЖЕНКОВ О.В. Я сподіваюся, що ми все ж таки вийдемо на компромісне рішення та продовжимо тестовий режим адміністрування ПДВ для того, щоб не завдати шкоди платникам податків. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Іван Кириленко передає слово Олександрі Кужель. Будь ласка.</p>
<p>&nbsp;</p>
<p>10:12:36</p>
<p>КУЖЕЛЬ О.В.</p>
<p>Дорогі друзі народні депутати! Ми всі з вами пам'ятаємо, що влада належить народу в Україні, да? Я думаю, що не всіх дуже дратує, що люди виходять під парламент і що ми повинні служити людям, а не відноситись таким чином, що ми не будемо їх слухати! Скажіть мені, будь ласка, ви чули вчора жінку, яка вийшла з іконою, вже зверталась не до вас, до влади, вона зверталась до Бога і просила: "Господи! Допоможи зберегти&nbsp;&nbsp;&nbsp; підприємців, які сьогодні годують свої&nbsp; сім'ї". Скажіть,&nbsp; будь ласка, коли&nbsp;&nbsp; ви стояли на Майдані, ви відчували&nbsp;&nbsp; те ж саме, коли Янукович на вас направляв чорні каски? Скажіть,&nbsp; в Небесній Сотні є&nbsp; хоч один політик, є хоч&nbsp; один великий бізнесмен, або олігарх? Там середній&nbsp; бізнес, який вийшов, щоб привести вас всіх до влади! Чому кожна влада приходить і вважає необхідним розпочати, щоб задавити&nbsp; малий&nbsp; і середній бізнес?! Чому&nbsp; ви не&nbsp; починаєте з монополістів, чому ви&nbsp; не починаєте з корупції, ви знаєте, що наші закони, вони&nbsp; не виконують</p>
<p>Вступив із сьогоднішнього дня Закон&nbsp; про ліцензування: 400 ліцензійних умов не здали,&nbsp; 400 видів діяльності і бізнес з сьогоднішнього дня страждає! Вони вийшли захищати&nbsp; власні&nbsp;&nbsp; родини, бо вони годують їх, годують найнятих осіб. Скажіть: ви створили всі разом&nbsp; хоч одне робоче місце,&nbsp; після того як прийшли до влади? Вам треба тільки руйнувати!</p>
<p>І тому,&nbsp; фракція "Батьківщина"&nbsp; послідовно, я підтверджую: послідовно відстоює&nbsp;&nbsp; захист малого і середнього бізнесу – це те,&nbsp; з чого починається демократія. Не з олігархів, не з міністрів і прем'єрів, а&nbsp;&nbsp; з людини простої, яка повинна&nbsp; працювати&nbsp; і не знати&nbsp;&nbsp; ваші всі ім'я, і їх ім'я.&nbsp; Дайте можливість&nbsp; людям працювати! А ви починаєте з того як пазл складаєте, що треба зробити, щоб вони загинули. Вчора так: "Ах-ах", на коаліції,&nbsp; "ну давайте&nbsp;&nbsp; миллиончик дадим" – обороту, у кого не буде кассового апарату.&nbsp; А ви знаєте, що в этом миллионе оборота: 200 тисяч монополісту Ахметову&nbsp; за електроенергію,&nbsp; орендна плата, податки на, податки на заробітну плату, державі податки, заробітна плата найманим особам і вартість товару. Скажіть, ви рахували?&nbsp; Ви хочете сьогодні&nbsp; продовжити експеримент, якого в світі не має крім в Азербайджані,&nbsp; адміністрування ПДВ рахунків.&nbsp; Ви заклали в закон 20 відсотків авансу ПДІ, у вас що,&nbsp; задача стоїть, щоб повністю загинула економіка&nbsp; України?!</p>
<p>&nbsp;Фракція&nbsp; "Батьківщина"&nbsp; призиває вас: отямтесь, рідні, отямтеся, бо це не питання, що ви будете голосувати, питання як&nbsp; ви будете дивитись в очі&nbsp; тим&nbsp; людям, які вас обрали. Слава Україні!</p>
<p>&nbsp;</p>
<p>ГОЛОВУЮЧИЙ. Скуратовський передає слово керівнику Радикальної партії Олега Ляшка Олегу Ляшку, будь ласка.</p>
<p>&nbsp;</p>
<p>10:15:53</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України! Шановні колеги народні депутати, глибоко в серце вразила нас новина, яку ми дізналися на День Конституції про нагородження орденом Ярослава Мудрого голови Центральної виборчої комісії Михайла Охендовського. Це саме той Охендовський, який разом із іншими членами Центральної виборчої комісії, на замовлення банди Януковича, фальсифікував парламентські вибори, фальсифікували президентські вибори, фальсифікували довибори в округах, зокрема, в Київській області, у Миколаївській області і в інших областях. І сьогодні замість того, щоб фальсифікаторів виборів, відомих "підрахуїв", які сьогодні продовжують сидіти у Центральній виборчій комісії, притягнути до відповідальності, їх нагороджують орденами Ярослава Мудрого. Ми вважаємо це ганьбою, ми вважаємо це дискредитацією державних звань, нагород, ми вважаємо це приниженням усього свідомого українського суспільства.</p>
<p>Тому фракція Радикальна партія звертається з вимогою до шанованого пана Президента України Петра Порошенка скасувати свій Указ про нагородження орденом Ярослава Мудрого Михайла Прохендовського. Крім того, ми зареєстрували в парламенті законопроект номер 2182, який зобов'язує Президента України внести подання до Верховної Ради про призначення нових членів Центральної виборчої комісії.</p>
<p>Я хочу нагадати вам, шановні колеги, з червня 2014 року збіг себе літній термін повноважень членів Центральної виборчої комісії. По сьогоднішній день нові члени Центральної виборчої комісії не обрані, а продовжують діяти старі. На яких підставах вони діють? Восьмий рік пішов, вже дев'ятий, як вони у незаконний спосіб виконують повноваження членів ЦВК і ці незаконні члени ЦВК, термін повноважень яких закінчився, сьогодні фальсифікуватимуть вибори у 205 окрузі в місті Чернігові. Конституція зобов'язує Президента внести подання на нових членів ЦВК, коли закінчилися повноваження старих.</p>
<p>Тому я звертаюся з вимогою до Президента України Порошенка виконати вимогу Конституції і внести до Верховної Ради для голосування кандидатури нових членів Центральної виборчої комісії.</p>
<p>Крім того, я звертаю увагу суспільства, що сьогодні в Конституційному Суді продовжують працювати, відправляти правосуддя 6 членів Конституційного Суду, які на вимогу Януковича в 2010 році ґвалтували Конституцію України. Продовжує працювати Уповноважена з прав людини Лутковська, яка так само була призначена Януковичем у…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд, завершуйте.</p>
<p>&nbsp;</p>
<p>ЛЯШКО О.В. У незаконний спосіб Лутковська була протягнута тут до присяги.</p>
<p>Я звертаюся до коаліції: давайте ми всіх тих, кого Янукович призначив, хто помагав йому будувати диктатуру, нарешті звільнимо з цих посад, які вони незаконно обіймають.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Вілкул Олександр Юрійович, "Опозиційний блок".</p>
<p>&nbsp;</p>
<p>10:19:30</p>
<p>ВІЛКУЛ О.Ю.</p>
<p>Уважаемый народ Украины, уважаемые коллеги! Сейчас рассматривается в парламенте ряд основополагающих законов и основополагающих решений, которые создадут новую систему взаимоотношений в стране, фактически новую систему власти. В первую очередь я говорю о тех изменениях в Конституцию, которые рассматриваются по децентрализации, и о тех законах. которые тоже рассматриваются на эту тему.</p>
<p>Что сейчас очень важно? Чтобы децентрализация в итоге не привела к еще большей централизации, централизации власти и центра, и Кабинета Министров, и Администрации Президента Украины. И очень важно, чтобы сейчас те законы и то давление, которое оказывается на территории по объединению громад, в итоге не привело к закрытию школ, больниц и детских садиках. В сельских районах это наиболее актуально, когда насильственным путем пытаются объединить несколько сельских советов. Все понимают, что это делается, для того, чтобы снизить затраты, закрыть школы, закрыть детские садики, закрыть больницы, таким образом сэкономить, снизить затраты на бюджет, что является абсолютно недопустимым.</p>
<p>Наоборот необходимо открывать школы. Село живет тогда, когда есть школа, когда есть врач, учитель, когда есть детский садик, когда есть ФАБ, по другому, это не бывает.</p>
<p>И Совет Европы, и ПАСЕ последние 10 лет очень много раз и особенно сейчас активно говорят Украине, говорят власти Украины, что лучший европейский опыт – это проведение местных референдумов. Когда сама громада решает, каким образом принимать те или иные решения.</p>
<p>К сожалению, в Украине нет закона о местных референдумах, а только в прошлом году, в Швейцарии, например, было проведено более 300 законов. Значит и сейчас очень актуально, сверх актуально, потому что принимаются решения в Конституции, принятие Закона Украины о местных референдумах, чтобы сами люди принимали решения.</p>
<p>Значит, нами разработан и мной подан в парламент Закон Украины "Про местные референдумы", здесь ровно 80 страниц, в которых четко описано, он предусматривает две нормы – это консультативный референдум и императивный.</p>
<p>Только на императивных референдумах, а решение их является обязательным, могут приниматься решения закрывать больницы, закрывать садики и закрывать школы. Без того чтобы спросить у людей, это нельзя делать ни в коем случае, как это делается сегодня.</p>
<p>Второе. Консультативный референдум. Здесь я выступаю от 80 процентов жителей города Днепропетровска, а также думают жители и Днепродзержинска, и Кировограда, которых… города которых хотят насильственно переименовать.</p>
<p>Давайте примем этот закон, внесем в повестку дня и уже на местных выборах, совместно с местными выборами осенью примем решение…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка, завершуйте.</p>
<p>&nbsp;</p>
<p>ВІЛКУЛ О.Ю. …примем решение, пусть жители сами города определятся, как должны их города называться. Эта затея сейчас несвоевременна, приведет к огромным затратам бюджета и к огромным затратам людей из кармана каждого…</p>
<p>&nbsp;</p>
<p>ГОЛОВУЮЧИЙ.&nbsp; Олег Осуховський передає слово Андрію Іллєнкові. Будь ласка.</p>
<p>&nbsp;</p>
<p>10:23:06</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ. Шановні українці, шановні колеги! Вчора була важлива, історична дата. На жаль, не було згадано про це на засіданні парламенту. У нас вчора не було можливості, маю на увазі у свободівців, це сказати з трибуни. Тому я це скажу сьогодні.</p>
<p>Вчора було 30 червня. А саме 30 червня 1941 року у місті Львові було проголошено Акт відновлення української державності. І це стало одним з етапів дійсно боротьби за незалежну українську державу. Після цього німецькі окупанти посадили до концтаборів фактично всіх лідерів українського національно-визвольного руху, які проголошували цей Акт.</p>
<p>Але боротьба за незалежну Україну продовжувалася. Сьогодні ми миємо незалежну державу. І наше завдання – щоб вона була незалежною не тільки за формою, але і за суттю. Щоб вона була українською та соціально справедливою.</p>
<p>Але, шановне товариство, чи є так на сьогоднішній день? Навіть після Революції гідності, чи є на сьогоднішній день виконані вимоги цієї Революції гідності? Чи сьогодні проходять в дійсності не на рівні піару і бутафорії, а в реальності ті реформи, які були необхідними для нашої держави і лишаються необхідними? Очевидно, що ні.</p>
<p>І це дуже добре видно на прикладі навіть таких очевидних і важливих рішень, які мали би дуже легко проходити через український парламент. Наприклад, як Закон про місцеві вибори. Ми знаємо, що ми проголосували на минулому пленарному тижні в першому читанні за відповідний Закон про місцеві вибори. Завтра ми повинні будемо голосувати вже в другому читанні і в цілому.</p>
<p>Але ж, шановні друзі, на жаль, є величезна проблема. Тіньові процеси в парламенті відбуваються. І сьогодні дуже багато сил задіяно для того, щоб провалити цей закон, щоб він не був прийнятий. Щоб провести місцеві вибори за старим законом. Це неприпустимо! Ми вже проводили парламентські вибори дострокові за старою виборчою системою. І до речі, досі не змінили її. І в результаті ми маємо величезні проблеми в нинішньому парламенті.</p>
<p>Так само, якщо ми проведемо за старим законом місцеві вибори, ми отримаємо хронічні хвороби на рівні місцевих рад. Це є абсолютно неприпустимо! І ми повинні дійсно розуміти, що це питання не тільки демократії, це питання не тільки реформ.</p>
<p>Це питання національної безпеки. Тому що саме на виборах в жовтні 15-го року антиукраїнські кремлівські сили будуть намагатися здійснити реванш в цілому ряді областей. І якщо будуть відбуватися вибори за старою системою, якщо ми не будемо робити жорсткішою відповідальність за фальсифікації, якщо ми не заборонимо платну політичну&nbsp; рекламу перед виборами, то ми можемо отримати фактичний реванш антиукраїнських сил. Ми цього допустити не повинні. Слава Україні!</p>
<p>&nbsp;</p>
<p>ГОЛОВУЮЧИЙ. Лапін Ігор передає слово Миколі Княжицькому, "Народний фронт". Будь ласка.</p>
<p>&nbsp;</p>
<p>10:26:15</p>
<p>КНЯЖИЦЬКИЙ М.Л.</p>
<p>Шановні друзі, я не знаю, чи ви помічаєте, як поволі після Майдану корупція з'їдає кожного з нас. Кожного з вас, мене. Я не знаю, чи помічаєте ви, що відбувається зараз&nbsp; в нашій країні.</p>
<p>Буквально вчора в німецькому посольстві вручали премію імені Шевченка німецьким митцям, які були причетні до постановки опери в Донецькому оперному театрі опери Вагнера. Театр зараз знищений. Його директор помер після важки перенесених переживань. Художній керівник цього театру, колишній, був на цьому врученні, він зараз в Києві. Але ми не думаємо, що цей театр знищений, ми не запропонували цим талановитим акторам, які робили найкращі постановки, переїхати в Київ, у Львів чи в Одесу. Це претензія до кожного із вас і до мене теж. Ми забули про цих людей. Натомість всі ми вдягаємо плаття і їдемо у Львів показувати, які ми багаті, на фестиваль, який влаштовує російська "Альфа", яка заснована людиною, яка друга за багатством в Російській Федерації.</p>
<p>Вчора в цьому залі ми встаємо, вшановуючи Шухевича, і в той самий день видаємо ліцензію каналу "Інтер", який заснований структурами, близькими до російських структур, з невідомими власниками, всупереч законами, і продажні суди йдуть на поводу льовочкіних і фірташів, і не розглядають ці питання так, як це&nbsp; має бути по закону.</p>
<p>Ми пред'являємо претензії за те, що не змогли зловити Клюєва, який ховається, а забуваємо, що в цьому залі сидить Льовочкін і Бакулін, які вкрали вишки Бойка, які розкладали нашу країну і продовжують керувати і цією країною, і кожним з нас, і я думаю, і нашим Президентом.</p>
<p>Петро Олексійовичу, випустіть, будь ласка, там, в Липецьку, цукерки в синьо-жовтій обкладинці з написом "Слава Україні!". Може хоч тоді вони ці фабрики позакривають, і ми перестанемо брехати один одному. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Бойко передає слово Ігорю Шурмі.</p>
<p>&nbsp;</p>
<p>10:28:25</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>В принципі, після попереднього виступаючого я змінив тему свого виступу і хочу повернутися до теми корупції. Ви знаєте, в мене глибоке переконання, що нам дуже важко буде даватися ця боротьба з корупцією по одній причині, коли в корупції замішані перші посадові особи держави, люди на це все дивляться дуже скептично. Я пропоную всім припинити звинувачення персональні в сторону якихось людей по звинуваченню в корупції з минулого, з минулого нашого, знаєте, по якій причині? Бо сьогодення корупція роз'їдає владу.</p>
<p>Я звертаюся до депутатів свою риторику змінити чому, тому що ваша вершина, ваш айсберг сьогодні, ваш голос – це Голова Верховної Ради. І коли ми говоримо про корупцію, то, починаючи з Голови Верховної Ради, потрібно з цією корупцією боротися. А як назвати, якщо сьогодні намагаються зняти міністра екології, я його не захищаю, він для мене чужий, йому інкримінують політ на приватних літаках. А скажіть, будь ласка, чим відрізняється політ міністра екології приватним літаком від польоту Голови Верховної Ради чартером? Ми ж говоримо, що у нас держава не має грошей, що у нас немає в бюджеті. Коли перший раз летіли в Брюссель, ну, я думаю, випадок, можливо, щось це сталося ще і з групою депутатів. Тепер на Венеціанську комісію знов політ чартером, з Одеси повернення знову чартером. Якщо це є якісь приватні гроші, то це є корупція, бо їх треба буде пізніше відробляти. Питання цієї корупції має свій початок, тому що ця Верховна Рада не живе за парламентською Біблією, якою є Закон про Регламент. Сьогодні Закон про Регламент порушується постійно. Скажіть мені, будь ласка, яка держава буде поважати державослужбовців України, якщо за цей закон голосують 20 разів? Скажіть, будь ласка, як можна буде виконати нашим іноземним партнерам Закон про порядок доступу та умови перебування Збройних Сил інших держав в Україні. Тут в сесійному залі головуючий ставив процедуру, скорочену процедуру. Вона не набрала голосів. Почали розглядати законопроект. Його приймають з грубим порушенням Закону України "Про Регламент". З цієї трибуни апелюю до Голови Верховної Ради, не підписуйте, бо порушення. До Президента – підписують. Я собі уявляю глав іноземних держав, які будуть сприяти направленню сюди Збройних Сил своїх держав відповідно до закону, який прийнятий з порушенням. Процедура на сьогоднішній день прийняття законопроектів не витримує жодної критики.</p>
<p>&nbsp;Ми говоримо про політичні репресії. Сьогодні є парламентська політична репресія. Тому що в цьому залі був не прийнятий Закон про опозицію раз. І на сьогоднішній те, як надають слово обговоренню опозиції, то це є чисті…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд завершити.</p>
<p>&nbsp;</p>
<p>ШУРМА І.М. То це є чисте нищення парламентського плюралізму. Не будемо дотримуватись Закону України "Про Регламент", не буде порядку в тій державі. Дякую.</p>
<p>&nbsp;</p>
<p>ГОЛОВУЮЧИЙ. Михайло Папієв, "Опозиційний блок".</p>
<p><i>&nbsp;</i></p>
<p>10:31:55</p>
<p>ПАПІЄВ М.М.</p>
<p>Дякую. Шановні народні депутати України, Михайло Папієв, "Опозиційний блок".</p>
<p>І продовжуючи думку попереднього виступаючого, і щоби дещо зменшити такий градус в Верховній Раді України, мені хотілося би, щоб ми могли свідомо, абсолютно спокійно поговорити по ефективності роботи Верховної Ради України.</p>
<p>От давайте проаналізуємо ті закони, які в розгляді у нас щоденно в порядку денному. Це фактично 70 відсотків, і ми порахували, це ті закони, які вносять зміни до законів, які були прийняті 28 грудня вночі. От дивіться, ми вчора в розгляді мали Закон України, який вносить зміни до статті 164 Податкового кодексу України стосовно вилучення із закону такого ганебного явища, як оподаткування пенсій.</p>
<p>Шановні колеги, вчора в розгляді ми мали закон, який стосується учасників бойових дій Другої світової війни, хоча такого статусу в законі немає, але тим не менше, зараз нам не можна іти на полуміри, вносити один закон, який в розгляді був стосовно виборних посад органів місцевого самоврядування, потім – учасників бойових дій. Нам треба взагалі-то взяти, набратися такої свідомості, людяності і виключити взагалі 164 статтю з Податкового кодексу, яка в єдиній країні світу оподатковує пенсії 15 відсотків податку.</p>
<p>Наступне питання. Шановні колеги, сьогодні ми маємо 1 липня. Влада має бути відповідальною. Давайте пригадаємо обіцянку Прем'єр-міністра України, яка звучала у Верховній Раді України, що до 1 липня уряд проведе індексацію заробітних плат і пенсій. Сьогодні 1 липня, де індексація, індексація хоча би на рівень інфляції? У нас в п'ятницю буде день уряду, тому пропозиція "Опозиційного блоку", і я звертаюся до Голови Верховної Ради запросити особисто Прем'єр-міністра України. Не віце-прем'єр-міністрів, не міністрів, а Прем'єр-міністра України, який би, дивлячись в очі українському народу пояснив, чому він не виконав свою ж обіцянку і норму закону, стосовно індексації грошових доходів громадян. А я нагадаю, що інфляція минулого року складає 27, цього року складає вже більше 40 відсотків. Тобто індексувати пенсії і заробітні плати мають не менше, ніж на 84 відсотки. Сьогодні, за заявою Прем'єр-міністра України є перевиконання доходної частини бюджету. Тому немає ніяких, скажемо, запобіжників або перешкод, щоб провести індексацію пенсій. Я дуже прошу представників всіх фракцій Верховної Ради України об'єднатися з тим, щоб ми відновили справедливість по відношенню до українського народу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Гуляєв передає слово депутатові Шипко. Будь ласка.&nbsp;</p>
<p>&nbsp;</p>
<p>10:35:17</p>
<p>ШИПКО А.Ф.</p>
<p>Андрій Шипко, "Партія "Відродження", Дніпропетровщина, місто Нікополь, Орджонікідзе, Нікопольський район.</p>
<p>Шановні народні депутати, дорогі українці! Я хочу підняти питання, яке турбує кожну людину, це питання здоров'я та життя.</p>
<p>Вже минуло тут півтора місяці як в парламенті зареєстрована Постанова про звільнення&nbsp;&nbsp; міністра охорони здоров'я&nbsp; України. І скільки ще разів&nbsp; повинні вийти на цю трибуну народні депутати, і скільки&nbsp; ще нових фактів бездіяльності міністра ми повинні&nbsp; привести, щоб усі зрозуміли, що міністерство не працює, а міністра – взагалі немає. Завалена вся система охорони здоров'я,&nbsp; немає жодної програми по компенсації вартості ліків, повністю провалене&nbsp; забезпечення важкохворих, які&nbsp; потребують щоденного лікування і взагалі люди просто не можуть купити ліки в аптеках. На сьогодні незрозуміло, хто керує&nbsp; міністерством і хто реально несе відповідальність за таку&nbsp;&nbsp;&nbsp;&nbsp; ситуацію.</p>
<p>Пане міністре, ви звітували про&nbsp; великі досягнення за півроку роботи, але мабуть це якісь космічні досягнення і ми їх не знаємо, українці їх не відчувають,&nbsp; люди знову стоять сьогодні під стінами Кабміну та вимагають, щоб їм дали можливість лікуватися та жити.&nbsp; Ви краще зайдіть в аптеку і спробуйте знайти хоч одну літню людину, і якщо знайдете, запитайте, чи може вона купити упаковку ліків. Ні, їм розрізають по таблетці! У цих людей ви запитайте, яка нам потрібна медицина. А міністерство каже: підготовлено перший пакет законопроектів про реформування системи охорони здоров'я та ще і пан міністр додає, що треба, аби депутати&nbsp;&nbsp;&nbsp; його проголосували.&nbsp; Ну стає взагалі смішно: так цей же пакет взагалі не зареєстрований&nbsp; у Верховній Раді і що це за міфічні закони,&nbsp; яких ми взагалі не бачили.</p>
<p>Йдемо далі. Міністерство каже: проведені переговори&nbsp; з міжнародними організаціями&nbsp; про можливості закупівель по державним програмам&nbsp; у 2015 році. І що це дало для&nbsp; здоров'я простих українців?&nbsp; Закупівлі життєво необхідних ліків навіть не починалися, а міжнародні організації взагалі&nbsp; в цьому році&nbsp; не зможуть їх провести і це знають всі. А міністерство це не знає, чи спеціально вводить людей в оману?</p>
<p>Шановні народні депутати, дорогі виборці, в списку бездіяльності міністра охорони здоров'я можна йти ще довго. Але я хочу сказати: годі презентацій, годі декларацій,&nbsp; годі всяких балачок, скільки ми будемо&nbsp;&nbsp; спостерігати за знищенням системи охорони здоров'я в нашій державі? Такий міністр – це біда&nbsp; для нашого народу, це просто якесь знущання над людьми і так далі не буде.</p>
<p>Звертаюсь до керівництва Верховної Ради. Партія "Відродження" негайно вимагає включити в постанову про звільнення міністра номер 2864 до порядку денного і розглянути її. Партія "Відродження" за реальне відродження медицини.</p>
<p>&nbsp;</p>
<p>ГОЛОВУЮЧИЙ. Дякую. Час відведений на виступи завершений.</p>
<p>Я хотів би прокоментувати цю частину нашої роботи і наголосити всім депутатам, що згідно Регламенту, депутат, який записався, може передати слово, але очевидно, якщо він є присутній в залі. Ви скажіть, є депутат Бойко присутній в залі? Депутата Бойка в залі нема присутнього, нібито передає слово іншому депутату і потім нам цей депутат виходить, і розповідає про те, як має Верховна Рада дотримуватися Регламенту. Оце і є суть подвійних стандартів, і лукавства.</p>
<p>Я хочу наголосити "Опозиційному блоку", такого більше не буде, коли ви приходите до ведучих президії, просите передати слово депутату, якого немає, щоб повчити нас як діяти по Регламенту. Працюйте по закону і по Регламенту самі, і не робіть комедії в залі. Ми вже бачили як ви працювали і ви працюєте сьогодні. І я наголошую, надалі лише присутній депутат може передавати слово іншому депутату для свого виступу.</p>
<p>Тепер, шановні колеги, ми переходимо до питань порядку денного. В нас на порядку денному стоїть ряд ратифікацій, серед них ратифікація угод також з НАТО, це один з важливих напрямків, а можливо найважливіших напрямків зовнішньої політики в час, коли Україна веде війну проти російської агресії, наближення до стандартів НАТО і вступ в НАТО лишається нашою головною, і ключовою ціллю, не лише як система захисту, не лише як система безпеки, а також як і система цивілізованого світу, світу без корупції, світу без бандитизму. І тому я прошу зайти народних депутатів в зал для того, щоб ми могли почати розгляд цих питань.</p>
<p>Перше питання порядку денного - це розгляд проекту Закону про ратифікацію Протоколу про стратегічну екологічну оцінку до Конвенції про оцінку впливу на навколишнє середовище у транскордонному контексті (номер 0032). І є прохання розглянути цей проект за скороченою процедурою.</p>
<p>Шановні колеги, я прошу зайти в зал і прошу підтримати пропозицію розгляду за скороченою процедурою. Будь ласка, голосуємо.</p>
<p>&nbsp;</p>
<p>10:41:12</p>
<p>За-148</p>
<p>Не встигли ще двоє людей. Потенціал високий, і тому я повторно поставлю на голосування питання про розгляд за скороченою процедурою. Прошу сконцентруватися. І прошу ще раз проголосувати за розгляд питання скороченою процедурою.</p>
<p>Будь ласка, голосуємо.</p>
<p>&nbsp;</p>
<p>10:41:47</p>
<p>За-168</p>
<p>Дякую вам за конструктивну позицію. І до доповіді запрошується заступник міністра екології та природних ресурсів Курикін Сергій Іванович. Будь ласка, до трибуни до доповіді.</p>
<p>&nbsp;</p>
<p>10:42:07</p>
<p>КУРИКІН С.І.</p>
<p>Шановні народні депутати, проект Закону про ратифікацію Протоколу про стратегічну екологічну оцінку до Конвенції про оцінку впливу на навколишнє середовище у транскордонному контексті розроблено на виконання загальнодержавної програми адаптації законодавства України до законодавства Європейського Союзу, Закону України "Про Основні засади державної екологічної політики на період до 2020 року" та Національного плану дій з охорони навколишнього природного середовища України на період 2011-2015 років, і Угоди про асоціацію між Україною і Євросоюзом.</p>
<p>Стратегічна екологічна оцінка визначає оцінку ймовірних екологічних наслідків, зокрема пов'язаних із здоров'ям населення. Стратегічна екологічна оцінка є одним з важливих інструментів реалізації екологічної політики в нашій країні. Стратегічна екологічна оцінка здійснюється стосовно планів і програм, які розробляє для сільського господарства, лісового господарства, риболовства, енергетики, промисловості та інших сфер діяльності, які згідно з національним законодавством потребують оцінки впливу на навколишнє природне середовище.</p>
<p>Дуже важлива особливість стратегічно-екологічної оцінки полягає в тому, що вона здійснюється до прийняття рішення про реалізацію тих чи інших проектів, чи програм.</p>
<p>При цьому хочу зазначити, що практичний механізм застосування стратегічно-екологічної оцінки має бути відображений у законі проект якого розроблено Міністерством охорони навколишнього… Міністерством екології, природних ресурсів і зараз передано на погодження до інших органів центральної виконавчої влади.</p>
<p>Насамкінець хотів би зазначити, що протокол про стратегічно-екологічну оцінку було укладено і відкрито для підписання саме тут в Києві ще 2003 року, але на сьогоднішній день Україна залишається єдиною країною, яка досі цей протокол не ратифікувала.</p>
<p>Я дуже сподіваюся, що сьогодні в цій залі ця ситуація буде виправлена, тож прошу підтримати.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; До слова запрошується голова Комітету з закордонних справ Ганна Гопко. Будь ласка.</p>
<p>&nbsp;</p>
<p>10:44:10</p>
<p>ГОПКО Г.М.</p>
<p>Доброго ранку, шановні колеги!</p>
<p>Комітет вчора підтримав рішення проголосувати за цей проект Закону, тому з метою економії часу пропоную вам всім підтримати цей проект Закону.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, чи є потреба обговорювати? Точно є? Так? Ну, якщо є тоді, будь ласка, два - "за", два – "проти". Будь ласка, записуємося.</p>
<p>Гончаренко Олексій, "Блок Петра Порошенка". Прошу включити мікрофон.</p>
<p>&nbsp;</p>
<p>10:44:54</p>
<p>ГОНЧАРЕНКО О.О.</p>
<p>Передаю слово пану Томенко.</p>
<p>&nbsp;</p>
<p>10:45:03</p>
<p>ТОМЕНКО М.В.</p>
<p>Шановні колеги, при всій простоті даного документа хочу звернути увагу вашу на те, що йдеться про абсолютно іншу стратегію того, як зараз працює уряд і ми працюємо.</p>
<p>Що це означає?&nbsp; На сьогоднішній день, хочу вам сказати, що сьогодні ми відмінили… уряд відмінив всі перевірки – пожежні, і такі інші. На сьогодні я тут не лобіюю інституції урядові чи державні. Сьогодні, якщо хімічне підприємство вдень і вночі викидає якусь біду в річну, то щоб зайти і перевірити, треба відкрити провадження і отримати дозвіл суду. А щоб судитися з таким виробництвом, треба заплатити судовий збір, а в бюджеті у цієї інституції грошей на судовий збір немає.</p>
<p>Так от, цей документ, який ми сьогодні ухвалюємо, і наш комітет його всіляко підтримує, передбачає більш складнішу формулу, яка у нас відмінена. Тобто перед цілою низкою, порядка 80 видів робіт здійснюється разом з громадськістю стратегічно-екологічна оцінка, чи немає загрози екології. Лише тоді дають дозвіл на почато цієї роботи.</p>
<p>Коли ми дійдемо до прийняття закону, очевидно, виникне питання, як нам діяти, які є повноваження органів центральної виконавчої влади. Але ще раз хочу сказати, що я зацікавлений і прошу всіх, щоб ми розуміли, що ми робимо. Бо якщо після прийняття, ратифікації цього закону ми не приймемо закон, який чітко розпише процедуру стратегічно-екологічної оцінки, то ця ратифікація нам нічого не дає.</p>
<p>Тому сподіваюся, що сесійна зала розуміє значимість цього документу. І ми відійдемо від анархії, яка сьогодні панує в Україні. Сьогодні у нас пожежа через день. А говорять, ну, не треба перевіряти, хай горить, ми потушимо. Сьогодні у нас монстри промислові, особливо на сході України, поїдьте, подивіться, що зараз, підприємства як себе ведуть по відношенню до екології. Ніхто ж не контролює це!</p>
<p>Тому ми – за. Як комітет підтримуємо даний документ і очікуємо від уряду відповідний закон на цю тематику.</p>
<p>&nbsp;</p>
<p>ГОЛОВУЮЧИЙ. Унгурян Павло. З місця чи від трибуни, пане Павло? З місця. Включіть мікрофон, будь ласка.</p>
<p>&nbsp;</p>
<p>10:47:38</p>
<p>УНГУРЯН П.Я.</p>
<p>Шановні колеги! Безумовно, дану ратифікацію треба підтримувати. І це нам необхідно в рамках наших європейських інтеграційних процесів і в рамках наших міжнародних зобов'язань. Але питання полягає у тому, що мова іде про ратифікацію Протоколу до сумнозвісної Конвенції Еспо. Чому вона&nbsp; сумнозвісна? Тому що саме за цією конвенцією Україні&nbsp; неодноразово виносилися або попередження, або велася робота директоратом конвенції по винесенню Україні&nbsp; попереджень.</p>
<p>Стосується це одного із найстратегічніших питань – це питання глибоководного суднового ходу через гирло Бистре, який з'єднує річку Дунай і Чорне море. І саме через механізми Конвенції Еспо Україну намагалися позбавити можливості повноцінно експлуатувати свій глибоководний судновий хід. Проблема була саме у бажанні наших деяких сусідів заблокувати судноплавство на нашій ділянці Дунаю і судноплавство по Дунаю, аж центру Європи включно.</p>
<p>Проблема полягала у тому, що сусіди, відстоюючи свої інтереси, робили це за рахунок інтересів України, використовуючи саме цю Конвенцію Еспо. І, на жаль, на превеликий жаль, протягом останніх 7-8 років профільне міністерство, Міністерство екології і природних ресурсів, Міністерство охорони навколишнього природного середовища (воно по-різному називалося) займало дуже часто вкрай слабку позицію.</p>
<p>Тому я закликаю сьогодні підтримати ратифікацію цього Протоколу. Але наполегливо прошу і присутнього шановного Сергія Івановича і колег з міністерства працювати на захист інтересів України у Придунав'ї…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, готові голосувати? Тоді я прошу всіх депутатів зайти в зал, тих, хто знаходиться в кулуарах, прийти до робочих місць, максимально до своїх карточок наблизитись, щоб ми змогли продуктивно проголосувати і результативно. Шановні колеги, заходимо в зал, готуємося до голосування.</p>
<p>І я ставлю на голосування проект Закону про ратифікацію Протоколу про стратегічну екологічну оцінку до Конвенції про оцінку впливу на навколишнє середовище у транскордонному контексті (номер 0032). Пропозиція комітету прийняти в цілому. Прошу підтримати і прошу проголосувати в цілому. Будь ласка, голосуємо.</p>
<p>&nbsp;</p>
<p>10:51:04</p>
<p>За-279</p>
<p>Закон про ратифікація протоколу прийнятий.</p>
<p>Переходимо до наступного питання. Проект Закону про ратифікацію&nbsp; Угоди про співробітництво у сфері підтримки між Кабінетом Міністрів України та Організацією НАТО з підтримки про постачання (номер 0034). І є теж пропозиція даний законопроект розглянути за скороченою процедурою. Прошу проголосувати і прошу підтримати скорочену процедуру. Будь ласка, голосуємо.</p>
<p>&nbsp;</p>
<p>10:51:52</p>
<p>За-192</p>
<p>Рішення прийнято.</p>
<p>До доповіді запрошується міністр оборони Долгов Ігор Олексійович. Включений мікрофон. Будь ласка.</p>
<p>&nbsp;</p>
<p>10:52:18</p>
<p>ДОЛГОВ І.О.</p>
<p>Дякую. Добрий день, шановні народні депутати.</p>
<p>Шановний Володимире Борисовичу, шановні народні депутати України, відповідно до вимог частини другої статті 9 Закону України "Про міжнародні договори України", Угода про співробітництво у сфері підтримки між Кабінетом Міністрів та Організацією НАТО з підтримки та постачання, яка вчинена 27 квітня цього року в Брюсселі, підлягає ратифікації Верховною Радою України.</p>
<p>На виконання цієї внутрішньодержавної процедури Міністерство оборони розробило проект Закону України про ратифікацію угоди. Необхідність ратифікації угоди зумовлена тим, що згідно з її положеннями статтею 9 та 10 оподаткування, митні платежі та привілеї персоналу вищеозначеної організації НАТО здійснюються за іншими правилами, ніж ті, що визначені законодавством України. А саме: звільненням від оподаткування та митних платежів і надання привілеїв персоналу організації НАТО з підтримки ат постачання. Проект закону не потребує додаткових витрат з державного бюджету.</p>
<p>Прошу підтримати ратифікацію цієї угоди. Дякую за увагу.</p>
<p>&nbsp;</p>
<p align=center>Веде засідання Голова Верховної Ради України&nbsp; В.Б. ГРОЙСМАН</p>
<p>&nbsp;</p>
<p>10:53:46</p>
<p>ГОЛОВУЮЧИЙ.&nbsp; Дякую, Ігор Олексійович.</p>
<p>Будь ласка, співдоповідь голови Комітету у закордонних справах Ганна Гопко.</p>
<p>&nbsp;</p>
<p>10:53:56</p>
<p>ГОПКО Г.М.</p>
<p>Шановний головуючий, народні депутати, Комітету у закордонних справах розглянув внесений Кабінетом Міністрів&nbsp;&nbsp; України проект Закону про ратифікацію Угоди про співробітництво у сфері підтримки між Кабінетом Міністрів України та організацією НАТО з підтримки&nbsp; та постачання. Метою прийняття цього законопроекту є створення правових підстав для виконання українською стороною внутрішньодержавних процедур необхідних для набрання зазначеною угодою чинності. Це сприятиме розвитку співробітництва між урядом України та організацією НАТО з підтримки та постачання, а також визначить основні його принципи для підтримки України за конкретними напрямами, у тому числі щодо постачання, технічного обслуговування, закупівлі товарів та послуг, транспортування, конфігураційного управління та технічної допомоги, реалізації проектів трастового фонду НАТО виконавчим агентом, яких є агенція НАТО з підтримки та постачання.</p>
<p>Метою прийняття проекту Закону України "Про ратифікацію Угоди про співробітництво у сфері підтримки між Кабміном України та організацією НАТО з підтримки та постачання", є створення правових підстав для виконання українською стороною внутрішньодержавних процедур.</p>
<p>Я хотіла б також подякувати голові української делегації в Парламентській асамблеї НАТО Іванні Климпуш-Цинцадзе. Також нашим іншим народним депутатам, членам делегації, як Олексію Скрипнику, Андрію Левусу, Віктору Чумаку, за їхню активну участь в розробці саме цих документів під час підписання урядом, а також особисто Іванні Климпуш за те, що цей документ сьогодні ми маємо можливість ратифікувати. Комітет підтримав і прошу вас також це зробити. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, є необхідність обговорювати? Немає? Прошу підготуватись до голосування. Постанова…</p>
<p>Шановні колеги, 0034, будь ласка, голосуємо Постанову… Точніше, проект Закону про ратифікацію Угоди про співробітництво у сфері підтримки між Кабінетом Міністрів України та Організацією НАТО з підтримки та постачання ОНПП. Шановні колеги, голосуємо в цілому. Прошу голосувати.</p>
<p>&nbsp;</p>
<p>10:56:43</p>
<p>За-245</p>
<p>Рішення прийнято. Дякую, шановні колеги.</p>
<p>Наступна Постанова… Проект Закону (реєстраційний номер 0035). Проект Закону про ратифікацію Меморандуму про домовленість між Урядом України та Організацією НАТО із зв'язку та інформації, яка представлена Генеральним менеджером Агенції НАТО із зв'язку та інформації, стосовно співробітництва з питань консультацій, управління, зв'язку, розвідки, спостереження та рекогносцировки в рамках програми НАТО "Партнерство заради миру" (реєстраційний номер 0035). Доповідає заступник міністра оборони Ігор Долгов.</p>
<p>Є пропозиція доповідача розглядати даний проект Закону за скороченою процедурою. Прошу визначатись, шановні колеги.</p>
<p>&nbsp;</p>
<p>&nbsp;10:57:43</p>
<p>&nbsp;За-175</p>
<p>&nbsp;Рішення прийнято.</p>
<p>&nbsp;Будь ласка, доповідайте.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Долгов Ігор Олексійович з трибуни,&nbsp; будь ласка.</p>
<p>&nbsp;</p>
<p>10:57:55</p>
<p>ДОЛГОВ І.О.</p>
<p>Шановний Володимире Борисовичу,&nbsp; шановні народні депутати&nbsp; України. Меморандум про домовленість між&nbsp; Урядом України та Організацією&nbsp; НАТО із зв'язку та інформації, яка представлена Генеральним менеджером Агенції НАТО&nbsp; із зв'язку&nbsp; та інформації, стосовно співробітництва&nbsp; з питань консультацій управління, зв'язку, розвідки, спостереження та рекогносцировки&nbsp; в рамках програми НАТО "Партнерство заради миру", який був вчинений&nbsp;&nbsp; 24 квітня&nbsp;&nbsp; цього року&nbsp; в Брюсселі і&nbsp; підлягає ратифікації&nbsp; Верховною Радою&nbsp; України відповідно до пункту "Е" частини другої&nbsp; статті 9 Закону&nbsp; України "Про міжнародні договори&nbsp; України".</p>
<p>З метою виконання цієї внутрішньодержавної&nbsp; процедури Міністерство оборони розробило проект&nbsp; Закону&nbsp; України про його&nbsp; ратифікацію. Прийняття проекту акту створить&nbsp; правові підстави щодо виконання&nbsp; українською стороною внутрішньодержавних&nbsp; процедур, необхідних для обрання&nbsp;&nbsp; меморандумом чинності, що&nbsp; в свою чергу створить нормативно-правове підґрунтя для співробітництва між Урядом&nbsp; України і вище визначеною Організацією НАТО із напрямків співробітництва в рамках програми НАТО "Партнерство заради миру". І все це робиться з метою реалізації Трастового&nbsp; фонду НАТО&nbsp; щодо удосконалення&nbsp; системи зв'язку та&nbsp; автоматизації Збройних Сил&nbsp; України. Реалізація&nbsp;&nbsp; проекту&nbsp;&nbsp;&nbsp; не потребує витрат&nbsp; з держбюджету.</p>
<p>Прошу підтримати&nbsp; і дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До співдоповіді запрошується голова Комітету в закордонних справах Ганна Гопко.&nbsp; Будь ласка.</p>
<p>&nbsp;</p>
<p>10:59:48</p>
<p>ГОПКО Г.М.</p>
<p>Доброго дня ще раз,&nbsp; шановні колеги! Комітет&nbsp; у закордонних справах&nbsp; розглянув внесений Кабміном проект&nbsp; Закону&nbsp; України "Про ратифікацію Меморандуму про домовленість між Урядом&nbsp; України та Організацією НАТО&nbsp;&nbsp;&nbsp;&nbsp; із зв'язку та інформації, яка представлена Генеральним&nbsp; менеджером Агенції НАТО із зв'язку та інформації, стосовно&nbsp; співробітництва з питань консультацій, управління, зв'язку, розвідки, спостереження та рекогносцировки в рамках програми НАТО&nbsp; "Партнерство заради мину". Метою прийняття&nbsp;&nbsp; цього законопроекту&nbsp; є&nbsp; створення правових підстав для виконання українською стороною внутрішньодержавних процедур, необхідних&nbsp; для набрання меморандумом чинності. Це дасть можливість розвивати співробітництво між урядом України, а також Організацію НАТО і зв'язку та інформації, а також визначить основні принципи співробітництва з питань консультації, управління, зв'язку, розвідки.</p>
<p>Ще раз також хотіла подякувати народним депутатам, членам делегації України в Парламентській асамблеї НАТО, голові делегації Іванні Климпуш-Цинцадзе, Олексію Скрипнику, Андрію Левусу, також Віктору Чумаку, багатьом іншим нашим колегам, які досить такі ефективно використовують представництво в Парламентській асамблеї НАТО і просувають інтереси України, незважаючи на те, що це дуже не просто. І сьогоднішня ратифікація цих важливих документів це ще один крок для нас, можливість отримати захист в цей непростий час. Тому дякую, закликаю всіх інших колег, в інших делегаціях ОБСЄ, ПАРЄ, інших активно використовувати свою присутність для просування інтересів України. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам. Чи є потреба обговорювати? Тільки один. Давайте я однову дам слово і до голосування. Будь ласка, Олег Медуниця, одна хвилина.</p>
<p>&nbsp;</p>
<p>11:01:37</p>
<p>МЕДУНИЦЯ О.В.</p>
<p>Шановні колеги, от зараз ми приймаємо дві постанови, які стосуються співпраці України з НАТО. Подивіться, як голосують фракції, які вийшли із Партії регіонів, їхні недобитки, майже всі вони або не голосують, або утримуються від голосування. Оці голосування показові. Хто в цьому парламенті мислить українськими національними інтересами? Я не буду тут агітувати тут за ці закони, але всі ми розуміємо, що співпраця з такою організацією це найважливіший чинник нашого виживання, як держави. І ті політики, які не підтримують це рішення, діють всупереч інтересам української нації і працюють на російського агресора. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, шановні колеги, готові голосувати? Ставлю на голосування, прошу зайти в зал всіх депутатів, хто випадково вийшов в кулуари і там залишився. Прошу зайняти робочі місця.</p>
<p>Ставлю на голосування проект Закону про ратифікацію Меморандуму про домовленість між Урядом України та Організацією НАТО із зв'язку та інформації, яка представлена Генеральним менеджером Агенції НАТО із зв'язку та інформації, стосовно співробітництва з питань консультацій, управління, зв'язку, розвідки, спостереження в рамках програми НАТО "Партнерство заради миру" (номер 0035). Прошу прийняти даний проект закону в цілому. Прошу голосувати. Будь ласка, голосуємо, підтримуємо.</p>
<p>&nbsp;</p>
<p>11:03:37</p>
<p>За-267</p>
<p>Проект Закону про ратифікацію прийнятий.</p>
<p>І ми переходимо до наступного питання порядку денного. Проект Закону про ратифікацію Угоди між Кабінетом Міністрів України та Урядом Румунії про взаємну охорону інформації з обмеженим доступом (номер 0033). І є теж пропозиція, щоб ми даний законопроект розглянули за скороченою процедурою. Прошу підтримати, прошу проголосувати.</p>
<p>&nbsp;</p>
<p>11:04:34</p>
<p>За-183</p>
<p>Рішення прийнято.</p>
<p>І до доповіді запрошується заступник голови Служби безпеки Фролов Олег Володимирович. Будь ласка, від трибуни.</p>
<p>&nbsp;</p>
<p>11:04:50</p>
<p>ФРОЛОВ О.В.</p>
<p>Шановний Володимире&nbsp; Борисовичу, шановні народні депутати! На ваш розгляд подається проект Закону про ратифікацію Угоди між Кабінетом Міністрів України та Урядом Румунії про взаємну охорону інформації з обмеженим доступом. Зазначений міжнародний договір підписаний 22 жовтня 2013 року в місті Бухарест з метою створення правових засад для взаємної охорони інформації з обмеженим доступом, обмін якою буде здійснюватися між двома державами в ході співробітництва. Потреба у набранні цієї угоди чинності, її актуальності особливо з огляду на пріоритети визначені Стратегією національної безпеки України затвердженої Указом Президента України від 26 травня 2015 року за номером (287). Поглиблення оборони промислового та військово-технічного співробітництва насамперед з державами-членами НАТО та ЄС, а також сприяння швидкому та ефективному обміну інформацією з цими країнами, на основі взаємної довіри в рамках реформування та розвитку розвідувальних, контррозвідувальних і правоохоронних органів.</p>
<p>Вказаним міжнародним договором створюються правові засади для обміну інформацією з обмеженим доступом з Румунією на двосторонній основі.</p>
<p>З огляду на висновок Міністерства юстиції України ці міжнародні договори відповідно статті 2 та 32 Закону України "Про державну таємницю", та статті 9 Закону України "Про міжнародні договори України", він набирає чинності, підлягає ратифікації Верховною Радою України.</p>
<p>В зв'язку з цим Службою безпеки України підготовлено проект Закону України "Про ратифікацію угоди між Кабінетом Міністрів України та урядом Румунії про взаємну охорону інформації з обмеженим доступом" та розпорядження Кабінету Міністрів про її подання.</p>
<p>Законопроект погоджено з Міністерством закордонних справ, Міністерством економічного розвитку і торгівлі, Міністерством фінансів, Міністерством юстиції України.</p>
<p>З огляду на наведе, прошу підтримати вказаний законопроект видання якого дозволить завершити внутрідержавні процедури необхідні для набрання зазначеним міжнародним договором чинності.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. До співдоповіді запрошується секретар Комітету з питань європейської інтеграції Сотник Олена Сергіївна. Будь ласка.</p>
<p>&nbsp;</p>
<p>11:06:57</p>
<p>СОТНИК О.С.</p>
<p>Шановні колеги! Вітаю! Комітет з європейської інтеграції на своєму засіданні розглянув відповідний проект про ратифікацію угоди між Кабінетом Міністрів України та урядом Румунії, про взаємоохорону інформації з обмеженим доступом внесений Кабінетом Міністрів України і хвалив рішення рекомендувати Верховній Раді прийняти його в цілому.</p>
<p>Я хочу зауважити, що приймаючи таке рішення комітет перш за все виходив з того, що для прийняття такого рішення… прийняття такого рішення є необхідним для завершення ратифікації, крім того, цей законопроект повністю відповідає діючому законодавству.</p>
<p>Угода, вона забезпечує рівноправний фактично партнерський характер взаємовідносин в процесі обміну інформацією, головне захисту цієї інформації.</p>
<p>Я хочу зауважити, що на даному етапі, коли питання безпековості, в тому числі, інформаційної безпеки є найбільш актуальними для України. Ратифікація є дуже актуальною і необхідною. Тому, колеги, враховуючи позитивний висновок Науково-експертного управління, позитивний висновок нашого комітету, я прошу вас підтримати даний законопроект. Дякую.</p>
<p>&nbsp;</p>
<p>11:08:20</p>
<p>ГОЛОВУЮЧИЙ. Шановні колеги, давайте порадимось. Чи є необхідність обговорювати даний законопроект? Мудро. Немає.</p>
<p>Тому я ставлю на голосування даний проект закону. Я прошу всіх колег депутатів зайти в зал до робочих місць. Зараз відбудеться голосування. І я ставлю на голосування проект Закону про ратифікацію Угоди між Кабінетом Міністрів України та Урядом Румунії про взаємну охорону інформації з обмеженим доступом № 0033. Прошу підтримати даний проект закону в цілому. Будь ласка, голосуємо, підтримуємо в цілому. Будь ласка.</p>
<p>&nbsp;</p>
<p>11:09:04</p>
<p>За-282</p>
<p>Проект закону про ратифікацію прийнятий. І переходимо до наступного закону.</p>
<p>Шановне товариство, у нас ще є одне питання по ратифікації. Це 0034, воно не потребує включення в порядок денний. І тому я відразу ставлю його на розгляд.</p>
<p>Це є проект Закону про ратифікацію Угоди про співробітництво у сфері підтримки між Кабінетом Міністрів України та Організацією НАТО з підтримки та постачання.</p>
<p>Перепрошую, це 0036. Я перепрошую. Так. Бо мені поставили в документах. 36, так. Це є проект Закону про ратифікацію Угоди між Кабінетом Міністрів України і Урядом Республіки Білорусь про порядок перетину українсько-білоруського державного кордону жителями Рокитнівського району Рівненської області України і Столинського району Брестської області Республіки Білорусь (0036). І є теж пропозиція його розглянути за скороченою процедурою.</p>
<p>Будь ласка, прошу підтримати, прошу проголосувати. Голосуємо. За скорочену процедуру.</p>
<p>&nbsp;</p>
<p>11:10:43</p>
<p>За-180</p>
<p>Рішення прийнято.</p>
<p>І я до доповіді запрошую першого заступника голови Державної прикордонної служби Серватюка Василя Миколайовича. Прошу до трибуни.</p>
<p>&nbsp;</p>
<p>11:11:06</p>
<p>СЕРВАТЮК В.М.</p>
<p>Шановні народні депутати! 23 січня 2013 року у місті Гомель було підписано Угоду між Кабінетом Міністрів України і Урядом Республіки Білорусь про порядок перетину українсько-білоруського державного кордону жителями Рокитнівського району Рівненської області України і Столинського району Брестської області Республіки Білорусь.</p>
<p>Угодою визначено особливості перетинання українсько-білоруського державного кордону в місцевих пунктах пропуску громадянами України, які зареєстровані в населених пунктах Рокитнівського району Рівненської області: Обсіч, Дубно, Познань, Глинне, Хміль, Березове, Заболоття, Грабунь, Дроздинь та Старе Село – з метою збору дикоросів, чорниці, журавлини та грибів на території Республіки Білорусь, прилеглої до державного кордону України.</p>
<p>Жителі зазначених населених пунктів будуть мати можливість у період з 15 червня по 15 листопада перетинати державний кордон у місцевих пунктах пропуску. Перетин державного кордону буде можливий з 6.00 до 22 у пішому порядку або на велосипедах за умови повернення цієї ж доби в Україну.</p>
<p>Згідно зі статтею 10 угоди, вона набирає чинності з дати отримання останнього письмового повідомлення. З метою ратифікації угоди адміністрацією Держприкордонслужби було розроблено відповідний законопроект. Законопроект було погоджено з усіма заінтересованими центральними органами виконавчої влади. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету у закордонних справах Гопко Ганна Миколаївна.</p>
<p>&nbsp;</p>
<p>11:13:21</p>
<p>ГОПКО Г.М.</p>
<p>Доброго дня, шановні колеги. Комітет вчора на своєму засіданні розглянув цей проект закону і одноголосно вирішив підтримати.</p>
<p>Також хочу сказати, що нам дуже важливо сьогодні розбудовувати наші дружні стосунки із сусідньою державою Білорусь от і намагатися всіляко сприяти покращенню нашого партнерства, зокрема, на цих вихідних я зустрічалася з головою Комітету у закордонних справах і питань безпеки Республіки Білорусь і ми проговорювали моменти підвищення співпраці саме в економічному аспекті. 3 липня буде День незалежності Республіки Білорусь і, я думаю, що Україні важливо всіляко розбудовувати свої партнерські стосунки для того, щоб наші держави ставали сильними, незалежними і, щоб Путіну ніколи не вдалося побудувати свій провальний проект русского мира. І тому сьогоднішня ратифікація цього проекту закону якраз і сприятиме покращенню переходу мешканцям двох районів в Рівненській області і також зі сторони Білорусі. Тому прошу вас підтримати і також розуміти наскільки важливо в рамках Східного партнерства, зокрема, розбудовувати ті контакти, які можуть нам в перспективі посилити нашу державу також. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, є бажаючі виступити з цього питання? Є, так? То я прошу записатись два – "за", два – проти. Будь ласка. Корчик Віталій Андрійович, "Народний фронт", будь ласка.</p>
<p>&nbsp;</p>
<p>11:15:18</p>
<p>КОРЧИК В.А.</p>
<p>Шановні колеги, це безумовно правильні речі, коли ми спрощуємо перехід на людей, які живуть в прикордонній території. Тому фракція "Народний фронт" буде підтримувати дане рішення, і закликає кожного підтримати цю ініціативу. Дякую.</p>
<p>&nbsp;</p>
<p>ГОЛОВУЮЧИЙ. Олексій Мушак від "Блоку Петра Порошенка".</p>
<p>&nbsp;</p>
<p>11:15:44</p>
<p>МУШАК О.П.</p>
<p>Прохання передати слово Миколі Томенку.</p>
<p>&nbsp;</p>
<p>ГОЛОВУЮЧИЙ. Микола Томенко.</p>
<p>&nbsp;</p>
<p>11:15:56</p>
<p>ТОМЕНКО М.В.</p>
<p>Ми підтримуємо даний документ. Вважаємо, що для становлення нормальних прогнозованих добросусідських відносин з нашими сусідами, така ратифікація є корисна і дуже важлива. І натомість хотів головуючого звернути увагу на те, що ми тут, я маю на увазі викладацько-професорська частина парламентської зали стурбована тим, що третій місяць ми ніяк не дійдемо до багатостраждального законопроекту, щоби зняти земельний податок закладів освіти, охорони здоров'я, культури, заповідників. Тому просимо, якщо завтра я порахував дванадцятий раз з четверга ми не дійдемо до цього законопроекту, ну, нам ніби не з руки студентам показувати приклад. Ну, думаю, що всі колишні викладачі чи вчителі, чи працівники культури змушені будуть блокувати трибуну. Тому що по результатам першого кварталу і півріччя у нас частина вишів і заповідників, і парків зупинить свою діяльність, тому що нема чим платити цей неадекватний земельний податок. Мова іде про 1850-1.</p>
<p>Просимо завтра поставити його в абсолютно досяжній частині, щоб ми проголосували і забули як дурний сон цей податок запропонований Мінфіном на цей рік.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Михайло Папієв, "Опозиційний блок".</p>
<p>&nbsp;</p>
<p>11:17:36</p>
<p>ПАПІЄВ М.М.</p>
<p>Дякую. Шановні колеги, "Опозиційний блок" буде підтримувати цей закон. І я звертаюся до головуючого. Пане головуючий, закони про ратифікацію – це дуже важливі документи, тому дуже важливо дотримуватись процедури Регламенту Верховної Ради України. Подивіться, будь ласка, що в порядку денному цього законопроекту 0036 немає. І подивіться на хронологію розгляду. Ви поставили питання про скорочену процедуру, але не поставили питання взагалі-то про включення його до порядку денного. Тому я просив би, на виконання норм Регламенту Верховної Ради України, поставити зараз ще раз про включення цього законопроекту до порядку денного сесії. А після цього вже проголосувати цей законопроект в цілому.</p>
<p>&nbsp;</p>
<p>ГОЛОВУЮЧИЙ. Дякую вам за турботу і за увагу про Регламент, але хочу вам повідомити, що питання про ратифікацію до порядку денного не включаються. Не включаються. Прочитайте Регламент уважно, тоді робіть застереження.</p>
<p>І зараз я надаю слово від Радикальної партії Ігорю Мосійчуку.</p>
<p>&nbsp;</p>
<p>11:18:45</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка.</p>
<p>Наша фракція, звичайно, підтримає питання ратифікації цієї угоди, але водночас виникає багато запитань до наших прикордонників.</p>
<p>От цікаво, скільки іноземних шпигунів піймано при перетині кордону за час україно-російської війни? Скільки диверсантів затримано саме на кордоні? А то у нас постійні повідомлення, що Служба безпеки затримує диверсантів і шпигунів в Києві, Харкові, Дніпропетровську, а на кордоні мовби нічого і не відбувається. Натомість нещодавно до країни прилетів доброволець з Ічкерії, родич відомої Аміни Окуєвої, який є інструктором військовим і він був депортований, хоча йому загрожує в Російській Федерації смертна кара, тому що він виступає за незалежність чеченського народу. І скільки не втручались і народні депутати, скільки не направляли листів, людина була депортована, депортована на догоду Кремлю, який її переслідує. А натомість, абсолютно нечутно про жодних шпигунів, про жодних&nbsp; диверсантів&nbsp; російських, які перетинають постійно український кордон.&nbsp;</p>
<p>Фракція закликає колег підтримати питання даної ратифікації і водночас звертає увагу&nbsp; прикордонної&nbsp;&nbsp; служби на те, що&nbsp; треба звертати увагу на те, що в країні йде війна,&nbsp;&nbsp;&nbsp; а&nbsp;&nbsp; не&nbsp;&nbsp;&nbsp; просто ходять за …</p>
<p>&nbsp;</p>
<p>ГОЛОВУЮЧИЙ.&nbsp; 10 секунд, будь ласка, дайте&nbsp; можливість завершити.&nbsp;</p>
<p>Дякую вам.</p>
<p>Отже, ми обговорення завершили, можемо переходити до голосування, сподіваюсь. Так? То&nbsp; я прошу шановних колег&nbsp; зайняти робочі місця, зайти в зал, хто знаходиться&nbsp; кулуарах, підготуватись до голосування. І&nbsp; ставлю на голосування проект Закону про ратифікацію Угоди&nbsp; між Кабінетом Міністрів&nbsp; України&nbsp; і Урядом Республіки Білорусь про порядок&nbsp; перетину&nbsp; українсько-білоруського державного кордону (номер 0036) в цілому. Прошу голосувати, прошу підтримати, голосуємо,&nbsp; будь ласка, в цілому.</p>
<p>&nbsp;</p>
<p>11:22:04</p>
<p>За-282</p>
<p>Проект Закону про ратифікацію прийнятий.</p>
<p>У нас сьогодні велика результативність роботи і це важливо, бо&nbsp; кожна з тих&nbsp; ратифікацій&nbsp; має велике значення&nbsp; у міжнародному контексті роботи не тільки парламенту, а й української держави.</p>
<p>І ми переходимо&nbsp; до наступних питань порядку денного.&nbsp; Шановні колеги,&nbsp; хочу наголосити: ми&nbsp; зараз чекаємо рішення комітету по 1088 і як тільки рішення комітету надійде, воно буде роздане&nbsp; в залі, і ми тут же перейдемо до його розгляду. Ми просто технічно очікуємо, коли комітет зможе це питання розглянути. Зараз у нас по порядку денному є закони Національної безпеки і оборони - 2551, і 2531 - це друге читання.</p>
<p>Хто по них зможе доповідати? Я звертаюся до Комітету з питань безпеки і оборони, хто по тих законопроектах може доповідати?</p>
<p>Отже, переходимо до розгляду проекту Закону про внесення змін до статті 143 Закону України "Про Статут внутрішньої служби Збройних Сил України" 2531. І до доповіді запрошується Ірина Фріз. Будь ласка, включіть мікрофон.</p>
<p>&nbsp;</p>
<p>11:24:28</p>
<p>ФРІЗ І.В.</p>
<p>Друге читання.</p>
<p>&nbsp;</p>
<p>ГОЛОВУЮЧИЙ. Так, друге читання. Я сказав друге читання. Прошу, пані Ірино, доповідати.</p>
<p>&nbsp;</p>
<p>ФРІЗ І.В.</p>
<p>Шановні колеги, шановний пане головуючий, Комітет Верховної Ради України з питань Національної безпеки і оборони 3 червня 2015 року розглянув проект Закону України про внесення змін до статті 143 Закону України "Про Статут внутрішньої служби Збройних Сил України"(реєстраційний номер 2531), друге читання, поданий Кабінетом Міністрів України. Проект спрямовано на посилення контролю за витоком інформації, зокрема, з районів проведення антитерористичної операції, протидії технічній розвідці, забезпечення належного рівня захищеності інформації, що циркулює в мережах систем зв'язку силових структур та правоохоронних органів держави шляхом впорядкування використання мобільних телефонів та інших засобів мобільного зв'язку і передачі інформації військовослужбовців у мирний час у районах проведення антитерористичної операції, а також в умовах надзвичайного стану чи під час дії особливого періоду на територіях, де ведуться бойові дії.</p>
<p>З цією метою пропонується внести зміни до статті 143 Статуту внутрішньої служби Збройних Сил України. Проектом передбачено, що порядок зберігання і користування особистими фотоапаратами, магнітофонами, радіоприймачами, мобільними телефонами та іншими засобами мобільного зв'язку для передачі інформації, комп'ютерної та іншої побутової радіоелектронної техніки для військовослужбовців, які виконують обов'язки військової служби, встановлюється командиром військової частини.</p>
<p>У ході підготовки до другого читання від суб'єктів права законодавчої ініціативи надійшло 10 пропозицій, з яких три враховано повністю, одна врахована редакційно, одна – частково, решту відхилено.</p>
<p>Головним юридичним управлінням проект завізовано без зауважень. Комітет рекомендує Верховній Раді України прийняти законопроект у другому читанні та в цілому як закон. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Ви лишайтеся на трибуні, будь ласка, це друге читання.</p>
<p>Шановні колеги, до даного проекту закону надійшло ряд поправок. Частина з них була врахована комітетом, але частина була не врахована. І згідно Регламенту ми маємо по кожній із тих, які були не враховані, пройти, чи наполягають автори тих поправок.</p>
<p>Отже, 3 поправка, автор Константіновський. Чи наполягає на голосуванні? Ні, не полягає.</p>
<p>5 поправка, депутат Ляшко. Відхилена. Чи наполягає на голосуванні? Ляшко і Корчинська – автори, і тому наполягають. Прошу включити мікрофон Корчинській.</p>
<p>&nbsp;</p>
<p>11:27:11</p>
<p>КОРЧИНСЬКА О.А.</p>
<p>Оксана Корчинська, фракція Радикальної партії Олега Ляшка. Я зараз звертаюся до всіх комбатів нашої Верховної Ради. В цілому закон правильний, тому що він все ж таки забороняє мобільний зв'язок і радіозасоби на розсуд командирів. І тому ми надіємося на мудрість командирів. Але наша поправка з Олегом Валерійовичем стосується того, що виключення ми просимо для медчастин і медпідрозділів, тому що наші медчастини і медпідрозділи абсолютно не забезпечені засобами спецзв'язку.</p>
<p>Я збиралася в чотирьох секторах зі всіма начмедами батальйонів, бригад. Ми просимо нашу поправку зараз підтримати, для того, щоб все ж таки у нас був зв'язок з нашими шпиталями, з нашими цивільними лікарнями, де працюють військові лікарі і з нашими медиками на лінії зіткнення.</p>
<p>Це поправка стосується тільки медчастин і…</p>
<p>&nbsp;</p>
<p>ГОЛОВУЮЧИЙ.&nbsp; Завершили? Так? Чи дати вам ще час? Завершили, так?</p>
<p>&nbsp;</p>
<p>11:28:29</p>
<p>ФРІЗ І.В.</p>
<p>Я хотіла б лише додати…</p>
<p>&nbsp;</p>
<p>ГОЛОВУЮЧИЙ. Пані Ірина, будь ласка, прокоментуйте.</p>
<p>&nbsp;</p>
<p>ФРІЗ І.В.</p>
<p>Я хотіла б лише повідомити колег про те, що в Законі (2154), який також регламентує правила використання мобільних телефонів в зоні проведення бойових дій або антитерористичної операції повністю врахована правка Олега Ляшка та пані Корчинської і вона погоджена з головним хірургом Міністерства оборони паном Хоменком Ігорем Петровичем. І вона, безпосередньо, дозволяє медичним працівникам військових частин та підрозділів використовувати мобільний зв'язок в зоні проведення антитерористичної операції.</p>
<p>Тому зараз прошу врахувати це питання і дочекатися законопроекту (2154) в якому ця правка є.</p>
<p>&nbsp;</p>
<p>ГОЛОВУЮЧИЙ. Дякую вам. Але якщо наполягає автор поправки, ми змушені поставити на голосування, і тому я прошу приготуватись шановних колег до голосування.</p>
<p>Ставиться на голосування поправка 5 народних депутатів Ляшко і Корчинська. Хто підтримує дану поправку, прошу проголосувати.</p>
<p>Прошу голосувати, хто підтримує дану поправку.</p>
<p>&nbsp;</p>
<p>11:29:44</p>
<p>За-203</p>
<p>Можемо вважати, що не встигли.</p>
<p>Тому я прошу депутатів ще раз зайти в зал. Вийти з кулуарів на свої робочі місця. І якщо будуть голоси, я поставлю на повернення, і ми таки проголосуємо цю поправку. Але є прохання до голів фракцій змобілізувати особовий склад фракцій, і я зараз поставлю на повернення до голосування за поправку номер 5. Є&nbsp; готовність в залі? Отже, ставлю. Ставлю на голосування повернення до голосування правки номер 5 Ляшка і Корчинської. Хто за те, щоб повернути до голосування дану правку, прошу проголосувати. Будь ласка, голосуємо.</p>
<p>&nbsp;</p>
<p>11:30:59</p>
<p>За-235</p>
<p>Дякую. Отже, ставимо на голосування. Хто підтримує правку номер 5 Ляшка, Корчинська, прошу проголосувати. Прошу підтримати.</p>
<p>&nbsp;</p>
<p>11:31:30</p>
<p>За-220</p>
<p>Нема необхідної кількості голосів в залі. І тому, шановні колеги, давайте, ще раз поставлю на повернення. Якщо цього разу не буде голосів, товариство, ми на тому зупинимося. Я ще раз ставлю на голосування питання повернутись до розгляду правки 5 Ляшка, Корчинської. Хто за дану пропозицію, прошу проголосувати.</p>
<p>&nbsp;</p>
<p>11:32:10</p>
<p>За-219</p>
<p>Шановні колеги, немає необхідної кількості голосів.</p>
<p>Переходимо до наступної правки номер 7. Номер 7, народний депутат Фріз. Чи наполягає на даній правці?</p>
<p>&nbsp;</p>
<p>ФРІЗ І.В. Ні.</p>
<p>&nbsp;</p>
<p>ГОЛОВУЮЧИЙ. Не наполягає.</p>
<p>Номер 8, правка народного депутата Левченка. Наполягає. Будь ласка, включіть мікрофон. Одну хвилину.</p>
<p>&nbsp;</p>
<p>11:32:33</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ, місто Київ.</p>
<p>Шановна сесійна зала, після прийняття цього законопроекту в першому читанні до депутатів від "Свободи" була маса звернень від реальних вояків, від хлопців, які або зараз воюють, або, які нещодавно були демобілізовані, їхніх родичів, знайомих волонтерів щодо того, що цей закон унеможливить в переважній більшості військових частин взагалі будь-який зв'язок з близькими наших хоробрих вояків. Справа в тому, що більшість частин не оснащені спеціальним зв'язком. Цього спеціального зв'язку, власне кажучи, там немає. і відповідно, якщо прийняти цей закон в такому вигляді, то люди не зможуть навіть на 1 хвилину зв'язатися з своєю дружиною, з своїми дітьми, з мамою, можливо, перед тим як вони навіть покладуть свою голову за нашу Батьківщину. Тому ж наша поправка полягає в тому, що в тих частинах, де немає спецзв'язку зобов'язати командирів мінімум на 5 хвилин в день на вимогу вояків наших давати їм можливість…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка, завершуйте.</p>
<p>&nbsp;</p>
<p>11:33:47</p>
<p>ЛЕВЧЕНКО Ю.В.</p>
<p>Я закликаю зараз сесійну залу проголосувати за цю поправку, щоб ви просто-напросто не закрили єдиний канал зв'язку між нашими захисниками і їхніми родинами в тилу. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Пані Ірина, прокоментуйте.&nbsp;</p>
<p>&nbsp;</p>
<p>11:34:08</p>
<p>ФРІЗ І.В.</p>
<p>Розумієте, коли військовослужбовці знаходяться в зоні бойових дій, регламентування, використання мобільних телефонів надається командиру військової частини і це є правильно, тому що самостійне використання мобільних телефонів може призвести до втрати життя військовослужбовців. Тому прошу зважено відноситися до подібних правок. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Але народний депутат Левченко наполягає на голосуванні. Тому, шановні колеги, хто підтримує поправку 8 народного депутата Левченка, прошу проголосувати. Прошу проголосувати і взяти участь в голосуванні, хто підтримає дану правку. Будь ласка, голосуємо.</p>
<p>&nbsp;</p>
<p>11:34:58</p>
<p>За-156</p>
<p>Рішення не прийняте.</p>
<p>Наступна 9 правка народного депутата Ляшка і Корчинської наполягають. Будь ласка, включіть мікрофон народному депутату Корчинській. Включіть мікрофон для виступу.</p>
<p>&nbsp;</p>
<p>11:35:12</p>
<p>КОРЧИНСЬКА О.А.</p>
<p>Шановні народні депутати,&nbsp; я ще раз настоюю на тому, що мова іде про поранених, про фронт і про наші медслужби. Зараз ви своїми руками паралізуєте наш вивіз поранених, наші шпиталі. Я звертаюсь до Юлії Володимирівни Тимошенко, Юлія Володимирівна, зараз ви нам не дали провести поправку, щоб до поранених на фронті. Ми&nbsp; просимо вас нас підтримати.</p>
<p>Я прошу зараз зал підтримати поранених, поранених.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, зараз після обговорення спочатку пані Ірина прокоментує. Будь ласка, пані Ірина. Потім дам слово. Хай пані Ірина прокоментує поправку. Пані Ірина, є потреба коментувати? Пані Ірина, є потреба коментувати? Ви будете коментувати цю поправку номер 9?</p>
<p>&nbsp;</p>
<p>11:36:19</p>
<p>ФРІЗ І.В.</p>
<p>Шановні колеги, я ще раз прошу вашої уваги до наступного. В законопроекті, який пов'язаний із цим, номер 2154, де чітко виписано додаток 20, який вноситься до статуту внутрішньої служби Збройних сил України, виписано дозвіл на використання мобільних телефонів в зоні проведення бойових дій та антитерористичної операції для медичних працівників військових частин та підрозділів. Дякую.</p>
<p>&nbsp;</p>
<p>ГОЛОВУЮЧИЙ. Дякую. Оскільки у виступі було вжито прізвище народного депутат, я даю слово для репліки Юлії Володимирівні Тимошенко.</p>
<p>&nbsp;</p>
<p>11:36:57</p>
<p>ТИМОШЕНКО Ю.В.</p>
<p>Соболєву дайте.</p>
<p>&nbsp;</p>
<p>ГОЛОВУЮЧИЙ. Юлія Володимирівна Тимошенко передає Сергію Соболєву.</p>
<p>&nbsp;</p>
<p>11:37:10</p>
<p>СОБОЛЄВ С.В.</p>
<p>"Батьківщина". Я ще раз нагадую, що, коли розглядався цей законопроект в першому читанні, саме наші були поправки у виступах для того, щоб надати можливість для користування зв'язком медичними частинами. Зараз після того, як комітет подав поправки, які всі повністю погоджені, ми підтримали позицію комітету. І тому частина наших людей проголосували, і в тому числі я, за те, щоб пройшла поправка Ляшка, інші всі підтримали поправки комітету. Тому ми голосуємо в редакції, який пройшов в комітеті. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прізвище було згадане?</p>
<p>&nbsp;</p>
<p>ГОЛОС ІЗ ЗАЛУ. Ні!</p>
<p>&nbsp;</p>
<p>ГОЛОВУЮЧИЙ. Не було згадане.</p>
<p>&nbsp;</p>
<p>ГОЛОС ІЗ ЗАЛУ. Було! Було!</p>
<p>&nbsp;</p>
<p>ГОЛОВУЮЧИЙ. Було згадане прізвище?</p>
<p>Ляшко, 1 хвилина, будь ласка.</p>
<p>&nbsp;</p>
<p>11:38:04</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я звертаюся до всіх колег народних депутатів, у тому числі і шановної фракції "Батьківщина". Поправки, які ми пропонуємо, дають можливість, передбачають про те, щоб медики користувалися мобільним зв'язком. Користування медиком мобільним зв'язком – це вчасне вивезення поранених з фронту і з передової. Якщо він вчасно не вивезений через те, що немає зв'язку, людина може померти. За ці поправки шановані колеги із фракції "Батьківщина" не голосували, лише 3 людини з фракції. Тому я пропоную повернутись до цієї поправки. І я звертаюсь до шанованої пані Тимошенко. Шановна Юлія Володимирівна, дайте команду вашій фракції проголосувати за поправки, які дадуть можливість врятувати поранених. Сьогодні ви відмовляєтесь голосувати, ризикуючи життям поранених, тому що вам не подобається Ляшко. Подобається, не подобається Ляшко – це питання другорядне. Давайте допоможемо пораненим.</p>
<p>&nbsp;</p>
<p>ГОЛОВУЮЧИЙ. Шановні колеги, з вашого дозволу я скажу, що зараз відбувається. Ми розглядаємо законопроект, у важливості якого всі переконані і згодні. Якщо ми зраз як пінг-понг будемо брати по хвилині слово і згадувати один одного, це призведе тільки до одного – до завалення даного законопроекту. Тому я прошу, щоб ми відійшли від дебатів міжпартійних і перейшли до вирішення справ державних, як державні мужі.</p>
<p>Шановні колеги, зараз є друге читання. Регламентом не передбачене обговорення. Є тільки автори поправок, які беруть слово, які можуть висловитись і після того іде голосування або не голосування. Це не перше читання: у нас немає виступів від фракцій, у нас немає виступів від депутатів, у нас є виступи тільки від авторів поправок. І тому я питаюся в авторів поправки номер 9: чи ви наполягаєте&nbsp; на голосуванні, на цю поправку 9-ту?&nbsp;&nbsp;&nbsp; Наполягаєте.&nbsp; Тому я ставлю на голосування поправку 9 авторів Ляшка і Корчинської, і хто підтримує дану поправку, прошу проголосувати, прошу&nbsp;&nbsp; визначитись шляхом голосування,&nbsp; будь ласка, голосуємо.</p>
<p>&nbsp;</p>
<p>11:40:42</p>
<p>За-216</p>
<p>Дана поправка не набрала, 216,&nbsp; рішення не прийнято, дана&nbsp; поправка не набрала необхідної кількості голосів.</p>
<p>Шановні колеги, таким чином, ми пройшли&nbsp; по усіх поправках, які були розглянуті комітетом і ми можемо перейти до голосування за&nbsp; даний законопроект в цілому. Тому в мене є пропозиція, щоб ми перейшли до розгляду законопроекту і за голосування в цілому. І тому я прошу депутатів зайти в зал, і зайняти свої робочі місця, я прошу колег, які знаходяться в кулуарах, зайти в зал, і&nbsp;&nbsp;&nbsp;&nbsp;&nbsp; підготуватись до голосування,&nbsp; будь ласка. І я ставлю на голосування проект Закону про внесення змін&nbsp; до статті 143 Закону&nbsp; України "Про Статут внутрішньої служби Збройних Сил&nbsp; України" (номер 2531) в другому читанні та&nbsp; в цілому. Прошу підтримати, прошу проголосувати, шановні депутати,&nbsp; будь ласка, голосуємо.</p>
<p>&nbsp;</p>
<p>11:42:11</p>
<p>За-244</p>
<p>Закону прийнятий в другому читанні та&nbsp; в цілому. Вітаю шановних колег депутатів.</p>
<p>І ми переходимо до наступного проекту&nbsp; закону нашого порядку денного – це є проект Закону про внесення змін до деяких законів&nbsp; України щодо удосконалення порядку речового забезпечення військовослужбовців номер 2551.</p>
<p>Є вимога. Не вирищіть, будь ласка, я вас прошу. Є прохання від депутатів показати по фракціям, покажіть табло по фракціях. Показали, так, дякую вам. До доповіді запрошується секретар Комітету з питань Національної безпеки і оборони депутат Вінник, будь ласка.</p>
<p>&nbsp;</p>
<p>11:43:15</p>
<p>ВІННИК І.Ю.</p>
<p>Шановні колеги, законопроект, який пропонується до розгляду в другому читанні, поданий Президентом України, він удосконалює порядок речового забезпечення військовослужбовців, які сьогодні проходять службу в Збройних Силах України, а також в наших інших силових підрозділах. В чому його основний зміст? Сьогодні будь-які зміни чи то форми, чи то норми забезпечення потребують відповідного погодження в Кабінеті Міністрів. Пропонується цю функцію закріпити за Міністерством оборони України. Цей законопроект був підготовлений нашим волонтерським десантом, який потужно працює в Міністерстві оборони і вже це дало свої наслідки. Ми маємо дуже ефективні результати роботи по закупівлі паливно-мастильних матеріалів, ми вітаємо роботу пана Гусєва на позиції заступника міністра оборони. І цей законопроект був повністю погоджений з волонтерським десантом, і ті правки, які сьогодні в цей законопроект внесений, вони досить вичерпні і балансують його фінальний текст. Загалом було десять пропозицій, з яких п'ять враховано повністю, дві враховано редакційно і три було відхилено комітетом.</p>
<p>Тому законопроект надзвичайно простий, я не думаю, що він визиває великої дискусії. Звісно, згідно Регламенту, ми проведемо цю поправку, хоча ми пропонуємо голосувати і це є рішення комітету його в другому читанні та як закон в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Прошу залишатися на трибуні.</p>
<p>Серед поправок, які були надані в комітет, це є справді важливий законопроект, є такі, які є відхилені. І тому я повинен по кожній із них пройти.</p>
<p>Отже, 3-я, народний депутат Левус. Чи наполягає? Не наполягає.</p>
<p>4-а, народний депутат Береза, Чорновол. Чи наполягають? Не наполягають.</p>
<p>8-а, народний депутат Левус. Не наполягає.</p>
<p>І фактично автори тих поправок не наполягають. І, таким чином, ми можемо перейти до голосування за даний проект закону в другому читанні та в цілому. Я прошу народних депутатів зайти в зал, підготуватися до голосування. Це важливий законопроект, і я прошу підготуватися до голосування, підійти до своїх робочих місць.</p>
<p>І я ставлю на голосування проект Закону про внесення змін до деяких законів України щодо удосконалення порядку речового забезпечення військовослужбовців (№ 2551) в другому читанні та в цілому. Прошу підтримати, прошу голосувати. Будь ласка, голосуємо.</p>
<p>&nbsp;</p>
<p>11:46:45</p>
<p>За-273</p>
<p>Законопроект прийнятий в другому читанні та в цілому. Вітаю шановних колег народних депутатів.</p>
<p>І ми переходимо до наступного питання порядку денного. Це проект Закону про внесення змін до Закону України "Про Статут внутрішньої служби Збройних Сил України" щодо використання персональних пристроїв безпроводового доступу.</p>
<p>І до доповіді запрошується секретар Комітету з питань національної безпеки і оборони пан Вінник. Будь ласка, до трибуни.</p>
<p>&nbsp;</p>
<p>11:47:29</p>
<p>ВІННИК І.Ю.</p>
<p>Шановні колеги, цей законопроект фактично продовжує ту законодавчу ініціативу, яка була запропонована урядом щодо порядку використання мобільних засобів в зоні проведення антитерористичної операції.</p>
<p>Зрозуміло, що використання мобільного зв'язку наражає на небезпеку, тому що наш ворог потужно користується сьогодні можливостями радіоелектронної розвідки задля встановлення локації наших підрозділів і задля наведення артилерії по цих підрозділах.</p>
<p>Зрозуміло, що це питання треба обговорювати, вирішувати. Окрім того, обов'язково треба враховувати ті, на жаль, обмеження, які сьогодні ще існують щодо застосування можливості зв'язку.</p>
<p>Саме в законопроекті народного депутата Фріз, колезі нашої по комітету, ми і враховуємо фактично ті заперечення, які пропонувала Радикальна партія щодо можливості застосування мобільного зв'язку медичними працівниками.</p>
<p>І тому, коли ми будемо голосувати закон в цілому, саме ми будемо пропонувати редакцію, таким чином, щоб дійсно ці обмеження не стосувалися, я зачитаю потім під стенограму, випадків застосування засобів мобільного зв'язку медичними працівниками військових частин і підрозділів, а й загрози життю військовослужбовців.</p>
<p>Це вирішить питання про яке наголошував колега Ляшко щодо збереження життів, якщо дійсно нема іншого… іншої можливості зв'язатися, яким чином скоординувати дії медичних працівників.</p>
<p>В цілому будемо переходити до порівняльної таблиці. В цьому законі загалом 19 було пропозицій, дві враховано повністю, решту відхилено.</p>
<p>Що я хотів ще наголосити, цим законом ми вводимо новий Додаток 20 до Військового Статуту Збройних Сил України. Ми змінюємо статтю 59, яка чітко встановлює повноваження командира щодо встановлення порядку користування мобільними засобами.</p>
<p>Дійсно, це потрібно надати право командиру військової частини самостійно, враховуючи ту небезпеку, яка існує нагально встановлювати порядок використання мобільних засобів.</p>
<p>Тому прошу після розгляду всіх поправок проголосувати цей закон в другому читанні та як закон в цілому, тому що це надзвичайно важливо, це підвищить обороноздатність, боєздатність наших підрозділів і дійсно обмежить суттєво можливості розвідки ворога.</p>
<p>Прошу йти по поправках.</p>
<p>&nbsp;</p>
<p>ГОЛОВУЮЧИЙ. Дякую вам. Отже, в даному законопроекті, як і в попередніх ряд поправок, які прийшли в комітет були відхилені і ми маємо по кожній з них провести обговорення і аналіз.</p>
<p>Отже, друга поправка, народні депутати Ляшко і Корчинська.</p>
<p>Чи наполягають? Наполягають. Будь ласка, включіть мікрофон Корчинській.</p>
<p>&nbsp;</p>
<p>11:50:05</p>
<p>КОРЧИНСЬКА О.А.</p>
<p>Шановні народні депутати, наша фракція не буде підтримувати даний законопроект, тому що в даному разі урядовий, котрий вже ви проголосували, він є для фронту все ж таки більш оптимальний. Там на розсуд командира. Цей законопроект – це інструкція, котра схоже абсолютно на підзаконний акт. А підзаконні акти повинні змінюватися виключно тільки від оперативної обстановки на фронті.</p>
<p>Тому наша фракція не буде підтримувати цей законопроект, вважаючи, що той законопроект, котрий вже був прийнятий і проголосований, більш оптимальний. Але в даному разі голосування стосується медпідрозділів і медиків на фронті. І тому ми в будь-якому разі наполягаємо на цій поправці.</p>
<p>&nbsp;</p>
<p>ГОЛОВУЮЧИЙ. Дякую. Прошу прокоментувати.</p>
<p>&nbsp;</p>
<p>11:51:00</p>
<p>ВІННИК І.Ю.</p>
<p>Дивно, якщо ви наполягаєте на поправці, чому ви не підтримуєте законопроект в цілому? Тому що, дійсно, в цьому законопроекті, якщо він стане законом, буде враховано питання щодо можливості застосування медичними службами мобільних телефонів. А що стосується повноважень командира, то ви знаєте, зараз ситуація виглядає таким чином, що деякі речі треба специфічно і конкретно вказувати в законопроектах. Тому що, якщо це віддавати потім на розгляд… це розглядати потім на розгляд… <i>(Шум у залі)</i> Цей законопроект розглядався комітетом і виважено було прийнято відповідне рішення.</p>
<p>Прошу поставити цю поправку на голосування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу підготуватися, зараз буде голосування. Це поправка номер 2 Ляшка і Корчинської. Мені видається цілковито логічна і правильна поправка. І я прошу народних депутатів, хто підтримає дану поправку, проголосувати. Поправка 2 (Ляшко, Корчинська) прошу проголосувати. Голосуємо, будь ласка.</p>
<p>&nbsp;</p>
<p>11:52:15</p>
<p>За-202</p>
<p>Шановні колеги, є інформація, що не встигли. І тому давайте я поставлю на повернення, і після того вже приймемо остаточне рішення. Якщо на повернення не набереться голосів, будемо йти далі.</p>
<p>Отже, я ставлю пропозицію повернутися до голосування за поправку номер 2 Ляшка і Корчинської. Хто підтримує дану пропозицію, прошу проголосувати. Будь ласка, голосуємо за повернення.</p>
<p>&nbsp;</p>
<p>11:53:00</p>
<p>За-199</p>
<p>Рішення не прийнято.</p>
<p>Йдемо далі. Наступна, 3 поправка, народний депутат Константіновський. Чи наполягає? Ні.</p>
<p>4-а, народний депутат Шинькович. Чи наполягає? Так, будь ласка, включіть мікрофон. Народний депутат Шинькович.</p>
<p>&nbsp;</p>
<p>11:53:22</p>
<p>ШИНЬКОВИЧ А.В.</p>
<p>Шановні колеги, ну, трішки виглядає парадоксально, що відбудеться організація зберігання батарей живлення персональних пристроїв, і моя правка добавляє "та терміналів стільникового зв'язку". Тому що, ну, як можна одне від іншого зберігати? Це тисячі людей, які мають якимось чином розділити батарею живлення від терміналу, потім повернути.</p>
<p>Моя думка, і пропоную підтримати, і прошу підтримати, що треба добавити: "та терміналів стільникового зв'язку". Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, прокоментуйте, пане Іван.</p>
<p>&nbsp;</p>
<p>11:53:56</p>
<p>ВІННИК І.Ю. Справа в тому, що це є редакція комітету. І, дійсно, в даному випадку це є колегіальне рішення, прийняте членами всіх фракцій, які представлені в нашому комітету.</p>
<p>Тому, враховуючи, що рішення комітету відхилено, при всій повазі до мого колеги, ми не можемо це підтримати. Натомість, зрозуміло, нехай зал визначається.</p>
<p>&nbsp;</p>
<p>ГОЛОВУЮЧИЙ. Дякую. я розумію, є наполягання поставити на голосування.</p>
<p>І тому я ставлю поправку номер 4, народний депутат Шинькович, на голосування. Хто підтримує дану поправку, прошу проголосувати. Будь ласка.</p>
<p>&nbsp;</p>
<p>11:54:44</p>
<p>За-180</p>
<p>Рішення не прийняте.</p>
<p>Наступна поправка 5, народний депутат Кобцев чи наполягає? Ні, не наполягає.</p>
<p>Знову ж таки, 6-а. Не наполягає.</p>
<p>7-а, Шинькович чи наполягає? Не наполягає.</p>
<p>8-а, Ленський чи наполягає? Ні, не наполягає. Це добре.</p>
<p>10-а, Константіновський чи наполягає? Ні, не наполягає.</p>
<p>11-а, Константіновський. Не наполягає.</p>
<p>12-а, народні депутати Ляшко і Корчинська чи наполягають? Наполягають. Будь ласка, мікрофон включіть народному депутату Корчинській. Будь ласка.</p>
<p>&nbsp;</p>
<p>11:55:36</p>
<p>КОРЧИНСЬКА О.А.</p>
<p>Ще раз, Оксана Корчинська, фракція Радикальної партії. Ще раз прошу, подумайте про хлопців на фронті! Не підписуйте зараз закон у виді службової інструкції, не голосуйте! Ви паралізуєте на даний момент і фронт. Тому що зараз достатньо того закону, що ви проголосували, для того, щоб зразу зробити підзаконні акти і в залежності від оперативної обстановки робити службові все ж таки підзаконні акти.</p>
<p>Якщо ви проголосуєте, - зараз це паралізує хлопців там, на фронті. Прошу вас не підтримувати цей законопроект. А на нашій поправці, що виключення мають медики на фронті, ми наполягаємо.</p>
<p>&nbsp;</p>
<p>ГОЛОВУЮЧИЙ. Дякую вам. Чи є потреба коментувати? Пане Іван.</p>
<p>&nbsp;</p>
<p>11:56:27</p>
<p>ВІННИК І.Ю.</p>
<p>Шановна пані Корчинська! На жаль, Статут Військових Сил і додатки до нього, це не є підзаконний акт. Тому ми саме і пропонуємо цим законопроектом затвердити власне і додаток до військового Статуту, який чітко регулює питання використання мобільних телефонів. У тому числі і щодо можливості використання медичними службами.</p>
<p>Тому ми не можемо говорити про підзаконні акти, коли це стосується таких важливих питань як Статут військової служби, а також ті питання, які регулює цей законопроект. Ця поправка відхилена комітетом. Це є колегіальне, спільне рішення комітету.</p>
<p>Том прошу поставити на голосування, якщо відповідно потрібно це підтверджувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Таким чином ставиться на голосування поправка 12 народних депутатів Ляшко і Корчинська. Хто підтримує дану поправку, прошу проголосувати. Будь ласка, голосуємо.</p>
<p>&nbsp;</p>
<p>11:57:25</p>
<p>За-169</p>
<p>Рішення не прийнято.</p>
<p>13 поправка, народний депутат Левченко. Наполягає. Будь ласка, включіть мікрофон Левченку.</p>
<p>&nbsp;</p>
<p>11:57:36</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>Ця поправка схожа до тої, яку я пропонував до минулого законопроекту, яка, на превеликий жаль, не пройшла. Минулим законопроектом&nbsp; ви зробили перший крок до того, щоб повністю позбавити військовослужбовців будь-якого зв'язку з тилом, з їхніми рідними, з дітьми, з батьками, з дружинами. Зараз ви хочете цим другим законом добити цей ваш перший крок і зробити останній крок, власне кажучи.</p>
<p>Я ще раз наголошую, в переважній більшості частин, в тому числі і на передовій, немає спецзв'язку як такого взагалі або, або такий, який працює. Його немає. Якщо ви забираєте повністю будь-яку можливість використовувати мобільні телефони для військовослужбовців, тоді вони не будуть мати жодного зв'язку з тилом, жодного.</p>
<p>Наша поправка дуже проста. На 5 хвилин на день дати можливість, щоб один телефон на всю цілу частину, щоб командир міг цей телефон видавати на вимогу військовослужбовця на 5 хвилин на день, щоб зв'язатися з його близькими. Закликаю сесійну залу підтримати цей…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, пане Іван.</p>
<p>&nbsp;</p>
<p>11:58:49</p>
<p>ВІННИК І.Ю.</p>
<p>Можливо, прикро, що це питання не запропоновано вами розглянути було на комітеті, тому що було розглянуто без вашої присутності. Натомість, якщо почитати вашу поправку, ви пропонуєте ввести два варіанти: якщо частина повністю забезпечена або якщо частина не повністю забезпечена. Що в вашому розумінні "не повністю забезпечена комплексним спеціальним зв'язком" незрозуміла, натомість, ми не говоримо, що ми повністю розриваємо зв'язок з тилом. Саме в Додатку 20, який&nbsp; запропоновано автором законопроекту 2154 є чіткий порядок як можна користуватися мобільними телефонами: де, в який час, на якій відстані від розташування&nbsp;&nbsp;&nbsp; базового табору, військової частини, тощо.&nbsp; Тому ми відхилили цю поправку, тому що вона не конкретизує, що мається на увазі, а натомість і це є рішення комітету, якщо&nbsp;&nbsp;&nbsp; є&nbsp; інше бачення&nbsp; залу, давайте ми&nbsp; поставимо на голосування,&nbsp; і розглянемо&nbsp; це питання. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги. Ставиться&nbsp; на голосування поправка&nbsp;&nbsp;&nbsp;&nbsp;&nbsp; номер 13 народного депутата Левченка. Хто підтримує дану пропозицію, прошу проголосувати,&nbsp; будь ласка,&nbsp; голосуємо, прошу включити голосування.</p>
<p>&nbsp;</p>
<p>12:00:10</p>
<p>За-135</p>
<p>Рішення не прийнято.&nbsp;</p>
<p>14 поправка.&nbsp;&nbsp;</p>
<p>Шановні колеги, до речі, я продовжую, згідно Регламенту, роботу нашої сесії до завершення розгляду&nbsp; даного питання.</p>
<p>14 поправка. Народні депутат Ляшко і Корчинська. Чи наполягають?&nbsp;&nbsp; Будь ласка, 1 хвилину Корчинська, Оксана&nbsp; Корчинська.</p>
<p>&nbsp;</p>
<p>12:00:35</p>
<p>КОРЧИНСЬКА О.А.</p>
<p>Прошу передати слово Парасюку Володимиру – єдиному&nbsp; можливо вже із небагатьох&nbsp; комбатів, із&nbsp; "Самопомочі", лишившихся&nbsp; порядними людьми. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я не почув кому?&nbsp; Будь ласка.</p>
<p>&nbsp;</p>
<p>12:00:56</p>
<p>ПАРАСЮК В.З.</p>
<p>От коли там, на трибуні, буде стояти&nbsp; комбат, який&nbsp; воював на передовій і буде говорити,&nbsp; що потрібно солдатам, тоді за цей закон можна голосувати. А коли приходить людина, яка собі придумала, що треба солдатам, а що ні,&nbsp; цей закон неможна підтримувати.&nbsp; Ви зрозумійте одне&nbsp; - це один-єдиний зв'язок з &nbsp;&nbsp;передовою, я приїхав з Мар'їнки! Про які рації, про який спецзв'язок ви говорите. Ви в солдатів забираєте міст зв'язку! Ви думайте ліпше, як людям пенсії підняти і зарплати, а не забирати зв'язок солдатів. Ганьба вам!</p>
<p>&nbsp;</p>
<p>ГОЛОВУЮЧИЙ. Будь ласка, пане Іван.</p>
<p>&nbsp;</p>
<p>12:01:42</p>
<p>ВІННИК І.Ю.</p>
<p>Ви знаєте, пане Парасюк, у нас в комітеті представлені напевно майже всі комбати, які представлені у Верховній Раді, і це є виважене рішення комітету, і це не моя особиста думка, це спільне рішення комітету, які я доповідаю від комітету. Якщо ви не знаєте Регламенту роботи Верховної Ради, що я можу зробити? Приходьте до нас на комітет.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні, пані Оксана? Ставиться на голосування поправка 14 народного депутата Ляшка і Корчинської. Хто підтримує дану поправку прошу проголосувати. Будь ласка, голосуємо.</p>
<p>&nbsp;</p>
<p>12:02:25</p>
<p>За-157</p>
<p>Рішення не прийнято.</p>
<p>15-та поправка народний депутат Левченко. Наполягає? Будь ласка, включіть мікрофон, одну хвилину.</p>
<p>&nbsp;</p>
<p>12:02:34</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>15-та поправка технічна доволі. До речі, я здивований чому вона не підтримана? Таке враження,&nbsp; що якісь політичні мотиви були у комітету.</p>
<p>Справа в тому, що для принципів юридичної визначеності, щоби не використовувати таке поняття як "такі пристрої", а писали "пристрої безпроводного доступу". Тому правка технічна, прошу її підтримати. Але принагідно хотів би зауважити щодо коментарів доповідаючого щодо моєї попередньої поправки.</p>
<p>В моїй попередній поправці чітко сказано було і є, на жаль, вона не була підтримана, що якщо в частині є спецзв'язок, тоді командир може дозволити… може заборонити використовувати мобільні телефони, якщо немає спецзв'язку, то дається мінімум 5 хвилин на день, все ясно, все чітко.</p>
<p>Ви лукавите, коли ви говорите, що ви не обриваєте зв'язок з тилом, тому що ви цьому законопроекті і в минулому, ви надаєте командирам повноваження, щоб вони забороняли використання мобільних телефонів, взагалі.</p>
<p>По їхньому власному рішенню. Тобто ви де-факто обрубуєте зв'язок з тилом. Прошу не лукавити.</p>
<p>&nbsp;</p>
<p>ГОЛОВУЮЧИЙ. Пане Іване.</p>
<p>&nbsp;</p>
<p>12:03:46</p>
<p>ВІННИК І.Ю.</p>
<p>Ну, якщо на вашу думку термін "неповністю забезпечене", на вашу думку, являється вичерпним щодо забезпечення зв'язку, ну, може ви так собі вважаєте.</p>
<p>А що стосується вашої поправки, то техніко-юридичні правки в нас, власне, робить Юридичне управління вже, коли готують тексту закону до підпису, то може до них зверніться і відповідні правки внесіть. Я ще раз наголошую, що це є рішення комітету, а не моє особисте. Тому, якщо є інша думка, давайте голосувати в залі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Наполягаєте на голосуванні, так же ж? Тому ставиться на голосування поправка 15 народного депутата Левченко. Хто підтримує дану поправку, прошу проголосувати. Будь ласка.</p>
<p>&nbsp;</p>
<p>12:04:35</p>
<p>За-129</p>
<p>Рішення не прийняте.</p>
<p>16 поправка Константіновський. Не наполягає.</p>
<p>17-а, Кобцев. Не наполягає.</p>
<p>18-а, Константіновський. Не наполягає.</p>
<p>І остання 19-а, так, остання відхилена. Народних депутатів Ляшко і Корчинська не наполягають.</p>
<p>Шановні колеги, таким чином ми пройшли… Наполягає, так? Ну, я не зрозумів вашого жесту, треба виробити систему жестів. Будь ласка, 1 хвилина народний депутат Ляшко чи Корчинська? Хто з вас буде виступати?</p>
<p>&nbsp;</p>
<p>ГОЛОС ІЗ ЗАЛУ Мосійчук!</p>
<p>&nbsp;</p>
<p>ГОЛОВУЮЧИЙ. Виступають автори поправок, товариство. Пані Оксана? Товариство, виступають автори поправок. Ігор, не треба істериками. Не треба істериками. Пані Оксана, будь ласка. Включіть мікрофон Оксані Корчинській.</p>
<p>&nbsp;</p>
<p>12:05:14</p>
<p>КОРЧИНСЬКА О.А.</p>
<p>Ще раз, шановні народні депутати, звертаюся до вашого здорового глузду, я вас прошу, ви тут зараз в залі завдяки тому, що хлопці на фронті, не лишайте їх без можливостей, потурбуйтеся, захистіть їх інтереси. Ще раз вам кажу, цей законопроект в даному разі не треба підтримувати, тому що він не вирішує проблеми, він нам зараз тільки народжує проблеми. Достатньо законопроекту урядового для того, щоб в даному разі забезпечити фронт і уберегти їх від наводок спеціальними підрозділами, вже достатньо.</p>
<p>Цей законопроект нічим не допомагає фронту, окрім того, що він обмежує, окрім того, що він додає проблеми командирам, бійцям, всім медслужбам і, в даному разі, паралізує наші шпиталі, цивільні лікарні. Я прошу вас не підтримати цей законопроект. Дуже вдячна. Надіюсь про те, що ви потурбуєтесь про допомогу фронту і нашим бійцям.</p>
<p>&nbsp;</p>
<p>ГОЛОВУЮЧИЙ. Дякую, Пані Оксано.</p>
<p>Шановні колеги, ми завершили обговорення бурхливе даного законопроекту. Ще заключне слово від комітету, будь ласка, але в одну хвилину намагайтеся ввійти і після того переходимо до голосування.</p>
<p>Шановні колеги, і коли буде заключне слово, я прошу всіх зайти в зал, зайняти робочі місця і підготуватися до голосування. Будь ласка, Іван Вінник, одна хвилина.</p>
<p>&nbsp;</p>
<p>12:07:14</p>
<p>ВІННИК І.Ю.</p>
<p>Від комітету ми пропонуємо внести під стенограму правку, яка стосується власне медичних працівників і ми вважаємо, що це є вдалий коментар від Радикальної партії, який хотіли б ми підтримати. Власне, ця редакція погоджена з головним хірургом Міністерства оборони України Ігорем Петровичем Хоменко, вона обговорювалась з представниками Міністерства оборони і інших силових відомств, і, власне, з представниками у тому числі Радикальної партії.</p>
<p>Зміст її наступний. В додатку 20, який ми пропонуємо внести цим законопроектом, ми пропонуємо викласти пункти 15 та 19 у наступній редакції. Пункт 15, у районах проведення антитерористичної операції, а також в умовах надзвичайного стану чи під час дії, особливо в період на територіях, де ведуться бойові дії, використання засобів мобільного зв'язку забороняється, крім випадків застосування засобів мобільного зв'язку медичними працівниками військових частин і підрозділів у разі загрози життю військовослужбовців.</p>
<p>Пункт 19 викласти в наступній редакції. Командир начальник організує зберігання отриманих від військовослужбовців засобів мобільного зв'язку та елементів живлення до них у місцях дислокації військових частин…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>ВІННИК І.Ю. Надає як виняток підлеглому особового складу, зокрема медичним працівникам військових частин і підрозділів можливість ведення переговорів за допомогою засобів мобільного зв'язку при цьому функції геолокації на засобах мобільного зв'язку повинні бути вимкнені. Прошу проголосувати законопроект у другому читанні з урахуванням стенограми та в цілому як закон. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, шановні колеги, можемо перейти до голосування. Я прошу народних депутатів… Я прошу народних депутатів відійти від урядової ложі і зайняти робочі місця.</p>
<p>&nbsp;Шановні колеги, я прошу зайняти робочі місця. Я прошу зайти в зал народних депутатів з кулуарів.</p>
<p>Шановні колеги, я ще раз звертаюсь до народних депутатів зайняти робочі місця. І після обговорення ми можемо ставити на голосування законопроект в цілому.</p>
<p>Отже, ставлю на голосування проект Закону про внесення змін до Закону України "Про статут внутрішньої служби Збройних Сил України" щодо використання персональних пристроїв безпроводового доступу, номер 2154, в другому читанні та в цілому. Будь ласка, голосуємо, в цілому в другому читанні і в цілому. Будь ласка, голосуємо.</p>
<p>&nbsp;</p>
<p>12:10:17</p>
<p>За-141</p>
<p>Рішення не прийнято.</p>
<p>Шановні колеги, я зараз… будь ласка, з мотивів 30 секунд. Але давайте може ми спочатку поставимо на голосування, а потім з мотивів.</p>
<p>Будь ласка, 30 секунд, Чумак.&nbsp;</p>
<p>&nbsp;</p>
<p>12:10:44</p>
<p>ЧУМАК В.В.</p>
<p>Шановні колеги, я просто хочу всім нагадати, що така вакханалія з голосуванням за цей закон відбувається тому, що ми перед цим проголосували за Закон 2531. Я хочу нагадати, що постановка двох законів, двох проектів законів з одного предмету регулювання просто неможлива відповідно до Регламенту. Оце те, що відбувається постійне порушення Регламенту призводить до того, що в принципі люди стають дезорієнтовані за те, що голосувати. Я прошу, щоб керівництво Верховної Ради дуже жорстко слідкувало за тим, щоб жодних законопроектів з одного і того ж самого предмету регулювання не було під різними номерами. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, товариство, приготувались, зараз буде голосування, прошу не виходити з залу. Ставиться на голосування пропозиція повернути на повторне друге читання законопроект 2154. Хто підтримує дану пропозицію, прошу проголосувати на повторне друге читання. Будь ласка, голосуємо.</p>
<p>&nbsp;</p>
<p>12:11:57</p>
<p>За-163</p>
<p>Рішення не прийнято, законопроект відхилений.</p>
<p>І тепер, шановні колеги, 1 хвилину повідомлення. Вже є готове рішення комітету, яке ми чекали по 1088, по касових апаратах. Зараз воно буде Апаратом роздане усім депутатам. Я вас дуже прошу протягом перерви максимально вивчити ці питання. Можливо, зібратися фракціями, групами,&nbsp; &nbsp;щоб ми, зайшовши в зал, поставили це питання першим і змогли результативно проголосувати. Будь ласка вивчить документи, рішення комітету і оголошую перерву до 12:40. В 12:40 всіх чекаємо в залі для продовження нашої непростої, але важливої для країни роботи. Дякую вам.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні колеги, перерву завершено. Прошу заходити в зал для продовження нашої роботи. По законопроекту 1088 таблиця роздана всім депутатам. Депутати з нею мали змогу ознайомитися під час нашої перерви. Ми зараз переходимо до розгляду даного проекту. Вчора була активність ще й до блокування трибуни, а сьогодні я бачу пустий зал. Я дуже прошу колег, голів фракцій запросити депутатів в зал для продовження нашої роботи, бо ми починаємо з надважливого питання - 1088. Будь ласка заходимо в зал. Секретаріат фракцій, повідомте депутатів.</p>
<p>Ніна Петрівна Южаніна в залі готова до доповіді. Запрошуючи депутатів, особливе звернення до Ніни Петрівни Южаніної. Зараз вона буде доповідачем по законопроекту, тому я прошу прийти в зал працювати.</p>
<p>Шановні колеги, заходимо в зал. Готуємось до роботи і запрошую Южаніну Ніну Петрівну долучитись до нашої важливої відповідальної роботи.</p>
<p>Шановні колеги, переходимо до розгляду наступного питання порядку денного, важливого законопроекту. Проект Закону про внесення змін до Закону України "Про застосування реєстраторів розрахункових операцій у сфері торгівлі, громадського харчування та послуг" (щодо державних гарантій суб'єктам господарювання у застосуванні ними реєстраторів), № 1088. Законопроект розглядається в другому читанні.</p>
<p>І я запрошую до доповіді голову Комітету з питань податкової та митної політики Южаніну Ніну Петрівну. Будь ласка, в залі увага, прошу послухати доповідь.</p>
<p>&nbsp;</p>
<p>12:52:20</p>
<p>ЮЖАНІНА Н.П.</p>
<p>Шановний головуючий, шановні народні депутати! Надто складний законопроект ми зараз будемо розглядати. Тому прошу вашої уваги і зосередитись над всім, чим ми зараз будемо обговорювати. До другого читання законопроекту від народних депутатів України надійшло 75 поправок, з яких 25 враховано, 23 відхилено, 27 поправок враховано по суті або частково.</p>
<p>Хочу нагадати, що Законом № 71 щодо податкової реформи з 1 липня 2015 року, тобто з сьогоднішнього дня запроваджено обов'язок для фізичних осіб-підприємців, які є платниками єдиного податку третьої групи, застосовувати РРО. Таке ж саме зобов'язання застосовувати РРО цим законом встановлено і для платників єдиного податку другої групи з 1 січня 2016 року.</p>
<p>Розуміючи, що альтернативи запровадження РРО немає, народні депутати - члени комітету при доопрацюванні законопроекту намагалися врахувати якомога більше тих дрібних і не дрібних штрафів, які могли би бути застосовані до таких підприємців, які почали би застосовувати РРО з указаних дат.</p>
<p>Тому всю свою увагу, всю свою роботу ми зосередили на тому, щоб відмінити ряд положень щодо штрафів до таких підприємців. А саме, при доопрацюванні було враховано: для всіх суб'єктів господарювання звільнено від необхідності зберігання щоденного фіскального звітного чеку в книгах обліку розрахункових операцій (це приклеювання в книжку) та контрольних стрічок протягом 3 років (це бобіни стрічок в ящиках, які мали би зберігатися). Крім того, ми передбачили, що при перевірці касової дисципліни в таких підприємців може бути невідповідність наявних готівкових коштів у скриньці касовій від суми, зафіксованої в ЗЕД-звіті.</p>
<p>Крім того, ми проговорили можливість про скасування 5-кратного розміру фінансової відповідальності за порушення вимог Закону про РРО. Всі знають, що штраф надто великий.&nbsp; Ми проговорили про те, що сервісні центри зобов'язані проводити технічне обслуговування РРО без їх розпломбування для того, щоб не здирали за кожну нову пломбу по 50 гривень, як це вони роблять. Ми також проговорили, що сервісні центри зобов'язані у разі незабезпечення…</p>
<p>&nbsp;</p>
<p>ГОЛОВУЮЧИЙ. Дайте, будь ласка, можливість завершити. Скільки треба орієнтовно, Ніна Петрівна? 5 хвилин, так. Дайте, будь ласка, до завершення доповіді включіть.</p>
<p>&nbsp;</p>
<p>ЮЖАНІНА Н.П. Протягом сімох днів з дня прийняття його в ремонт ввести в експлуатацію належним чином зареєстрований на суб'єкти господарювання резервний реєстратор розрахункових операцій. Запроваджено фінансову відповідальність сервісних центрів за порушення строків гарантійного ремонту РРО та невведення в експлуатацію резервного РРО. Крім того, ми проговорили, що РРО не буде застосовуватися при операціях з купівлі-продажу іноземної валюти, якщо такі операції виконуються в касах уповноважених банків.</p>
<p>Тобто на 90 відсотків законопроект 1088, це саме ліберальні норми, що будуть стосуватися не тільки підприємців другої та третьої групи, а взагалі підприємців, які використовують касові апарати. Це значний прорив саме по фіскальному навантаженню, тому що такого вже не було багато-багато років.</p>
<p>І тепер перейдемо до самого важливого. Після проведення додаткових консультацій було запропоновано компромісне рішення для мікробізнесу, в яких обсяг річного доходу не досягає 1 мільйон гривень.</p>
<p>Пропонується шляхом внесення змін до пункту 296.10 Податкового кодексу України встановити, що реєстратори розрахункових операцій не застосовують платники єдиного податку першої групи та другої, третьої груп фізичні особи, підприємці незалежно від обраного виду діяльності, в яких протягом календарного року обсяг доходу не перевищує тисячу гривень, мільйон гривень.</p>
<p>У разі перевищення у календарному році обсягу доходу понад 1 мільйон гривень застосування реєстратора розрахункових операцій для такого платника єдиного податку є обов'язковим. Таке застосування реєстратора розрахункових операцій розпочинається з 1 числа місяця кварталу наступного за виникненням такого перевищення та продовжується у всіх наступних податкових періодах протягом дії свідоцтва платника єдиного податку. В нас залишається ті ж самі перша, друга, третя і четверта група. Ми говоримо, друга група в нас має граничний обсяг доходів дозволений на рік півтора мільйону гривень. Він, в нього обов'язок застосовувати РРО тільки з 1 січня 2016 року. Так от з 1 січня 2016 року такий підприємець торгує період якийсь, якщо він ніколи, от вересень місяць 2016 року не досягає обсягу 1 мільйон, він продовжує і до кінця року в межах 1 мільйону торгувати без РРО. Якщо же він, наприклад, скаже, в червні місяці досяг обсягу мільйон, він має з 1 липня, бо в них квартальна звітність, з 1 липня встановити РРО і подальшу здійснювати діяльність в своїх межах, &nbsp;йому ще залишилось до ліміту 500 тисяч уже з застосуванням РРО. І всі наступні періоди, наступний рік він уже стає більшим. Тобто у нього доходи більше мільйону, він буде працювати з застосуванням РРО.</p>
<p>Щодо підприємців, які на єдиному податку на третій групі. У них обсяг дозволених операцій в рік 20 мільйонів. Така ж сама система. Він працює без РРО поки не досягне одного мільйону. Після одного мільйону підприємець має придбати РРО, встановити його, і з наступного місяця слідкуючого за кварталом, в якому наступило таке перевищення, далі працювати з РРО.</p>
<p>Я думаю, що така система дозволить справді задовольнити вимоги малих підприємців, які дбають лише про себе і свою родину. В яких працює по одному, два працівника. За статистичними даними, які нам надала державна фіскальна служба, обсяг задекларованих доходів підприємцями другої групи склав за 2014 рік 720 тисяч. Тому давайте не спекулювати. Ми задовольняємо майже всю другу групу прийняттям такого рішення, це по-перше.</p>
<p>В другій групі у нас 600 тисяч підприємців. Це саме ті люди, які зараз вийшли до стін Верховної Ради. Тому, шановні, ми йдемо на компроміс. Просимо про це і уряд дослухатися до нашого рішення, яке ми з вами прийняли зважене вчора, що все-таки це правильний шлях. Тому що, якщо у нас справді буде народжуватися податкова культура і наші покупці будуть вимагати від підприємців чек, цим ми і будемо стимулювати, може, навіть до переходу спочатку на не фіскальні касові апарати. Якщо у Європі 40 відсотків не фіскальних касових апаратів, то хто це їх заставив зробити – споживач, який просить чек.</p>
<p>Цією нормою ми вирішимо іще другу проблему. Ми говоримо, що занадто великі обсяги продажів здійснюються в бутіках у місті Києві. Так от, там же більше мільйону. І такі підприємці будуть вимушені поставити касові апарати. Але це і наше завдання: коли купуємо якісь речі, просити все-таки касовий чек. Тому що ми погоджуємося на укриття цих доходів, а потім якимись такими методами переламування пропонуємо вносити закони, які ставлять в тупік таких підприємців. Свідомість має бути з обох сторін, як у підприємців, так у споживачів. Саме тільки ці дві сторони можуть заставити рухатися в правильному напрямку – в напрямку декларування справжніх обсягів продажу. Будь ласка, мільйон цілком задовольняє всіх підприємців, не треба підвищувати… Задовольняє, Олександра Володимирівна, не треба… Півтора мільйона нічого не вирішує, а це насправді компромісне рішення. Не вирішує. Прошу, на цьому я… Якщо є запитання, я готова відповісти.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, хочу вам повідомити, що вчора до пізнього вечора і сьогодні півдня тривала дуже важка робота узгоджувальна і депутатських фракцій, і уряду. В даному законопроекті, який розглядається в другому читанні, не передбачене обговорення, а передбачене власне відстоювання своїх поправок. Тому зараз я передам слово Наталії Яресько для уточнення, а потім ми перейдемо до розгляду поправок.</p>
<p>Будь ласка, включіть мікрофон Наталії Яресько.</p>
<p>&nbsp;</p>
<p>13:03:16</p>
<p>ЯРЕСЬКО Н. Дякую. Шановні депутати! Я просто хочу добавити, що ми з голосу пропонували внести можливість добавити до законопроекту ще одну зміну, яка надає можливість внести порядок перевірки застосування РРО до 1 вересня. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, переходимо до поправок.</p>
<p>2 поправка, яка була відхилена, народний депутат Журжій. Чи наполягає він?</p>
<p>&nbsp;</p>
<p>ЖУРЖІЙ А.В. Ні.</p>
<p>&nbsp;</p>
<p>ГОЛОВУЮЧИЙ. Не наполягає.</p>
<p>Наступна поправка номер 6, народний депутат Продан. Пані Оксана, чи ви наполягаєте? Не наполягає.</p>
<p>9-а, знову ж таки, Оксана Продан. Чи наполягає Оксана Продан?&nbsp;</p>
<p>Ні, не наполягає.</p>
<p>Згідно Регламенту,&nbsp; я маю пройтись по них і виконати цю процедуру.</p>
<p>10-а.&nbsp; Народний депутат&nbsp;&nbsp; Левченко. Не наполягає.</p>
<p>21-а. Журжій. Не наполягає.</p>
<p>22-а. Журжій. Не наполягає.&nbsp;</p>
<p>24-а. Журжій. Не наполягає.&nbsp;&nbsp;&nbsp;&nbsp;</p>
<p>30-а. Оксана Продан. Не наполягає.</p>
<p>31-а. Журжій. Не наполягає.&nbsp;</p>
<p>35-а. Ленський. Не наполягає.&nbsp;</p>
<p>40-ва. Журжій. Не наполягає.&nbsp;</p>
<p>43-я. Журжій. Не наполягає.&nbsp;</p>
<p>45-а. Продан. Не наполягає.&nbsp;</p>
<p>46-а. Журжій. Не наполягає.&nbsp;</p>
<p>48-а. Журжій. Не наполягає.&nbsp;</p>
<p>51-а. Журжій. Не наполягає.&nbsp;&nbsp;&nbsp;&nbsp;</p>
<p>53-я. Клюєв. Чи наполягає? Не наполягає.&nbsp;&nbsp;</p>
<p>І 54-а. Клюєв. Не наполягає.&nbsp;</p>
<p>55-а. Клюєв. Теж не наполягає.</p>
<p>І 56-а. Клюєв. Очевидно, що не наполягає.</p>
<p>57-а. Журжій. Не наполягає.&nbsp;&nbsp;&nbsp;&nbsp;&nbsp;</p>
<p>63-я. Клюєв. Не наполягає.&nbsp;</p>
<p>64-а. Клюєв. Не має можливості наполягати з Москви.&nbsp;</p>
<p>71-а. Продан. Не наполягає.&nbsp;&nbsp;&nbsp;</p>
<p>Таким чином,&nbsp; шановні колеги. Секундочку, 72, ви говорите, так? 72, вона врахована. Пані Олександро,&nbsp; 72 поправка&nbsp; врахована.&nbsp; Будь ласка, 72 поправка, автор&nbsp; Острікова.&nbsp; Будь ласка,&nbsp; депутат Острікова, 1 хвилину.</p>
<p>&nbsp;</p>
<p>13:06:11</p>
<p>ОСТРІКОВА Т.Г.</p>
<p>Шановні колеги,&nbsp; поправка номер 72, яка була&nbsp; вчора погоджена лідерами фракцій&nbsp; і робочою групою&nbsp; на раді коаліції, якраз стосується того, щоб якимось чином&nbsp; обмежити застосування реєстраторів розрахункових операцій у цей складний для держави час, і було запропоновано такий механізм, що для другої і третьої групи, незалежно від видів їхньої діяльності, не застосовуються реєстратори розрахункових операцій в разі, якщо їх оборот не перевищу 1 мільйон гривень.</p>
<p>Пані міністр фінансів зараз звернулася до нас з проханням, щоб ми окремо дали доручення Кабінету Міністрів розробити механізм перевірок, який дозволить контролювати перевищення 1 мільйона гривень, відповідно настання необхідності застосування реєстратора розрахункових операцій. Ми всі знаємо з вами, що ця сфера, застосування РРО, вона є не такою чистою, як нам здається. Є проблема держави в тому, що вона не змогла забезпечити наявність програмно-технічного комплексу Державної фіскальної служби…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте, будь ласка.</p>
<p>&nbsp;</p>
<p>13:07:23</p>
<p>ОСТРІКОВА Т.Г.</p>
<p>Електронну звітність на пряму від суб'єктів до ДФС. Ми знаємо, що там є інформаційні еквайєри, ми знаємо, що не все так гладко і не все так чисто в цій сфері. Тому враховуючи всі ці чинники, ми вирішили дослухатися до загальної думки і обмежити застосування РРО оборотом до 1 мільйона гривень.</p>
<p>&nbsp;</p>
<p>ГОЛОВУЮЧИЙ. Я не почув пропозиції. Ви настоюєте на підтвердженні цієї правки чи ні? Не настоюєте.</p>
<p>Пані Олександра, я вам би із задоволенням дав слово, але до мене півгодини тому підійшов народний депутат Власенко і дуже переконливо наполіг на тому, що слово може мати тільки автор поправки. Я дуже прошу з цього приводу провести переговори з Власенком і узгодити це питання, бо Регламент має бути один для всіх, а не окремо для різних фракцій.</p>
<p>По яких ще поправках є застереження? Немає.</p>
<p>Шановні колеги, ми проговорили всі поправки, які були відхилені комітетом. Яка? Автор поправки наполягає? Автор поправки не наполягає на підтвердженні даної поправки, я перепрошую, товариство.</p>
<p>75-а. Секундочку. 75 поправка. Зараз знайду хто. 75-а Оксана Продан, будь ласка, одна хвилина.</p>
<p>&nbsp;</p>
<p>13:08:56</p>
<p>ПРОДАН О.П.</p>
<p>Шановний пане Андрію, я прошу вас… Пане Андрію, я прошу вас поставити на голосування законопроект в редакції, яка схвалена комітетом, без жодних інших усних пропозицій. Прошу поставити на голосування редакцію, яка схвалена комітетом. Дякую.</p>
<p>&nbsp;</p>
<p>ГОЛОВУЮЧИЙ. Дякую, пані Оксана.</p>
<p>Я, власне, маю намір так і зробити. І хочу вам зазначити, що цей текст, який виголосила голова комітету зараз з трибуни Верховної Ради, Ніна Петрівна Южаніна, - це результат довготривалої роботи. І там всі речі, які висловлені, є збалансовані.</p>
<p>Зараз я надаю ще слово, зараз ще раз надаю слово голові комітету. Потім надам слово міністру. І після того ми переходимо до голосування.</p>
<p>Будь ласка, спочатку… Спочатку хвилина – Наталія Яресько, хвилина – Южаніна. Пані Наталя, будь ласка, хвилина.</p>
<p>&nbsp;</p>
<p>13:10:03</p>
<p>ЯРЕСЬКО Н.</p>
<p>Я просто вас прошу голосувати з однією поправкою, від того, що комітет домовився з нами на коаліції, з фракціями коаліції вчора. Добавити одну строчку, тобто доручити, щоб Кабмін вніс до 1 вересня порядок перевірки - те, що було обговорено раніше "Самопоміччю". Тільки ця одна правка.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Ніна Іванівна.</p>
<p>&nbsp;</p>
<p>13:10:38</p>
<p>ЮЖАНІНА Н.П.</p>
<p>Ми маємо підтримати пані Наталію, тому що ми не можемо… в нас має бути компроміс. Ми можемо… вони мають розробити методику логічну, для того щоб вони могли фіксувати, а як же цей 1 мільйон буде накопичуватися продажів у підприємця. Інакше ми уходимо в безконтрольованість назавжди.</p>
<p>Тому я прошу послухати… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Будь ласка, дайте можливість завершити. Формулюйте пропозицію, Ніна Петрівна.</p>
<p>&nbsp;</p>
<p>ЮЖАНІНА Н.П. Боже мій, взагалі не розумію, що значить "что вы делаете?" Робимо якраз…</p>
<p>&nbsp;</p>
<p>ГОЛОВУЮЧИЙ. Будь ласка, сформулюйте пропозицію, Ніна Петрівна.</p>
<p>&nbsp;</p>
<p>ЮЖАНІНА Н.П. Таким чином, Комітет Верховної Ради з питань податкової та митної політики пропонує доопрацьований проект Закону України про внесення змін до Закону України "Про застосування реєстраторів розрахункових операцій у сфері торгівлі, громадського харчування та послуг" щодо державних гарантій суб'єктам господарювання у застосуванні ними реєстраторів розрахункових операцій, реєстраційний номер (1088) з врахуванням пропозиції правки, яку тільки що озвучила пані Яресько прийняти в другому читанні та в цілому як Закону України, в редакції комітету з врахуванням поправок Яресько.</p>
<p>Ще раз наголошую.</p>
<p>&nbsp;</p>
<p>ГОЛОВУЮЧИЙ.&nbsp; Дякую . Шановні колеги, обговорення завершене. Я дуже прошу займати робочі місця.</p>
<p>&nbsp;</p>
<p><i>(Шум в залі)</i></p>
<p>&nbsp;</p>
<p>ЮЖАНІНА Н.П. Поправка стосується того, щоби Кабінет Міністрів виписав порядок перевірки суб'єкта…</p>
<p>&nbsp;</p>
<p>ГОЛОВУЮЧИЙ. Шановні колеги, прошу зайняти робочі місця, підготуватись до голосування. Не тиснути на президію, а працювати.</p>
<p>Я тому ставлю на голосування проект Закону "Про внесення змін до Закону України "Про застосування реєстраторів розрахункових операцій у сфері торгівлі, громадського харчування та послуг" щодо державних гарантій суб'єктам господарювання у застосуванні ними реєстраторів розрахункових операцій", номер (1088), в редакції комітету з поправкою Наталії Яресько.</p>
<p>Я прошу проголосувати даний законопроект в другому читанні та в цілому. Прошу підтримати. Прошу проголосувати.</p>
<p>Будь ласка, народні депутати, голосуємо.</p>
<p>&nbsp;</p>
<p>13:13:41</p>
<p>За-248</p>
<p>Закон прийнято, який так чекали люди. Добре, що у Верховній Раді знайшлось достатньо політичної волі для цього. Я вітаю з прийняттям цього законопроекту і переходимо до наступного проекту порядку денного.</p>
<p>Наступне питання порядку денного є законопроект 2620 Проект Закону про внесення змін до Закону України «Про мобілізаційну підготовку та мобілізацію». Цей законопроект теж в другому читанні. І до доповіді запрошується, голова комітету передає слово секретарю комітету Івану Віннику. І я прошу до доповіді до трибуни. Дякую вам. Пане Іван, прошу доповідати.</p>
<p>&nbsp;</p>
<p>13:15:01</p>
<p>ВІННИК І.Ю.</p>
<p>Шановні… Твій закон. Твій закон. Ти доповідав вже в першому читанні.</p>
<p>Шановні колеги, розглядаємо законопроект нашого колеги Степана Барни, який вже прийнято в першому читанні і він доопрацьований був в комітеті. Мета законопроекту надзвичайно проста. Справа в тому, що ми звільнили від призову під час мобілізації студентів вищих навчальних закладів. Натомість так трапилося, що коли ми мобілізуємо сьогодні педагогічних працівників, наукових працівників, викладачів, то немає кому викладати в цих відповідно наукових і вищих установах.</p>
<p>Тому цим законопроектом наш колега Степан Барна пропонує звільнити від призову на військову службу під час мобілізації наукових і науково-педагогічних працівників, які мають вчене звання та (або) науковий ступінь і працюють в вищих навчальних закладах, наукових установах та організаціях, а далі головне, за основним місцем роботи та не менш як на 0,75 ставки. Це надзвичайно важливо.</p>
<p>Друге. Військовослужбовці із числа зазначених вище осіб, які були призвані у зв'язку з мобілізацією та набрання чинності цим законом підлягають звільненню, якщо вони не висловили бажання продовжувати службу. Це типова норма, яку ми завжди зараз закладаємо, тому що дуже &nbsp;багато людей, які хочуть на своїх патріотичних емоціях продовжувати службу попри те, що згідно закону вони звільняються від проходження військової служби. Загалом було подано 13 пропозицій, поправок, до цього законопроекту, дві враховано повністю, п'ять враховано частково, три враховано редакційно і три було відхилено.</p>
<p>Тому комітет пропонує прийняти цей закон у другому читанні так як закон в цілому. Прошу йти по поправках, шановний пане головуючий.</p>
<p>&nbsp;</p>
<p>ГОЛОВУЮЧИЙ. Дякую, пане Іване.</p>
<p>Шановні колеги, прошу трішки емоції зняти і повернутися до конструктивної роботи. Зараз ми розглядаємо законопроект 2620. І ми маємо пройтися по тих поправках, які були відхилені.</p>
<p>Тому, увага, відхилена поправка номер 3, народний депутат Кобцев. Чи наполягає він? Не наполягає.</p>
<p>Відхилена також поправка номер 9, Брензович. Чи наполягає Брензович? Не наполягає. Наполягає, так? Будь ласка, включіть мікрофон, народний депутат Брензович.</p>
<p>&nbsp;</p>
<p>13:17:35</p>
<p>БРЕНЗОВИЧ В.І.</p>
<p>Шановні колеги, обмеження відстрочки від призову на військову службу під час мобілізації на особливий період стосується науковців, викладачів, аспірантів, які ведуть наукову діяльність та дослідження у прикладній, та фундаментальній науці. Але законодавство України не дає чітке поняття, що таке фундаментальна та прикладна наука, тому прошу цю частину із закону відхилити.</p>
<p>А також прошу ввести щодо відстрочки також вчителів загальноосвітніх шкіл, адже призов на військову службу під час мобілізації в особливий період педагогічних працівників загальноосвітніх шкіл ускладнює, а в окремих випадках унеможливлює реалізацію повноцінного процесу навчання. Дякую.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>13:18:28</p>
<p>ВІННИК І.Ю.</p>
<p>Шановний пане Брензович, дійсно, погоджуючи з вашою пропозицією, натомість ми встановлюємо інші критерії визначення, хто ці люди, кого ми звільняємо. А ці критерії, що це є основне місце роботи і не менше як 0,75 ставки. Таким чином, ми чітко окреслюємо коло працівників наукових, науково-педагогічних установ, які відповідно звільняються від призову під час мобілізації.</p>
<p>Комітет прийняв рішення відхилити вашу поправку,&nbsp; натомість, якщо зал має іншу думку, прошу визначатись.</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні? Так.</p>
<p>Тому, шановні колеги, прошу змобілізуватись. Ставиться на голосування поправка номер 9, народний депутат Брензович. Хто підтримує дану поправку, прошу проголосувати. Будь ласка, голосуємо.</p>
<p>&nbsp;</p>
<p>13:19:27</p>
<p>За-139</p>
<p>Поправка відхилена.</p>
<p>10 поправка була відхилена комітетом, народного депутата Ленського. Чи Ленський наполягає? Ленський не наполягає.</p>
<p>Тепер, товариство, є кілька поправок, які враховані частково. І автори поправок наполягають, щоб ми по них теж пройшлись.</p>
<p>Перша поправка, Гриневич, врахована частково. Чи наполягає пані Лілія? Наполягає. Будь ласка, дайте хвилину Лілії Гриневич. Будь ласка.</p>
<p>&nbsp;</p>
<p>13:19:56</p>
<p>ГРИНЕВИЧ Л.М.</p>
<p>Шановні колеги, ми цілком підтримуємо те, що треба, щоб звільнення від мобілізації стосувалося заявлених категорій науково-педагогічних і наукових працівників, але наполягаємо включити категорію "педагогічних працівників загальноосвітніх шкіл".</p>
<p>Для статистики хочу сказати, що це дуже мала кількість чоловіків, яка сьогодні працює в загальноосвітній середній школі. У нас там величезний дисбаланс. Дуже важливо їх зберегти. Зараз пішла така хвиля мобілізації, коли приходять в школу, вручають повістки саме тим людям, які є на своєму робочому місці. Для довідки: ми маємо тільки 16 відсотків педагогічних працівників-чоловіків в загальній середній школі. З них 50 відсотків – це пенсіонери. Тобто ми можемо говорити фактично про 8 відсотків працівників педагогічної сфери.</p>
<p>Будь ласка, прошу підтримати мою поправку, щоб включити в цей законопроект педагогічних працівників…</p>
<p>&nbsp;</p>
<p>ГОЛОВУЮЧИЙ. Дайте, будь ласка, 30 секунд можливість завершити.</p>
<p>&nbsp;</p>
<p>13:21:07</p>
<p>ГРИНЕВИЧ Л.М. …чоловіків, які працюють в загальноосвітніх школах, зрозуміло, за основним місцем роботи і, зрозуміло, з відповідним навантаженням.</p>
<p>&nbsp;</p>
<p>ГОЛОВУЮЧИЙ. Будь ласка, пане Іван.</p>
<p>&nbsp;</p>
<p>13:21:21</p>
<p>ВІННИК І.Ю.</p>
<p>Шановна пані Гриневич, дійсно, можливо, це є дуже вдала пропозиція. Натомість, якщо подивитись на зміст і мету цього законопроекту, який був прийнятий вже в першому читанні, він називається "Про мобілізаційну підготовку та мобілізацію" щодо звільнення від призову на військову службу під час мобілізації викладацького складу вищих учбових закладів та наукових співробітників.</p>
<p>На жаль, спираючись на Регламент комітет саме тому не зміг прийняти таку пропозицію, а звільнити від призову під час мобілізації працівників загальноосвітніх шкіл. І тому саме, ми врахували вашу правку тільки редакційно у частині, що звільняються, якщо вони мають власне бажання, з військової служби.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Як я розумію, пані Ліля пропонує поставити на голосування дану поправку. Я прошу шановних колег змобілізуватись, підготуватись до голосування.</p>
<p>Пане Андрій, в питанні порядку денного, в другому читанні виступають автори поправок. Нема обговорень і нема виступів від фракцій.</p>
<p>Шановні колеги, є прохання підтримати поправку номер 1 Лілії Гриневич.</p>
<p>Я прошу усіх змобілізуватись, зайняти робочі місця і підготуватись до голосування.</p>
<p>Отже, хто підтримує поправку номер 1 народного депутата Гриневич, прошу проголосувати. Будь ласка, голосуємо, підтримуємо.</p>
<p>Прошу проголосувати. Будь ласка.</p>
<p>&nbsp;</p>
<p>13:22:59</p>
<p>За-231</p>
<p>Поправка підтримана.</p>
<p>Наступна поправка номер 5 народного депутата Гриневич, врахована лише частково. Чи наполягає пані Ліля? Наполягає. Будь ласка, включіть мікрофон, одну хвилину.</p>
<p>&nbsp;</p>
<p>13:23:14</p>
<p>ГРИНЕВИЧ Л.М.</p>
<p>Шановні колеги, ця поправка, вона продовжує ту роботу, яку ми щойно виконали по першій поправці. Ми внесли зміну в назву законопроекту, а тепер вписуємо це в текст законопроекту.</p>
<p>Тобто від мобілізації звільняємо педагогічних працівників загальноосвітніх навчальних закладів. Хочу сказати, що в цій поправці є норма 0,5 ставки, а не 0,75, як пропонував комітет. Ми можемо погодитись на 0,75, якщо це надзвичайно важливо, але нам дуже важливо ввести цю категорію педагогічних працівників загальноосвітніх шкіл.</p>
<p>&nbsp;</p>
<p>ГОЛОВУЮЧИЙ. Пане Іван, будь ласка, прокоментуйте.</p>
<p>&nbsp;</p>
<p>13:24:00</p>
<p>ВІННИК І.Ю.</p>
<p>Дійсно, критичною умовою комітету було саме питання 0,75 ставки. Якщо автор поправки погоджується, що згідно цієї ідеології ми залишимо 0,75, а змінимо під стенограму текст зміст поправки на 0,5. І враховуючи те, що ми вже проголосували щодо педагогічних працівників загальноосвітніх шкіл, напевно, треба підтримати так само цю поправку і проголосувати її в залі. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, комітет пропонує підтримати поправку номер 5. Я дуже прошу змобілізуватися. Важлива поправка, яка продовжує логіку першої поправки, за яку ми проголосували. Прошу підготуватися до голосування відповідально,&nbsp; не відходити від своїх робочих місць. І прошу проголосувати за поправку номер 5 народного депутата Лілії Гриневич. Прошу проголосувати, прошу підтримати, будь ласка.</p>
<p>&nbsp;</p>
<p>13:25:07</p>
<p>За-237</p>
<p>Поправка прийнята. І в нас ще є 12 поправка врахована редакційно, чи ви наполягаєте на змінах? Не наполягає? Ні. Приймається.</p>
<p>Отже, таким чином ми змогли пройти усі поправки, які були подані в комітет. Зараз я даю для заключного слова виступити Івану Віннику, і після того перейдемо до голосування. Будь ласка, Іван Вінник.</p>
<p>&nbsp;</p>
<p>13:25:39</p>
<p>ВІННИК І.Ю.</p>
<p>Шановні колеги, маленька ремарка під стенограму. Вони стосуються поправок народного депутата Гриневич стосовно 0,75 ставки. Тому що, якщо почитати текст законопроекту, текст поправки, яку ми врахували повністю, а це поправка номер 5. Там ідеться про 0,5 ставки. Щоб у нас не було ніяких розбіжностей під стенограму прошу зафіксувати, що поправка прийнята за виключенням, що мова іде про 0,75 ставки, а не про 0,5, як це викладено в поправці номер 5.</p>
<p>Прошу голосувати в другому читанні та як закон в цілому.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, шановні колеги, ви почули пропозицію голови комітету, і переходимо до голосування. Запрошую депутатів в зал підготуватись до голосування. Шановні колеги, прошу з урядової ложі перейти до своїх робочих місць.</p>
<p>&nbsp;І ставлю на голосування проект Закону про внесення змін до Закону України "Про мобілізаційну підготовку та мобілізацію" щодо звільнення від призову на військову службу під час мобілізації викладацького складу вищих учбових закладів та наукових співробітників (№2620) з поправкою, яку під стенограму в заключному слові озвучив секретар комітету Іван Вінник. Прошу підтримати даний законопроект в другому читанні та в цілому. Прошу підтримати, прошу проголосувати, будь ласка.</p>
<p>&nbsp;</p>
<p>13:27:28</p>
<p>За-266</p>
<p>Закон прийнятий в другому читанні і в цілому, 2620. Вітаю авторів і комітет. І переходимо до наступного питання порядку денного.</p>
<p>Це є законопроект 2806. Проект Закону про додаткові заходи щодо забезпечення індивідуальної безпеки осіб, які виконують службові обов'язки в межах території, на якій введений воєнний стан або проводиться антитерористична операція, 2806. Доповідає секретар Комітету з питань національної безпеки і оборони Іван Вінник. Будь ласка, доповідайте.</p>
<p>&nbsp;</p>
<p>13:28:12</p>
<p>ВІННИК І.Ю.</p>
<p>Шановні колеги, ми цей законопроект прийняли в першому читанні. Мова йде про забезпечення індивідуальної безпеки осіб, які виконують службові обов'язки в межах території, на яких введений воєнний стан або проводиться антитерористична операція. Справа в тому, що багато держслужбовців вищої ланки сьогодні відвідують у службових відрядженнях зону АТО і сьогодні гостро стоїть питання надання їм можливості мати при собі вогнепальну зброю. Тому цим законопроектом встановлюється відповідний порядок, яким чином зазначені категорії осіб, а мова іде про працівників Апарату Кабінету Міністрів, про працівників&nbsp; Апарату Адміністрації Президента, інших посадових осіб вищої ланки, які&nbsp; мають право отримати зброю тимчасово, на період&nbsp; знаходження у зоні&nbsp; проведення антитерористичної операції. Комітет розглянув загалом 6&nbsp; пропозицій, поправок до цього законопроекту з яких: 1 врахована, 2 враховано частково і 3 було відхилено.&nbsp; В цілому, комітет пропонує&nbsp;&nbsp; прийняти цей законопроект в другому читанні та як закон в цілому.&nbsp; Прошу головуючого рухатися по поправках і розглянути їх&nbsp; окремо. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, поправок є небагато і&nbsp; я думаю, що&nbsp; ми по них швидко пройдемо.</p>
<p>Отже&nbsp; перша поправка народного депутата Левченка. Чи наполягає?&nbsp; Наполягає.&nbsp; Будь ласка, включіть мікрофон.</p>
<p>&nbsp;</p>
<p>13:29:38</p>
<p>ЛЕВЧЕНКО Ю.В.</p>
<p>Левченко, ВО "Свобода", 223-й округ, місто Київ.</p>
<p>У нас зараз така дуже цікава ситуація&nbsp; в державі, що народні депутати мають доступ до зброї, а тепер цим законом пропонується дати доступ до зброї ще багатьом різним чиновникам. По цьому у Верховній&nbsp; Раді вже&nbsp; півроку висить законопроект про цивільну зброю і боєприпаси, який нікуди не рухається і звичайні люди, звичайні українці не мають можливості придбати собі вогнепальну&nbsp; зброю за нормальними процедурами. Тому, навіть в контексті цього&nbsp; законопроекту, товариство, моя поправка стосується&nbsp; того, щоб не тільки чиновникам, які їздять в АТО дозволити мати зброю, а&nbsp; також:&nbsp; журналістам, волонтерам,&nbsp; лікарям та персоналу медичних бригад, які&nbsp; постійно, або тимчасово виконують&nbsp; свої службові обов'язки у межах територій, на яких введений воєнний стан, або проводиться антитерористична операція.</p>
<p>Для того, щоб все ж&nbsp; таки, хоча би трошки збалансувати права громадян&nbsp; України, щоб не було&nbsp; у нас рівніших всіх інших, знаєте як в тій книзі Орвела: "Всі рівні, але деякі рівніші інших". Так що закликаю залу підтримати цю …</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Прошу прокоментувати, пане Іван.</p>
<p>&nbsp;</p>
<p>13:30:54</p>
<p>ВІННИК І.Ю.</p>
<p>Дійсно погоджуюся, можливо з необхідністю&nbsp;&nbsp;&nbsp; надавати зброю всім громадянам&nbsp;&nbsp; України як це існує в деяких країнах, натомість, ми маємо повністю&nbsp; слідкувати питання регламенту і враховувати їх при розгляді&nbsp; законів в комітетах. Справа в тому,&nbsp; що цей законопроект називається "щодо забезпечення індивідуальної безпеки осіб, які виконують службові обов'язки". На жаль, волонтери і журналісти, вони&nbsp; не виконують службові обов'язки, тому саме з цих міркувань. Тому що це є всупереч з регламентом, всупереч з метою та змістом цього законопроекту ця поправка була колегіально відхилена комітетом. Прошу, якщо потрібно, підтвердити її голосуванням. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Отже, прошу підготуватись до голосування. Ставиться на голосування поправка народного депутата Левченка, поправка номер 1. Хто підтримує дану поправку, прошу проголосувати. Будь ласка, голосуємо, поправка номер 1.</p>
<p>&nbsp;</p>
<p>13:32:03</p>
<p>За-166</p>
<p>Поправка не прийнята.</p>
<p>Наступна поправка номер 3. Знову ж народного депутата Левченка. Чи наполягає? Наполягає. Включіть, будь ласка, мікрофон.</p>
<p>&nbsp;</p>
<p>13:32:16</p>
<p>ЛЕВЧЕНКО Ю.В.</p>
<p>Наполягає. Ну, по-перше, я хотів би прокоментувати відповідь доповідаючого, що нібито моя поправка не стосується виконання службових обов'язків. Ще раз наголошую, волонтери, лікарі, персонал медичних бригад, журналісти, які постійно знаходяться в зоні антитерористичної операції так званої, а насправді там, де війна відбувається, так, вони виконують свої посадові і службові обов'язки. А чим же вони там займаються? Що, там пиво п'ють, відпочивають? Я не розумію.</p>
<p>Тому відмовляти таким людям в носінні зброї, а при цьому давати чиновникам право носити зброю, ну, це, м'яко кажучи, лицемірство, а взагалі абсолютно нерівноправ'я!</p>
<p>Щодо поправки номер 3. Ми пропонуємо дозволити особам, які мають, потребують індивідуального захисту, самостійно придбавати зброю або спеціальні засоби індивідуального захисту і сповіщення. Оскільки, за таких обставин особа матиме можливість невідкладно придбати зброю та захистити себе у випадку наявності загрози її життю. Прошу підтримати цю поправку. Дякую.</p>
<p>&nbsp;</p>
<p>ГОЛОВУЮЧИЙ. Прошу прокоментувати.</p>
<p>&nbsp;</p>
<p>13:33:23</p>
<p>ВІННИК І.Ю.</p>
<p>Складно коментувати, коли ми намагаємося цивільні терміни накладати на юридичні. В даному, в змісті даного законопроекту службові обов'язки – мається на увазі виконання обов'язків, пов'язаних з державною службою. Натомість мова не йдеться про обов'язки службові волонтерів. Будь-яка волонтерська діяльність, вона не є державною службою. Ми це чітко розуміємо.</p>
<p>Що стосується пропозиції народного депутата Левченка, щоб самостійно ці особи купували зброю. Це йде трохи всупереч змісту законопроекту, тому що законопроект передбачає тимчасове надання зброї. Мається на увазі тої зброї, яка належить державі, на тимчасове використання у зоні проведення антитерористичної операції. Натомість яким чином буде вилучатися зброя, яку будуть купувати особисто ті особи, які хочуть себе захистити під час їхнього відрядження.</p>
<p>Саме тому, враховуючи тимчасовий характер надання засобів індивідуального захисту нашим комітетом була відхилена пропозиція депутата Левченка. Прошу визначатися голосуванням.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, ставиться на голосування поправка номер 3 народного депутата Левченка. Хто підтримує дану поправку, прошу проголосувати. Будь ласка, голосуємо.</p>
<p>&nbsp;</p>
<p>13:34:55</p>
<p>За-117</p>
<p>Поправка не прийнята.</p>
<p>І остання відхилена поправка номер 6 народного депутата Левченка. Він наполягає, і тому включіть мікрофон йому, будь ласка.</p>
<p>&nbsp;</p>
<p>13:35:07</p>
<p>ЛЕВЧЕНКО Ю.В.</p>
<p>Дякую. Я, по-перше, хотів би звернути увагу доповідача, що закон називається "про&nbsp; податкові заходи щодо забезпечення індивідуальної безпеки осіб,&nbsp; які виконують службові обов'язки в межах територій…" і так далі по тексту. Які виконують службові обов'язки, а не обов'язки державного службовця. Термін "службові обов'язки" стосується також будь-яких приватних осіб, які працюють на приватних певних підприємствах. Вони також виконують свої службові обов'язки. Тому, будь ласка, ще раз прошу не маніпулювати.</p>
<p>Остання поправка стосується того, щоби забезпечити положення про те, що всі, хто мають право носити зброю тепер згідно статті 1 цього закону, мають проходити медичний огляд та поводження навчальних курсів поводження зі зброєю. Бо цим проектом ми пропонуємо спростити доступ до зброї, знову таки, для окремих категорій громадян. Я думаю, що якщо для них спрощується настільки вже доступ до зброї, то хай вони проходять відповідні курси і медичний огляд принаймні на предмет їхньої психічного стійкості. А то будуть різноманітні державні службовці, які потім будуть займатися просто-на-просто грабунку. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пан Іван, прокоментуйте.</p>
<p>&nbsp;</p>
<p>13:36:20</p>
<p>ВІННИК І.Ю.</p>
<p><a name=Temp></a>Можливо, треба зацитувати народному депутату Левченку зміст статті 2 цього закону, щоб, де чітко визначається, що цей закон визначає додаткові особливі заходи індивідуального захисту фізичних осіб, які виконують функції держави в межах території, на яких введений воєнний стан або проводиться антитерористична операція. Саме це мається на увазі, коли ми говоримо про державну службу і, що стосується тих осіб, які виконують службові обов'язки в зоні проведення антитерористичної операції.</p>
<p>А що стосується порядку надання на тимчасове користування зброї як засобів індивідуальної безпеки, то це стала законодавча практика, щоб будь-який порядок визначається в підзаконних актах. І, власне, тому ми покладаємо на Кабінет Міністрів відповідальність розробити відповідний порядок для того, щоб надавати чи то довідки про психічно емоційну стійкість чи фізичні довідки, чи будь-які інші.</p>
<p>Тому комітет відхилив цю поправку, можливо, не треба нам обмежувати перелік вимог виключно тим, що пропонує народний депутат Левченко, а Кабінет Міністрів все встановить самостійно.</p>
<p>Поправка була відхилена…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Але Левченко наполягає, щоб поставити на голосування. Так? Пане Юрій Левченко? Левченко? Народний депутат Левченко і Осуховський, наполягаєте на голосуванні? Отже, ставиться на голосування поправка номер 6 народного депутата Левченко. Хто підтримує дану поправку, прошу проголосувати. Будь ласка, голосуємо.</p>
<p>&nbsp;</p>
<p>13:38:08</p>
<p>За-121</p>
<p>Поправка не прийнята. Але таким чином ми змогли розглянути усі поправки, які були подані до даного законопроекту і можемо його ставити за основу в другому читанні і в цілому. Чи є потреба для заключного слова, пане Іван?</p>
<p>&nbsp;</p>
<p>ВІННИК І.Ю. Немає.</p>
<p>&nbsp;</p>
<p>ГОЛОВУЮЧИЙ. Немає. Тоді ставиться… Прошу народних депутатів зайти в зал, підготуватись до голосування і ставиться на голосування проект Закону про додаткові заходи щодо забезпечення індивідуальної безпеки осіб, які виконують службові обов'язки в межах території, на якій введений воєнний стан або проводиться антитерористична операція, номер 2806 у другому читанні та в цілому. Будь ласка, прошу підтримати в другому читанні та в цілому. Голосуємо, визначаємось, будь ласка.</p>
<p>&nbsp;</p>
<p>13:39:19</p>
<p>За-202</p>
<p>Рішення не прийнято.</p>
<p>Є хтось, хто не встиг? Є.</p>
<p>Шановні колеги, я ще раз настійливо рекомендую зайти в зал, взяти участь в нашій роботі. Прошу секретаріат Верховної Ради запросити депутатів в зал і голів фракцій теж змобілізувати.</p>
<p>Я зараз поставлю ще раз на повернення. Якщо будуть голоси, ми повернемось до голосування, якщо ні, закон буде втрачений і можливо тільки із-за того, що немає достатньої дисципліни депутатів. Прошу, повернулися в зал, всі місцях. Готові голосувати?</p>
<p>Шановні колеги, ставлю на голосування пропозицію повернутися до розгляду і голосування за проект закону 2806. Хто підтримує повернення до цього закону, прошу проголосувати, прошу підтримати за повернення. Голосуємо, народні депутати, будь ласка.</p>
<p>&nbsp;</p>
<p>13:40:39</p>
<p>За-206</p>
<p>Рішення не прийнято.</p>
<p>Я тоді, згідно Регламенту, поставлю на повторне друге читання пропозицію і прошу її підтримати, щоб ми не втратили законопроект, і прошу підготуватися. Ставлю на голосування пропозицію про повернення на повторне друге читання проекту Закону про додаткові заходи щодо забезпечення індивідуальної безпеки осіб, які виконують службові обов'язки в межах території, на які введено воєнний стан або проводиться АТО (2806), на повторне друге читання. Хто підтримує дану пропозицію, прошу голосувати. Будь ласка, голосуємо: повторне друге читання.</p>
<p>&nbsp;</p>
<p>13:41:34</p>
<p>За-230</p>
<p>Рішення прийняте. Проект закону 2806 депутатами скерований на повторне друге читання. Дякую вам.</p>
<p>Шановні колеги, зараз в нас по Регламенту, по порядку денному є включення в порядок денний ряду питань. Серед них надзвичайно важливі: законопроект 2173а – це є проект Закону про внесення змін до Податкового кодексу України щодо удосконалення адміністрування податку на додану вартість. Є пропозиція спільна, яку ви вчора скоригували, включити його сьогодні в порядок денний, і це надзвичайно важливий законопроект, щоб ми змогли чим швидше перейти до його розгляду.</p>
<p>Також є пропозиція включити в порядок денний законопроект 2109а і 2109а-1 – це проект Закону про внесення змін до деяких законодавчих актів України щодо порядку переміщення товарів до району або з району проведення АТО. Це проект народного депутата Веселової.</p>
<p>Так само є пропозиція включити до порядку денного законопроект 2090а – це проект Закону про внесення змін до Закону України "Про державне оборонне замовлення" щодо формування та виконання державного оборонного замовлення.</p>
<p>Законопроект 2093а – це проект Закону про внесення змін до Закону України "Про соціальний і правовий захист військовослужбовців та членів їх сімей".</p>
<p>Також законопроект… Я прошу уваги! Ми зараз будемо за це голосувати. 2177 – це є проект Закону про внесення змін до деяких законодавчих актів України (щодо державної реєстрації речових прав на земельну ділянку).</p>
<p><a href="http://w1.c1.rada.gov.ua/pls/zweb2/webproc4_2?pf3516=2244&skl=9" target=_blank>2244</a> – це є проект Закону про внесення змін до деяких законодавчих актів України (щодо удосконалення законодавства про захист економічної конкуренції суб'єктів господарювання).</p>
<p>А також законопроект (2720), це проект Закону про внесення змін до Податкового кодексу України (щодо спрощеної системи оподаткування, обліку та звітності суб'єктами, які провадять незалежну професійну діяльність).</p>
<p>Отакі законопроекти є прохання включити до порядку денного сесії. Чи можемо ми їх голосувати пакетом? Можемо.</p>
<p>Тоді є пропозиція включити перераховані мною законопроекти до порядку денного сесії. Хто підтримує дану пропозицію, прошу голосувати.</p>
<p>Будь ласка, голосуємо, підтримуємо (2173а), ми обов'язково повинні включити в порядок денний. Голосуємо і підтримуємо. Будь ласка.</p>
<p>&nbsp;</p>
<p>13:44:58</p>
<p>За-228</p>
<p>Рішення прийнято і вказані законопроекти включені в порядок денний сесії.</p>
<p>Наступний по нашому Регламенту, ми ще маємо 15 хвилин часу, є проект Закону про внесення змін до деяких законів України щодо запровадження контрактної форми роботи в галузі культури, і є прохання, щоб ми даний законопроект розглянули за скороченою процедурою.</p>
<p>Прошу зал підтримати. Підтримати дану пропозицію.</p>
<p>Прошу проголосувати за скорочену процедуру. Будь ласка.</p>
<p>&nbsp;</p>
<p>13:45:49</p>
<p>За-155</p>
<p>Рішення прийнято.</p>
<p>І я до доповіді запрошую віце-прем'єр-міністра України, Міністра культури Кириленка В'ячеслава Анатолійовича. Будь ласка.</p>
<p>Включіть мікрофон, будь ласка.</p>
<p>&nbsp;</p>
<p>13:46:08</p>
<p>КИРИЛЕНКО В.А.</p>
<p>Шановний пане Головуючий! Шановні члени парламенту! Вашій увазі пропонується урядовий законопроект про внесення змін до деяких законів України щодо запровадження контрактної форми роботи в галузі культури.</p>
<p>Це простий законопроект, водночас він важливий. Вносяться зміни до двох чинних законів: до Закону про культуру і до Закону про театри і театральну справу.</p>
<p>Мета цієї законодавчої ініціативи продиктована численними пропозиціями і вимогами громадськості щодо запровадження конкурсного підходу при призначенні керівництва усіх закладів культури. Міністерство розробило такий підхід, який відображений у цьому законопроекті. До речі, ми працювали над цим проектом спільно із громадськістю. Робочу групу по напрацюванню проекту очолював народний артист України Станіслав Мойсеєв, художній керівник Національного театру імені Франка. І в тій частині, що стосується контракту для художнього артистичного персоналу, всі напрацювання, власне, театральної громадськості і театральних діячів.</p>
<p>Що пропонується? У першій частині пропонується обов'язковий конкурсних відбір для керівників всіх закладів культури. Зараз цього немає. Ми зобов'язані проводити конкурс для керівників державних підприємств, для всіх інших закладів не зобов'язані. До речі, в областях є керівники закладів культури, які на безстрокових трудових договорах по 20 і 25 років обіймають займані ними керівні посади.</p>
<p>І друга частина цього законопроекту стосується запровадження конкурсу і контракту для художнього і артистичного персоналу в театрах. В принципі причина та сама – боротися проти застою, проти зайвого консерватизму, і щоб всі ті, хто працює в творчих колективах, проходили конкурсний відбір, і потім з ними передбачено, що обов'язково буде укладатися контракт.</p>
<p>Є альтернативний законопроект.</p>
<p>&nbsp;</p>
<p>ГОЛОВУЮЧИЙ. В'ячеслав Анатолійович, скільки вам треба ще?</p>
<p>Будь ласка, одну хвилину, щоб завершив доповідач.</p>
<p>&nbsp;</p>
<p>КИРИЛЕНКО В.А. Два важливих моменти. Перший важливий момент полягає в тому, що не виникне соціальної напруги навколо цього питання, якщо всі, хто зараз працюють в театрах, філармоніях, театральних колективах будуть змушені перепідписувати новий контракт. В Перехідних положеннях урядового законопроекту&nbsp; передбачено, що всі, хто працюють зараз, автоматично отримують контракт терміном до трьох років. Отже, соціальні вимоги і соціальні проблеми у цій нормі&nbsp; вирішені.</p>
<p>І другий момент полягає в тому, що є і альтернативний законопроект внесений шанованими колегами від Верховної Ради, від правлячої парламентської коаліції. Обидва законопроекти розглядалися на профільному парламентському комітеті. Я був особисто присутній, доповідав. Підтримку дістав саме урядовий законопроект. Дякую за увагу. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую, В'ячеслав Анатолійович.</p>
<p>До співдоповіді запрошується голова Комітету з питань культури і духовності, Княжицький Микола Леонідович.</p>
<p>У мене просто не зазначено тут, на жаль.</p>
<p>Будь ласка… Я перепрошую, перед виступом голови комітету, буде… Перед виступом голови комітету буде доповідати по альтернативному законопроекту народний депутата України Подоляк Ірина Ігорівна, я перепрошую. Будь ласка.</p>
<p>&nbsp;</p>
<p>13:50:02</p>
<p>ПОДОЛЯК І.І.</p>
<p>Доброго дня, шановні пані і панове, головуючий Верховної Рад! Для мене була б зараз надзвичайно велика честь, якщо б я мала можливість презентувати тут урядовий законопроект. Справді я дуже чекаю, щиро заздрю своїм колегам, які разом з урядом працюють над якісними законами і законопроектами. На превеликий жаль, я не можу сьогодні презентувати урядовий законопроект, тому що він дійсно закріплює ту стогнуючу ситуацію, яка зараз є в установах культури. це за тих сім місяців з половиною, що ми працюємо, насправді перший законопроект, який стосується культури. І тому я б вас дуже просила звернути на це увагу.</p>
<p>Великою проблемою в суспільстві є імітація. Так от, альтернативний законопроект 2669-1, який запропонований мною і колегами депутатами, і позафракційними, і з "Блоку Петра Порошенка", і з партії "Батьківщина", він не є імітацією, від якої втомилося все наше суспільство. Цей законопроект є &nbsp;розширеним, значно ширшим, ніж урядовий законопроект. В ньому передбачена процедура конкурсного відбору. В ньому передбачені принципи формування конкурсних комісій, в ньому передбачена перервність цієї стагнації, про яку так красиво зазначив міністр культури, себто впродовж півроку контракти з керівниками установ культури, які десятиліттями очолюють і надають можливість розвиватися установам культури, буде на конкурсних засадах переглянутий. Тобто якщо вони є якісними керівниками, вони будуть мати шанс і далі очолювати ці установи, але ми дамо можливість новим, свіжим кадрам прийти і оновити наші установи культури. Цей законопроект альтернативний, є прозорим, є демократичним, є публічним, в ньому передбачено залучення громадськості…</p>
<p>&nbsp;</p>
<p>ГОЛОВУЮЧИЙ. Будь ласка, хвилину, завершуйте.</p>
<p>&nbsp;</p>
<p>ПОДОЛЯК І.І. Тому, не зважаючи на рішення нашого профільного комітету, ми просимо і звертаємося до вас: ми не імітатори, підтримайте, будь ласка, в першому читанні альтернативний законопроект. До другого читання у нас уже є напрацьовані відповідні поправки до цього законопроекту і він буде ідеальним, ви будете ним пишатись. Дякую.</p>
<p>&nbsp;</p>
<p>&nbsp;</p>
<p>ГОЛОВУЮЧИЙ. Дякую, пані Ірино.</p>
<p>І тепер вже запрошую до слова голову Комітету з питань культури і духовності Княжицького Миколу Леонідовича. Будь ласка.</p>
<p>&nbsp;</p>
<p>13:52:54</p>
<p>КНЯЖИЦЬКИЙ М.Л.</p>
<p>Шановні народні депутати! Пан Власенко почув – це головне, сподіваюсь, що почують всі інші. В чому різниця між цими двома законопроектами? Проблема законопроекту пана Кириленка полягає в тому, що, можливо, дійсно, як казали критики, не до кінця розроблений механізм формування конкурсної комісії. Але переваги урядового закону в тому, що він дає дві речі. На конкурсах призначати виконавців і творчих працівників закладів культури, для того, щоб 80-літня Джульєтта не співала в опері чи десь і не можна було її змінити, як зараз. І точно так само на конкурсах призначати керівників закладів культури.</p>
<p>Що пропонує альтернативний законопроект?&nbsp;&nbsp;&nbsp;</p>
<p>В альтернативному законопроекті 2669 не передбачено&nbsp; укладення&nbsp;&nbsp; контрактів з представниками художнього та&nbsp; артистичного персоналу&nbsp; театрів – це перший мінус його.&nbsp;&nbsp; Другий мінус з точки зору комітету, це те, що&nbsp; конкурсну комісію в заклади культури формують, послухайте: "Президент, Верховна Рада за участю комітету Верховної Ради". По-перше – це анти конституційно,&nbsp;&nbsp;&nbsp; тому що&nbsp; немає повноважень в Президента призначати&nbsp; конкурсні комісії, які&nbsp; обирають головних режисерів театрів. По-друге – це&nbsp; абсурдно, тому що ми не можемо віддавати такі повноваження ні собі, ні Президенту, ні комусь іншому.</p>
<p>Виходячи з усього, що було сказано, я&nbsp; хочу зараз зачитати висновок комітету: "За підсумками обговорення та з урахуванням викладеного, Комітет з питань культури&nbsp; і духовності прийняв рішення рекомендувати Верховній Раді,&nbsp; за результатами розгляду&nbsp; в першому читанні, прийняти за основу проект Закону про внесення змін до деяких&nbsp; законів&nbsp;&nbsp; України щодо запровадження контрактної&nbsp; форми роботи в галузі (номер 2669), внесений&nbsp; Кабінетом Міністрів&nbsp; України. Та при підготовці його до&nbsp; другого читання,&nbsp; врахувати&nbsp; конструктивні положення&nbsp; проекту&nbsp;&nbsp; Закону про внесення змін до деяких законодавчих&nbsp; актів (реєстраційний номер 2669-1),&nbsp; внесеного народними депутатами.&nbsp; Тому, прошу підтримати&nbsp; в першому читанні урядовий законопроект для того, щоб в другому …</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, 30 секунд, завершити.</p>
<p>&nbsp;</p>
<p>КНЯЖИЦЬКИЙ М.Л. … кращі&nbsp; позиції з проекту народних депутатів&nbsp; врахувати.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую вам!</p>
<p>Шановні колеги, як я розумію, є потреба обговорювати, так&nbsp; же ж? Є потреба обговорювати, так же ж? Тоді&nbsp;&nbsp; я, на правах головуючого, продовжую роботу&nbsp; до завершення розгляду даного&nbsp; питання і прошу записатись два - "за", два - "проти",&nbsp; будь ласка.</p>
<p>До слова запрошується&nbsp;&nbsp;&nbsp; Кіраль Сергій Іванович,&nbsp; "Самопоміч". Передає Ірині Подоляк слово, так?&nbsp; Ірина Подоляк,&nbsp; будь ласка.</p>
<p>&nbsp;</p>
<p>13:55:53</p>
<p>ПОДОЛЯК І.І.</p>
<p>Шановні колеги, найбільше чого б не хотілося – це не хотілося б маніпуляцій. Між першим і другим&nbsp; читанням ці неоковирності, які очевидно&nbsp;&nbsp; є&nbsp; очевидно є в кожному законопроекті,&nbsp; в нашому законопроекті будуть доопрацьовані.&nbsp; Коли ми обирали конкурсну комісію для Національного антикорупційного бюро Президент теж мав право надсилати туди своїх представників. І це не трактувалось як антиконституційне.</p>
<p>Однак ми готові саме цю новелу чи цю норму змінити. Всі речі, які в альтернативному законопроекті, тобто він є повніший, прозоріший, послідовніший і системніший. І він стосується усіх установ базової мережі культури. Він не стосується лише театрів. Та норма, яка є одна, яка є в урядовому законопроекті і стосується театрів, є теж у альтернативному законопроекті.</p>
<p>Тому я не буду брати горлом, я не буду вас змушувати. Але я прошу вас проголосувати за альтернативний законопроект. Тому що він є кваліфікованим, грамотним. І він дасть поштовх до реформ. Він дасть можливість нарешті дійсно отримати нових керівників у нові заклади культури. А вони у нас є. Прошу підтримати альтернативний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, Олексій Гончаренко, "Блок Петра Порошенка". Передає слово Юрію Луценкові, від трибуни, будь ласка.</p>
<p>Юрію Луценкові, будь ласка, включіть мікрофон від трибуни.</p>
<p>&nbsp;</p>
<p>13:57:42</p>
<p>ЛУЦЕНКО Ю.В.</p>
<p>Шановний головуючий, шановні колеги! Фракція "Блоку Петра Порошенка" також вважає, що альтернативний законопроект є більш відповідним ситуації в галузі культури.</p>
<p>&nbsp;І запропонований механізм конкурсного призначення саме в цій галузі є абсолютно необхідний. Він зніме зайві конфлікти і спекуляції, які часто виникають у цій дуже чутливій до інтелігентного поводження сфері. Просимо підтримати альтернативний законопроект.</p>
<p>&nbsp;</p>
<p>ГОЛОВУЮЧИЙ. Дякую. Олег Медуниця, "Народний фронт", передає слово Княжицькому. Будь ласка.</p>
<p>&nbsp;</p>
<p>13:58:27</p>
<p>КНЯЖИЦЬКИЙ М.Л.</p>
<p>Шановний Юрій Віталійович! Альтернативний законопроект, скажу спеціально для вас, пропонує залишити 80-літніх джульєтт. Бо не передбачає контрактної форми з творчими працівниками. Прочитайте його. І пропонує, щоб керівників творчих закладів і бібліотек призначали конкурсні комісії, призначені Президентом і Верховною Радою. А це повноваження виконавчої влади. І директорів парків, і директорів музеїв будуть призначати Президент і Верховна Рада. Ми ж до шизофренії доходимо, давайте тверезим глуздом керуватися і формувати нормальну реформаторську країну, а не популізм, тільки через те, що наші друзі підписали цей проект. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Ігор Мосійчук, Радикальна партія, будь ласка.</p>
<p>&nbsp;</p>
<p>13:59:14</p>
<p>МОСІЙЧУК І.В.</p>
<p>Шановні колеги, ми, дійсно, доходимо до шизофренії, тому що у нас в галузі культури вона вже відбувається. У нас Михайлина керує Національним заповідником "Києво-Печерська Лавра", який практично знищується цей заповідник. В ньому передається Московському патріархату уступка за уступками частина Лаври і знищується як історико-архітектурна пам'ятка.</p>
<p>Тому фракція Радикальної партії також підтримує альтернативний законопроект, тому що необхідно, необхідно, ще раз наголошую, виключно на конкурсній основі.</p>
<p>І усунувшись від тих, хто вже віками сидить на культурі почати призначати керівників, нових керівників, які змінять відношення до української культури, які припинять гнобити українську культуру, те, що відбувається зараз.</p>
<p>І на останок я хотів би запитати у шановного присутнього міністра культури. Мій колега Андрій Лозовий звертався до вас з приводу позбавлення звань народних артистів України таких як Таєчка Повалій. Скажіть, будь ласка, буде розглянуто колись? Будуть позбавлені ці негідники звань, якими ганьблять український народ? Голосуємо за альтернативний законопроект і даємо можливість новій крові ввійти в тому числі і в культурі. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава.</p>
<p>Від "Батьківщина" Олена Шкрум і потім Юрій Левченко, і на тому обговорення завершено. Будь ласка.</p>
<p>&nbsp;</p>
<p>14:01:11</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, ви знаєте, ми дуже рідко говоримо в цьому залі про питання культури. Втім, питання культурної політики це вже більше не лише питання культури, а питання інформаційної безпеки, питання національної безпеки нашої держави. Альтернативний законопроект, де я теж є співавтором, дозволяє за конкурсною, відкритою, прозорою процедурою вибирати якраз на посади закладів культури строком на п'ять років найкращих професіоналів та найкращих представників і громадянського суспільства і експертного середовища, колеги.&nbsp; Тут чітко прописані процедури формування цих комісій. Чітко прописані критерії до кандидатів. Можливо, десь навіть занадто чітко, так ми це доопрацюємо під час першого, другого читання. Але це треба прописувати, треба робити справжні реформи. Я дуже дякую тут роботі комітету. Ми готові до другого читання доопрацювати процедуру призначення представників до цих комісій Але за реформою державної служби, яку зараз подав, в тому числі уряд, і за якою я працюю, абсолютно спокійно запрошувати і представників Верховної Ради,&nbsp; і комітету, і уряду, і адміністрацій до таких комісі1й конкурсних для того…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>14:02:25</p>
<p>ШКРУМ А.І.</p>
<p>Для того, щоб суспільство нарешті побачило прозору роботу конкурсних комісій і те, як відбирають найкращих кандидатів. Колеги, давайте підтримаємо, будь ласка, альтернативний законопроекту і будемо робити радикальні справжні реформи.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Юрко Левченко. Юрко Левченко зараз.</p>
<p>&nbsp;</p>
<p>14:02:45</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. Я хотів би просто, тут багато було дискусій, звернув увагу дуже просто на різницю між урядовим законопроектом і альтернативним законопроектом. В урядовому законопроекті не надано жодних конкурсних критеріїв для проведення конкурсу на заміщення вакансій, не визначено порядок формування конкурсної комісії і тому подібне. І це, власне кажучи, є значним недоліком у порівнянні з альтернативним законопроектом. В альтернативному навпаки, визначаються обов'язкові чіткі вимоги до керівника, визначається чітко конкурсна процедура і саме альтернативний законопроект таким чином може краще зробити заміну, більш фахову заміну діючих кадрів у сфері культури.</p>
<p>Тому якщо обирати і той, і той законопроект мають звісно покращення порівняно з діючою ситуацією, але якщо обирати між цими двома законопроектами суто по критеріям конкурсного відбору, альтернативний законопроект безперечно є кращим. Дякую.</p>
<p>&nbsp;</p>
<p>ГОЛОВУЮЧИЙ. Дякую. Всі фракції змогли висловити, вже "Блок Петра Порошенка" висловлювався. Ще 30 секунд репліка "Самопоміч" і заключне слово Кириленко.</p>
<p>&nbsp;</p>
<p>14:03:56</p>
<p>БЕРЕЗЮК О.Р.</p>
<p>Вельмишановні пані і панове, закралася помилка в Комітеті з культури. В альтернативному законі чітко прописано, що Джульєтти будуть на контракті так і всі решта, скільки б тим Джульєттам не було років. Прошу читати.</p>
<p>А друге. Я звертаюся до міністра культури. Пане міністр, давайте зробимо мужній вчинок, об'єднаємося з Верховною Радою, ви підтримаєте альтернативний проект – і ми будемо разом творити нову сучасність української культури. Дякую вам.</p>
<p>&nbsp;</p>
<p>ГОЛОВУЮЧИЙ. Шановні колеги, ми так часто говоримо про джульєтт, що можуть громадяни не зрозуміти, який законопроект ми розглядаємо.</p>
<p>Я прошу, заключне слово Івану Кириленку. В'ячеславу Кириленку. Будь ласка, одну хвилину.</p>
<p>&nbsp;</p>
<p>14:04:42</p>
<p>КИРИЛЕНКО В.А.</p>
<p>Шановні члени парламенту, шановний пане головуючий! По-перше, хочу подякувати за жваве і конструктивне обговорення. Будемо обопільно демонструвати мужність зараз, на то нема ради. Але може скластися неправильне враження за наслідками цього обговорення, що буцімто уряд пропонує законопроект, який не передбачає конкурсу. Це неправда, якраз уряд вніс законопроект урядовий, який пройшов всю урядову процедуру, який передбачає конкурсний відбір для всіх закладів культури, я підкреслюю, для всіх, чого зараз немає в принципі. І всі конкурси, які ми зараз проводимо, - це просто конкурси за доброю волею міністерства чи уряду. Це перше.</p>
<p>Друге. Відмінність між двома законопроектами по суті полягає лише в одному, порядок конкурсного відбору в урядовому законопроекті визначається Кабінетом Міністрів України, конкурсний відбір у альтернативному законопроекті і передбачений самим законопроектом, і детально виписана процедура.</p>
<p>У цьому другому є плюси, є і мінуси, але коли я виступав, я чітко сказав, що альтернативний законопроект внесено правлячою парламентською коаліцією, тому приймайте рішення.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ми завершили бурхливе, але конструктивне обговорення, можемо переходити до прийняття рішень.</p>
<p>Я прошу колег депутатів, які знаходяться в кулуарах зайти в зал, підготуватись до голосування. І я поставлю на голосування спочатку законопроект урядовий, потім альтернативний, як це і передбачено Регламентом.</p>
<p>Отже, шановні колеги, я ставлю на голосування проект Закону про внесення змін до деяких законів України щодо запровадження контрактної форми роботи в галузі культури, (2669), по пропозиції комітету за основу. Прошу підтримати і прошу голосувати (2669)&nbsp; за основу. Будь ласка, голосуємо.</p>
<p>&nbsp;</p>
<p>14:07:14</p>
<p>За-92</p>
<p>Рішення не прийнято.&nbsp;</p>
<p>Я переходжу&nbsp; до голосування за альтернативний законопроект і ставлю на голосування&nbsp; проект Закону про внесення змін до деяких&nbsp; законів&nbsp; України щодо&nbsp; запровадження контрактної форми навчання,&nbsp; роботи в&nbsp; галузі культури&nbsp; (2669-1) Хто підтримує даний законопроект, прошу голосувати, прошу підтримати,&nbsp; будь ласка.</p>
<p>&nbsp;</p>
<p>14:07:55</p>
<p>За-161</p>
<p>Рішення не прийнято.&nbsp;</p>
<p>Шановні колеги, ми могли би зараз, з гідно Регламенту, голосувати за повернення&nbsp; суб'єкту законодавчої ініціативи. Але в мене є пропозиція&nbsp; проголосувати&nbsp; за повернення в комітет,&nbsp; щоб в комітеті змогли&nbsp; опрацювати, винести спільне рішення. Немає аж таких кардинальних розбіжностей&nbsp; між цими законопроектами&nbsp; і давайте спільно це проголосуємо. Отже, я ставлю на голосування пропозицію повернути на доопрацювання в комітет проект Закону про внесення змін до деяких законів України щодо запровадження контрактної форми роботи в галузі культури 2669 і 2669-1. І прошу дану пропозицію підтримати – повернути в комітет на доопрацювання. Будь ласка, голосуємо.</p>
<p>&nbsp;</p>
<p>14:08:56</p>
<p>За-219</p>
<p>Шановні колеги, потенціал є, потенціал великий, треба тільки мобілізуватись. Вінник мобілізувався. Я прошу колег, хто є в кулуарах. Ми весь час на останньому питанні важко набираємо голоси. Я прошу зайти в зал, хто є в кулуарах, Голови фракцій, запросіть. Секретаріат фракцій, запросіть, будь ласка. Я прошу мобілізуватись максимально.</p>
<p>І зараз я ставлю на голосування пропозицію повернутись до розгляду 2669 і 2669-1. Прошу підтримати дану пропозицію і проголосувати за повернення до розгляду 2669. Будь ласка, голосуємо сумлінно і відповідально. Голосуємо.</p>
<p>&nbsp;&nbsp;&nbsp;&nbsp;</p>
<p>14:09:58</p>
<p>За-231</p>
<p>Дякую за підтримку. 231, рішення прийнято.</p>
<p>А тепер, товариство, повторюю свою пропозицію. Змобілізуйтесь ще одну хвилину. Повернути на доопрацювання в комітет проект Закону про внесення змін до деяких законів України щодо запровадження контрактної форми роботи в галузі культури 2669 і 2669-1. Це нам дозволить швидко знову його поставити в зал і проголосувати.</p>
<p>Хто за дану пропозицію, прошу проголосувати і прошу підтримати. Будь ласка, голосуємо.</p>
<p>&nbsp;</p>
<p>14:10:45</p>
<p>За-227</p>
<p>Рішення прийнято.</p>
<p>Дякую всім за роботу. Ми сьогодні прийняли багато важливих, відповідальних законів і в сфері безпеки, в резонансний Закон по касовим апаратам. Сьогодні важлива робота буде в комітетах, особливо в комітеті по закону по виборах. І завтра буде важливий день. І голосування за подання про відставку міністра екології Шевченка. І закон, можливо, завтра буде про вибори. І тому бажаю продуктивної роботи в комітетах. Завтра ми о 10 ранку збираємось, знову ж таки в залі. Тут. Для продовження нашої роботи, а сьогодні ранкове засідання Верховної Ради України оголошую закритим. Дякую.</p>
<p>&nbsp;</p>
