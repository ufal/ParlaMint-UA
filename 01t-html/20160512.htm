Стенограма пленарного засідання
12 травня 2016
&nbsp;
<p align=center>ЗАСІДАННЯ ТРИДЦЯТЬ СЬОМЕ</p>
<p align=center>Сесійний зал Верховної Ради України</p>
<p align=center>12 травня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:01:20</p>
<p>ГОЛОВУЮЧИЙ. Шановні колеги, прошу заходити в зал і приготуватися до реєстрації. Секретаріат Верховної Ради&nbsp; прошу повідомити депутатів, що ми починаємо нашу роботу. Будь ласка.</p>
<p>Колеги, готові до реєстрації?</p>
<p>Доброго ранку, шановні колеги! Прошу приготуватися до реєстрації. Прошу народних депутатів зареєструватися. Будь ласка, прошу провести реєстрацію.</p>
<p>&nbsp;</p>
<p>10:03:43</p>
<p>Зареєструвалось 344 депутати. Ранкове пленарне засідання Верховної Ради України оголошую відкритим.</p>
<p>Сьогодні день народження наших колег: Станіслава Семеновича Березкіна, Євгенія Борисовича Гєллєра. Привітаємо колегу. Олега Степановича Мусія. Привітаємо нашого колегу. Руслана Миколайовича Сольвара. Привітаємо нашого колегу. <i>(Оплески)</i></p>
<p>Шановні колеги, сьогодні надзвичайно важкий і відповідальний день. У нас буде включення в порядок денний великої кількості важливих і соціальних законопроектів: і щодо збільшення розміру мінімальної заробітної плати і прожиткового мінімуму, і збільшення дотацій до Пенсійного фонду для виплати пенсій, збільшення допомоги сім'ям з дітьми малозабезпечених. Також включення в порядок денний питання щодо зняття оподаткування пенсій. Для того, щоб ми змогли чим швидше вийти на прийняття рішення, сьогодні ми повинні включити це в порядок денний, і потрібна висока дисципліна в залі.</p>
<p>І сьогодні у нас на порядку денному, за доброю традицією, в четвер є закони по декомунізації. Нагадаю, свого часу ми ці закони прийняли в Чистий четвер спільним загальним голосуванням. І тоді в законі було передбачено, що до 18 лютого ми маємо цей процес завершити. На жаль, він був затягнутий. Сьогодні на порядку денному три законопроекти, які стосуються перейменування 10 районів, 17 міст, 247 селищ та сіл, а також міст, які знаходяться на окупованій території, а також міст, які знаходяться в Криму.</p>
<p>Хочу наголосити, ці законопроекти є безконфліктними. У всіх з них назви міст і сіл були узгоджені з місцевими громадами. І питання стоїть лише в тому, щоб ми продемонстрували злагоджену системну роботу, я запросив на сесію Володимира&nbsp; В'ятровича, який є фактично організатором&nbsp; процесу декомунізації в Україні. Я дуже розраховую на те, що ми будемо працювати швидко&nbsp; і ефективно&nbsp; по цих важливих питаннях.</p>
<p>Отже, я ставлю на&nbsp; розгляд перше питання порядку денного про перейменування окремих населених пунктів та районів, першу Постанову&nbsp; 4086. І я прошу колег підтримати пропозицію&nbsp; розгляду&nbsp; тих законопроектів за скороченою процедурою. Колеги, готові голосувати?&nbsp; Прошу зайняти місця. Прошу сконцентруватись на роботи. Зараз я поставлю на голосування пропозицію розгляду за скороченою процедурою і буду&nbsp; розраховувати на вашу підтримку. Пані Олена, пані Олена… Будь ласка,&nbsp; на робочі&nbsp; місця.&nbsp;</p>
<p>Отже, я ставлю на голосування пропозицію про розгляд Постанови 4086 за скороченою процедурою. Хто підтримує дану пропозицію, прошу проголосувати.&nbsp; Підтримаємо&nbsp; декомунізацію. Голосуємо.</p>
<p>&nbsp;</p>
<p>10:07:55</p>
<p>За-133</p>
<p>Рішення прийняте.</p>
<p>Радикальна партія,&nbsp; займіть державницьку позицію, будь ласка. Нуль, нуль – Радикальна партія.</p>
<p>Колеги, я ще раз поставлю пропозицію. Я прошу всіх&nbsp; уважно&nbsp; зайняти&nbsp; свої місця. Олег Валерійович, наведіть порядок&nbsp; у фракції, будь ласка.&nbsp; Порядку немає&nbsp; у вас.</p>
<p>Отже, я ще раз ставлю пропозицію розгляду за скороченою процедурою&nbsp; законів по декомунізації. Наголошую, Олег Валерійович,&nbsp; по декомунізації скорочену процедуру. Скорочена процедура по декомунізації. Прошу підтримати. Будь ласка, голосуємо скорочену процедуру по декомунізації.&nbsp; Прошу голосувати, колеги, голосуємо.</p>
<p>&nbsp;</p>
<p>10:09:08</p>
<p>За-174</p>
<p>Рішення прийнято.&nbsp;</p>
<p>І я запрошую до доповіді голову підкомітету з питань державного будівництва, регіональної політики та місцевого самоврядування Федорука Миколу Трохимовича,&nbsp; будь ласка.&nbsp;</p>
<p>&nbsp;</p>
<p>10:09:32</p>
<p>ФЕДОРУК М.Т.</p>
<p>Шановні народні депутати! Комітет розглянув на своєму засіданні 15 лютого 2016&nbsp; року рекомендації Українського інституту національної пам'яті щодо&nbsp;&nbsp; перейменування окремих населених пунктів та районів на тимчасово окупованих територіях Донецької і Луганської областей у зв'язку з необхідністю&nbsp; приведення їх назв у відповідність&nbsp; із вимогами&nbsp; Закону&nbsp; України&nbsp; "Про засудження комуністичного та націонал-соціалістичного,&nbsp; нацистського тоталітарних&nbsp; режимів в&nbsp; Україні та заборону пропаганди їхньої символіки".</p>
<p>Комітет розглянув 38 рекомендацій Українського інституту національної пам'яті щодо перейменування окремих населених пунктів та районів на тимчасово окупованих територіях Донецької області, з яких один стосувався&nbsp; перейменування району (Тельманівський район) і 4 міст (Юнокомунарівськ, Кіровське, Комсомольське, Торез) та 33 сіл і селищ, а також&nbsp; 36 відповідних рекомендацій на тимчасово окупованих територіях&nbsp; в Луганській області. З яких дві стосувалися перейменування районів (Краснодонський і Свердловський), 8 міст (Кіровськ, Красний Луч, Вахрушеве,&nbsp; Петровське, Краснодон, Артемівськ, Стаханов) та 26 сіл і селищ.</p>
<p>Всебічно обговоривши питання і врахувавши рекомендації&nbsp; Українського інституту національної пам'яті, комітет ухвалив &nbsp;висновок:&nbsp; рекомендувати Верховній Раді України перейменувати окремі населені пункти та райони на тимчасово окупованих територіях Донецької і Луганської областей, прийнявши за основу&nbsp; та в цілому&nbsp;&nbsp; відповідний проект постанови (реєстраційний номер 4086).</p>
<p>&nbsp;</p>
<p>ГОЛОВУЮЧИЙ. Шановні колеги, я…</p>
<p>Микола Трохимович, ви закінчили доповідь, так? Микола Трохимович, ви доповідь завершили, так? Завершили доповідь?</p>
<p>Шановні колеги, я прошу провести запис: два – "за", два – проти. Будь ласка, прошу записатися на виступи.</p>
<p>Ігор Лапін, "Народний фронт".</p>
<p>&nbsp;</p>
<p>10:11:56</p>
<p>ЛАПІН І.О.</p>
<p>Передаю слово Медуниці.</p>
<p>&nbsp;</p>
<p>ГОЛОВУЮЧИЙ. Олег Медуниця, будь ласка.</p>
<p>&nbsp;</p>
<p>10:12:01</p>
<p>МЕДУНИЦЯ О.В.</p>
<p>Шановні колеги, безумовно, наша фракція буде підтримувати дане рішення. Я закликаю всіх парламентарів, керівництво Верховної Ради, щоб ми процес декомунізації і повернення історичних назв наших населених пунктів завершили вже в цю пленарну сесію. Тому що чим довше ми розтягуємо це питання, тим більше путінські посіпаки, в тому числі через підконтрольні їм українські медіа, вкидають в негативному ракурсі цю тему в українське суспільство. І ми, я вважаю, повинні поставити на цій сесії крапку в процесі повернення історичних назв.</p>
<p>Сьогодні у нас в пленарному засіданні бере участь Володимир В'ятрович, давайте його привітаємо, це голова Інституту національної пам'яті, орган виконавчої влади, який зробив надзвичайно велику і кропітку роботу по перейменуванню, і декомунізації наших історичних місць, які були насильно зкомунізовані комуністичною владою. Тому закликаю вас всіх проголосувати "за" і надалі прошу, в тому числі керівництво Верховної Ради, голів комітетів, як можна швидше, провести цей процес через Верховну Раду.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Борис Тарасюк передає слово Іванові Крульку.</p>
<p>Будь ласка.</p>
<p>&nbsp;</p>
<p>10:13:34</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, шановний український народе! Питання десовєтизації України – це те питання, яке повинен був вирішити український парламент у перші роки незалежності України. Саме через те, що всі ці 25 років незалежності України продовжилася практика поклоніння радянським тоталітарним символам, толерування колишньої тоталітарної дійсності, ми маємо проблеми з окупованим Кримом, ми маємо проблеми на Донбасі, ми маємо проблеми того, що український народ розколотий і немає єдиної ідеологічної цінності – цінності української держави.</p>
<p>Це зараз те, що парламент зобов'язаний виправити. І ми повинні у якнайшвидший час поставити крапку у декомунізації усіх населених пунктів, вулиць, площ, а також встановити, нарешті, в Україні ту історичну справедливість, яка мусить бути. Українські герої мають бути пошановані, а ті, хто знищував Україну, хто знищував наші ідеали, хто грабував її,&nbsp; хто робив з України не українську державу, а чиюсь прислугу – це все має відійти у небуття.</p>
<p>Фракція "Батьківщина" буде голосувати за це рішення. І ми вважаємо, що у найближчий час ми повинні у всіх містах, в тому числі в обласних центрах і назв областей врешті-решт виправити ту ситуацію, коли ідоли, які влаштовували в Україні голодомори, продовжують носити назви обласних центрів. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Олександр Долженков, будь ласка,&nbsp; "Опозиційний блок".</p>
<p>&nbsp;</p>
<p>10:15:11</p>
<p>ДОЛЖЕНКОВ О.В.</p>
<p>Уважаемый председательствующий, уважаемые коллеги, уважаемые граждане Украины! Сейчас очень много таких пафосных релят было произнесено со стороны представителей коалиции, о том, что необходимо поддерживать проект Постановления номер 4086 о переименовании некоторых населенных пунктов временно оккупированной территории Донецкой и Луганской области. Я еще раз хочу подчеркнуть, это те территории, которые сейчас не контролируются украинской властью. При этом украинская власть не делает, действительно, необходимых шагов по реинтеграции этих территорий. И вместо того, чтобы выполнять Минские соглашения, вместо того, чтобы наладить мирный процесс урегулирования ситуации на востоке,&nbsp;мы опять проводим реформу сверху. Фактически, мы не против самого принципа переименования населенных пунктов. Но, уважаемые коллеги, необходимо же учитывать мнение местных жителей! А хотят ли они переименовывать эти населенные пункты, а кто с их мнением считался?</p>
<p>\Более того, хочу сказать о том, что эта действующая Верховная Рада не имеет&nbsp; мажоритарных представителей от этих территорий. Так какое же вы моральное право имеете голосовать за этот законопроект и не иметь мнения мажоритарного&nbsp; представителя, который бы, действительно, представлял интересы этих территориальных громад, интересы этих жителей для того, чтобы донести вам, а хотят ли они этого переименования сейчас.</p>
<p>Я считаю, что эта мера является преждевременной. Необходимо реинтегрировать эти территории в состав Украины, необходимо иметь соответствующее представительство этих территорий, территориальных громад, а потом уже поднимать вопрос. Фактически, вы не осуществляете сейчас&nbsp; власть на этих территориях и пытаетесь навязать им ценности, ссылаясь на Национальный институт памяти. Но это же полный абсурд. Сейчас главное – интеграция этих жителей, помочь этим жителям, не вносить раскол в украинское общество. А это… <i>&nbsp;</i></p>
<p><i>&nbsp;</i></p>
<p>ГОЛОВУЮЧИЙ. Дякую вам.</p>
<p>Я тільки вам скажу, що, справді, сьогодні наші громадяни України є заручниками російських окупаційних військ, і держава Україна зробить все можливе, щоб чимшвидше вони були визволені, і як&nbsp; і інші громадяни України мали всі повні права і були визволені. Але сьогодні в нас питання –&nbsp; перейменування назв.</p>
<p>Андрій Лозовой, Радикальна партія, будь ласка.</p>
<p>&nbsp;</p>
<p>10:17:48</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка. Шановні колеги, коли от чуєш про "мнение местных граждан", про те, що громадська думка розділилась, то&nbsp; скажіть, будь ласка, а в 1945 році, коли молотками зносили, зокрема, і на території нинішньої України, зносили таблички "вулиця Адольф Гітлер штрассе", то питав хтось громадську думку? Не питав! Це справа честі для цього парламенту – нарешті довести до кінця процес декомунізації. І нападки відверто проросійських сил на Інститут національної пам'яті, на пана В'ятровича, якраз говорять про те, що ви, пане Володимир, і той колектив, який то працює, робить правильну річ.</p>
<p>Але в першу чергу треба робити декомунізацію не тільки перейменувань, а має бути декомунізація в головах. І коли сьогодні Верховна Рада в кращих традиціях КПРС перетворюється в філіал Адміністрації Президента і на коліні написані законопроекти, силою протягуються, то в нас декомунізації реальної не буде ніколи. Дякую.</p>
<p>&nbsp;</p>
<p>ГОЛОВУЮЧИЙ. Дякую. Вибачте, що коментую. Не впихайте в політику всі питання, я вас дуже прошу, пане Андрій. Розділяйте державу і політику.</p>
<p>Шановні колеги, обговорення завершено. Я прошу всіх зайти в зал і зайняти робочі місця. Важливе питання, я думаю, виборці усіх народних депутатів будуть уважно слідкувати, чи були вони на робочих місцях і як був відданий їхній голос.</p>
<p>Нагадаю, перший законопроект, 4086, стосується перейменувань міст, селищ і сіл на сьогоднішній окупованій путінськими окупантами території. Я прошу усіх підготуватись до голосування.</p>
<p>І я ставлю на голосування проект Постанови про перейменування окремих населених пунктів та районів на тимчасово окупованих територіях Донецької та Луганської областей (№4086). Є пропозиція комітету: за основу і в цілому. І я пропозицію комітету ставлю першою. 4086 – за основу і в цілому. Шановні колеги, голосуємо, будь ласка.</p>
<p>&nbsp;</p>
<p>10:20:18</p>
<p>За-245</p>
<p>245 – "за". Закон прийнятий. Вітаю, пане Володимир. 245 – мало, мобілізуємося, треба 300.</p>
<p>Наступний проект постанови, товариство, стосується перейменування. Це проект Постанови про перейменування окремих населених пунктів та районів Автономної Республіки Крим та міста Севастополя. Хочу наголосити, що ми сьогодні маємо унікальну можливість відновити історичну справедливість: повернути історичні кримськотатарські назви населеним пунктам Криму. У законопроекті 75 рекомендацій, запропонованих Українським інститутом національної пам'яті. І хочу наголосити, усі вони повністю узгоджені з Меджлісом кримськотатарського народу.</p>
<p>Хочу нагадати, що 18 травня – День пам'яті жертв геноциду кримськотатарського народу, тому сьогоднішнє голосування – це данина пам'яті також жертвам репресій кримських татар. Тому я дуже прошу відповідально підійти до обговорення і до прийняття рішення. І я прошу підтримати пропозицію&nbsp; розгляду даного законопроекту за скороченою процедурою. Хто підтримує дану пропозицію, прошу проголосувати.</p>
<p>Будь ласка,&nbsp; голосуємо, колеги, за скорочену процедуру.</p>
<p>&nbsp;</p>
<p>10:21:49</p>
<p>За-216</p>
<p>216 – "за", рішення прийняте.</p>
<p>Миколо Трохимович Федорчук, будь ласка. 87, Крим. <i>(Шум у залі) </i>&nbsp;Федорук. А як я сказав?&nbsp; Да, Федорук.</p>
<p>&nbsp;</p>
<p>10:22:09</p>
<p>ФЕДОРУК М.Т.</p>
<p>Шановні народні депутати! Наш комітет розглянув на своєму засіданні&nbsp; 15 лютого&nbsp; 2016 року рекомендації Українського інституту національної пам'яті про перейменування окремих населених пунктів та районів Автономної Республіки Крим та міста Севастополя у зв'язку з необхідність приведення&nbsp; їх назв у відповідність з вимогами Закону України "Про засудження комуністичного та націонал-соціалістичного, нацистського тоталітарних режимів в Україні та заборону пропаганди їхньої символіки".</p>
<p>Комітет розглянув&nbsp; 75 рекомендацій Українського інституту національної пам'яті щодо перейменування окремих населених пунктів&nbsp; Автономної Республіки Крим та міста Севастополя, з яких 5 стосувалися перейменування районів: Кіровський, Красногвардійський, Красноперекопський, Ленінський, Совєтський, одного міста Красноперекопськ та 69 сіл&nbsp; і селищ.</p>
<p>Всебічно обговоривши питання, врахувавши рекомендації&nbsp; Українського інституту, комітет одностайно ухвалив висновок рекомендувати Верховній Раді&nbsp; відповідно до пункту 29 частини&nbsp; першої статті 85 Конституції України, пункту 8 статті 7 Закону України "Про засудження комуністичного та націонал-соціалістичного тоталітарних режимів" і прийняти за основу та в цілому відповідний проект Постанови (реєстраційний номер 4087). Просимо підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу провести запис: два – "за", два – "проти".</p>
<p>Віталій Курило, і я переконаний, передає слово Чубарову. У мене немає сумнівів, що він передає слово. Будь ласка.</p>
<p>&nbsp;</p>
<p>10:24:11</p>
<p>ЧУБАРОВ Р.А.</p>
<p>Шановні колеги, шановний Голово! Зрозуміло, що я закликаю своїх колег підтримати цю постанову. Вона опрацьована з фахівцями, з Інститутом національної пам'яті, працювали кримськотатарські фахівці і кримські вчені.</p>
<p>Єдине, і я хотів би пропонувати комітетові, ми обговорювали це питання, але не було узгоджуваного рішення. Пункт другий цієї постанови говорить про те, що вона набирає чинності з моменту повернення тимчасово окупованої території Автономної Республіки Крим та міста Севастополь під загальну юрисдикцію України. Ми вважали би можливим зняти цей пункт і вважати ці перейменування чинними з моменту, як буде підписана ця постанова.</p>
<p>Щиро дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Величкович Микола Романович, передає слово Олегові Медуниці. Будь ласка.</p>
<p>&nbsp;</p>
<p>10:25:34</p>
<p>МЕДУНИЦЯ О.В.</p>
<p>Я думаю, що всі ми зараз підтримаємо цю постанову, адже фактично зараз ми віддамо належне боротьбі кримськотатарського народу за український суверенітет над Кримом. Навіть в радянські часи населені пункти Криму мали кримськотатарські назви.</p>
<p>Лише після злочинної депортації і геноциду кримськотатарського народу в 1944 році радянська влада почала процес перейменування в придумані нею назви населених пунктів Криму. Сьогодні ми можемо повернути історичну справедливість. Але давайте й пам'ятати про те і знати, що в цьому залі сидять ті, які точно не хочуть, щоб ця історична справедливість повернулася. Сидять ті, які вчора не голосували за звернення до Організації Об'єднаних Націй по геноциду кримськотатарського народу, який зараз російська окупаційна путінська влада проводить в окупованому Криму.</p>
<p>Тому давайте поборювати в українському парламенті ці політичні сили, які фактично тут є путінськими агентами, зрадниками Україні і тими, хто постійно є посіпаками російських окупантів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Іван Крулько. І це завершальний виступ, давайте діяти швидко і ефективно.</p>
<p>Будь ласка, Іван Крулько.</p>
<p>&nbsp;</p>
<p>10:27:03</p>
<p>КРУЛЬКО І.І.</p>
<p>Іван Крулько, фракція "Батьківщина". Коли окупант, представник тоталітарного авторитарного режиму з центром у Москві, окуповує будь-яку територію, перше, що він робить – знищує корінний народ. Так було з українцями, коли радянський режим, окупувавши українську територію, організував голодомор, геноцид українського народу. Так було з кримськими татарами, коли була проведена спецоперація по депортації кримських татар з їхньої території з Криму. Так є зараз, коли кримські татари після відновлення незалежності України отримали можливість завдяки незалежній Україні повернутися до своєї канонічної території, зараз перебувають під переслідуваннями з боку російської влади. Вони опинилися чужими у своїй державі, вони опинилися чужими на своїй території. Вони не можуть вільно використовувати свою мову і використовувати українську мову, багато з яких також перейшли на українську мову.</p>
<p>Кримські татари – це ті, які завжди підтримували українську державність. І, безумовно, зараз, коли ми повертаємо населеним пунктам Криму їхні історичні назви, кримськотатарські назви,&nbsp; це є, перше, це данина справедливості. Це є відновлення справедливості. Але також це є кроки з деокупації Криму. Безумовно, це не ті кроки, які зараз ми повинні очікувати від влади з тим, щоб Крим повернувся в Україну, більш рішучі кроки. Але це ті кроки, які може зробити український парламент.</p>
<p>І фракція "Батьківщина" буде голосувати за перейменування цих населених пунктів. І ми вважаємо, що Крим завжди є, був і буде українським! Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Олег Ляшко і переходимо до голосування. Прошу депутатів зайти в зал, для голосування підготуватись.</p>
<p>Олег Ляшко, будь ласка.</p>
<p>&nbsp;</p>
<p>10:28:53</p>
<p>ЛЯШКО О.В.</p>
<p>Шановні українці! Політтехнологи Адміністрації Президента учора по інету розганяли темники, що депутати від фракції Радикальної партії разом із злодійським блоком не голосували за проект Постанови на підтримку кримських татар, за звернення про визнання геноциду кримських татар.</p>
<p>Подібні повідомлення розраховані на примітивну аудиторію. Адже вчора вся країна бачила, що фракція Радикальної партії в повному складі руками голосувала за підтримку наших братів кримських татар, бо ми блокували трибуну парламенту. І сьогодні ми продовжимо її блокувати одразу після того, коли буде розглянуте вкрай важливе питання про декомунізацію.</p>
<p>Ми підтримуємо наших братів кримських татар, наших побратимів. Фракція Радикальної партії зробить все, щоб кримські татари, українці і люди всіх інших національностей повернулись до свого рідного українського Криму.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу зайняти робочі місця. Я зараз поставлю на голосування законопроект. І ще раз наголошую, я переконаний, пильна увага буде по голосуванню по цьому законопроекту. Я прошу заходити в зал, займати робочі місця.</p>
<p>І я ставлю на голосування проект Постанови про перейменування окремих населених пунктів та районів Автономної Республіки Крим та міста Севастополя (номер 4087) за пропозицією комітету за основу і в цілому. Хто підтримує дану пропозицію, прошу голосувати. Голосуємо, колеги.</p>
<p>&nbsp;</p>
<p>10:31:08</p>
<p>За-255</p>
<p>Постанова прийнята.&nbsp; Вітаю авторів постанови, комітет і Інститут національної пам'яті.</p>
<p>І з того блоку заключна постанова – це&nbsp; проект Постанови про перейменування деяких населених пунктів (номер 4468). Тут лише ті населені пункти, які&nbsp; узгоджені з місцевими громадами. Питання безконфліктне. І прошу народних депутатів підтримати пропозицію комітету провести розгляд за скороченою процедурою.</p>
<p>Будь ласка,&nbsp; хто підтримує пропозицію розгляду за скороченою процедурою, прошу проголосувати. Будь ласка, голосуємо.</p>
<p>&nbsp;</p>
<p>10:32:01</p>
<p>За-211</p>
<p>Рішення прийняте.</p>
<p>Перед&nbsp; як&nbsp; запросити доповідача, у мене велике прохання не реагувати дуже емоційно в залі. Якщо ви звернули уваги, по кожному законопроекту є обговорення. І кожен,&nbsp; хто має&nbsp; бажання в ньому взяти&nbsp; участь, кожен візьме. Зніміть емоційний накал.</p>
<p>А я запрошую до доповіді голову підкомітету&nbsp; Комітету з питань державного будівництва, регіональної політики та місцевого самоврядування Федорука Миколу&nbsp; Трохимовича. Будь ласка. Так,&nbsp; 68, 4468.</p>
<p>&nbsp;</p>
<p>10:32:31</p>
<p>ФЕДОРУК М.Т.</p>
<p>Шановні народні депутати,&nbsp; на виконання доручення Верховної Ради щодо узгодження спірних питань стосовно перейменування окремих населених пунктів&nbsp; та районів Комітет з державного будівництва, регіональної політики та місцевого самоврядування&nbsp; на своїх засідання 31 березня та&nbsp; 13 квітня&nbsp; 16-го року додатково, хочу підкреслити, розглянув пропозицію окремих органів місцевого самоврядування&nbsp; та рекомендації Українського інституту&nbsp; національної пам'яті про перейменування деяких населених пунктів у зв'язку з необхідністю приведення їх назв у відповідність із вимогами&nbsp; Закону України "Про&nbsp; засудження&nbsp; комуністичного та націонал-соціалістичного тоталітарних&nbsp; режимів в&nbsp; Україні та заборону&nbsp; пропаганди їх&nbsp; символіки".&nbsp;</p>
<p>Комітет розглянув 224 пропозиції про перейменування населених пунктів та районів. Серед вищевказаних пропозицій запропоновано перейменувати 6 районів, 4 міста, 114 сіл і селищ. Органи місцевого самоврядування&nbsp; та Український інститут національної пам'яті дійшли узгодженої позиції щодо перейменування цих населених пунктів та приведення їх назв у відповідність із вимогами&nbsp; закону.</p>
<p>Комітет пропонує вилучити з проекту постанови селище Комсомольське Миколаївського району Миколаївської області&nbsp; (пропонована назва – Благодатне), оскільки пропонована назва населеного пункту неповністю&nbsp; узгоджена&nbsp; з органом місцевого самоврядування.</p>
<p>Всебічно обговоривши питання і врахувавши&nbsp; пропозиції органів місцевого самоврядування та рекомендації Українського інституту національної пам'яті, пропонується&nbsp; прийняти за основу та&nbsp; в цілому проект Постанови про перейменування деяких населених пунктів (реєстраційний номер 4468). У разі прийняття даної постанови пропонуємо доручити комітету при підготовці їх на&nbsp; підпис Голові Верховної Ради&nbsp; України здійснити спільно з Головним юридичним управлінням Апарату Верховної Ради&nbsp; України їх&nbsp; техніко-юридичне доопрацювання.</p>
<p>Доповідь…</p>
<p>&nbsp;</p>
<p>ГОЛОВУЮЧИЙ. Будь ласка, скільки треба часу? Ви закінчили, так?&nbsp; Будь ласка, 30 секунд.</p>
<p>&nbsp;</p>
<p>ФЕДОРУК М.Т. Закінчив.</p>
<p>&nbsp;</p>
<p>ГОЛОВУЮЧИЙ.&nbsp; Закінчили. Тоді дякую і займайте своє робоче місце.</p>
<p>Шановні колеги, прошу провести: два - "за",&nbsp; два - "проти", там були бажаючі виступити.</p>
<p>Чубаров передає слово,&nbsp; кому?&nbsp; "Блок Петра Порошенка", хто виступає?&nbsp; Ніхто. Добре.</p>
<p>Тому я... Мартовицький Артур Володимирович,&nbsp; "Опозиційний блок". Я передаю слово наступному&nbsp; доповідачу.</p>
<p>&nbsp;</p>
<p>10:35:38</p>
<p>МАРТОВИЦЬКИЙ А.В.</p>
<p>Прошу передать слово Дмитрию Шпенову.</p>
<p>&nbsp;</p>
<p>10:35:45</p>
<p>ШПЕНОВ Д.Ю.</p>
<p>Я не буду сейчас говорить о политических предпочтениях, поддерживаю я декоммунизацию или нет. Я хочу отметить, что переименование должно проходить мирно, демократично, люди должны сами решать, как называть свой город, село, поселок, особенно когда мы идем к децентрализации. Если даже название населенного пункта диктовать сверху, то о какой независимости и самостоятельности на местах можно говорить? И в первую очередь нужно прислушаться к мнению именно общин, а не того, что комиссии или депутатам нравится, или кажется, или что одно название лучше, или одно&nbsp; название хуже.</p>
<p>Я хочу заявить ответственно, потому что я являюсь именно депутатом в мажоритарном округе, которого касается это село. И я бы хотел попросить обратить внимание на пункт 3, на предпоследнее село в этом списке Широковского района –&nbsp; Красный Плугатар.&nbsp; При переименовании села не были учтены пожелания общины. Прошу отдельно проголосовать и переименование этого села, название, которое хотели люди, не подпадает под закон. Прошу учесть пожелание людей: село Красный Плугатар переименовать на просто Плугатар.</p>
<p>Кроме того, хочу, чтобы депутаты приняли во внимание, что общине не только привычное сокращенное название села, но и Плугатар сразу ассоциируется с творчеством Тараса Шевченко, а именно со стихотворением "Садок вишневий". Спасибо.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Кривенко включіть мікрофон.</p>
<p>&nbsp;</p>
<p>10:37:18</p>
<p>КРИВЕНКО В.М.</p>
<p>Шановні колеги! Віктор Кривенко, Народний Рух України. З цієї постанови дивним чином випало моє рідне місто, місто Кам'янське, яке зараз ще досі називається містом Дніпродзержинськ, іменем ката українського народу, на руках якого купа крові.</p>
<p>У нас було дуже багато маніпуляцій і в моєму місті, коли просто накручували людей, що треба буде паспорти змінювати, що буде дуже дорого, це все брехня. Я переговорив щойно із головою нашого Інституту пам'яті і з комітетом, вони всі підтримують. Прошу проголосувати за цю постанову з доповненням Дніпродзержинськ – на Кам'янське. Дякую.</p>
<p>&nbsp;</p>
<p>ГОЛОВУЮЧИЙ. Радикальна партія, Олег Ляшко.</p>
<p>&nbsp;</p>
<p>10:38:03</p>
<p>ЛЯШКО О.В.</p>
<p>Шановний Андрій Володимирович, шановні колеги, ми теж, наша фракція, підтримує пропозицію село Червоний Плугатар Широківського району Дніпропетровської області перейменувати в село Плугатар. Плугатар – це питомо українська назва. Це село, це селяни, це плуг, це асоціації з селом. Тому я не бачу жодних проблем, якщо наше село славне на Дніпропетровщині буде називатися Плугатар. І щоб жителі села Плугатар їздили на сучасних тракторах, мали сучасну школу, дитячий садок і щоб всі українські села, коли їх не грабуватиме офшорна мафія, коли платитимуть податки, коли не виводитимуть статки в офшори, тоді буде і плуг, і трактор, і свинарник, і корівник, і вода, і газ, і школа, і нормальне життя в нашому українському селі.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги!.. Ще Курячий, одна хвилина, а потім голова комітету скаже, з чим він згодний, а з чим ні.</p>
<p>Будь ласка,&nbsp; Курячий, а потім одна хвилина голова комітету.</p>
<p>&nbsp;</p>
<p>10:39:13</p>
<p>КУРЯЧИЙ М.П.</p>
<p>Дякую, шановний пане головуючий! Шановні колеги народні депутати! Абсолютно підтримуючи Олега Валерійовича Ляшка щодо необхідності внесення відповідних змін до вказаного проекту Постанови. Але я, на жаль, не&nbsp; можу погодитись з пропозицією нашого колеги пана Кривенка, я пропоную, щоб цю, вкрай важливу постанову, зараз не завалити не перезавантажувати її, не включати до її тексту зміну назви міста Дніпродзержинськ. Це, по-перше.</p>
<p>По-друге, я вважаю, що абсолютно і цілком очевидно, і буде справедливим, поставити на розгляд Верховної Ради наш законопроект щодо необхідності проведення відповідних місцевих референдумів з цих важливих питань щодо зміни назв таких визначних і величезних міст в Україні. Саме тому, пане головуючий, я прошу не завалити цей проект Постанови, не перезавантажувати її і окремо в робочому порядку проголосувати.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, увага! Я бачу, зал дуже напружився, я вам хочу сказати, є у нас рішення комітету, і тільки комітет дасть остаточну пораду, які він питання пропонує винести в зал на голосування. Давайте тут не займатися самодіяльністю, була проведена дуже велика, дуже ґрунтовна робота комітету, давайте поважати комітет і дослухатись до комітету.</p>
<p>Ваша фракція вже виступала, вибачте. Виступала вже.</p>
<p>Будь ласка!</p>
<p>&nbsp;</p>
<p>10:40:54</p>
<p>ФЕДОРУК М.Т.</p>
<p>Шановні колеги, що стосується Червоних Плугатар, то у постанові вона вже є. Комітетом розглянуто, і комітет підтримав назву "Плугатар", і вона є у цій постанові.</p>
<p>Що стосується Дніпродзержинська, є пропозиція:&nbsp; для того, щоб, знову ж таки, не вносити якісь неузгодженості в зал, доручити комітету додатково розглянути дану пропозицію і винести на одне з наступних засідань сесії.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, ми почули позицію комітету. В нас ще є бажаючі виступи. Я думаю, є сенс дати. Будь ласка, Вілкул, хвилина…</p>
<p>Я перепрошую! Одну хвилину, до трибуни. Андрій Іллєнко. Від "Народного фронту" визначтесь хтось один. Хтось один! Юрій Тимошенко, домовтесь! Будь ласка.</p>
<p>&nbsp;</p>
<p>10:41:42</p>
<p>ВІЛКУЛ О.Ю.</p>
<p>Уважаемый народ Украины, уважаемые коллеги! Сейчас рассматриваются&nbsp; очень чувствительные вопросы по изменению названий. Слава Богу, удалось сегодня, и спасибо за это и депутатам-днепропетровчанам из БПП снять&nbsp; с переименования город Днепропетровск. 90 процентов жителей&nbsp; города Днепропетровска не поддерживают это переименование, мы собрали больше 300 тысяч подписей. И для того, чтобы не раскалывать общество, этого нельзя делать без местных референдумов.</p>
<p>Мы не поддерживаем и переименование города Днепродзержинск. Пусть эти вопросы рассматривает комитет, пусть будут местные референдумы, но нельзя плевать на людей, нельзя плевать на мнение миллионов людей и окончательно терять их доверие к высшему законодательному органу власти.&nbsp; Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, ми не розглядаємо зараз цього питання. Не розглядаємо питання Дніпропетровська.</p>
<p>Будьте уважні, читайте законопроекти, працюйте відповідально!</p>
<p>Андрій Іллєнко, одна хвилина.</p>
<p>&nbsp;</p>
<p>10:42:43</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода" От я просто хочу зрозуміти, про що йде мова. Як може розколювати українське суспільство очищення назв наших міст від катів українського суспільства? Яким чином це кого може розколоти?&nbsp;</p>
<p>Ви захищаєте зараз Дзержинського?</p>
<p>Дзержинського, ім'я якого – це синонім крові і терору. Ви захищаєте зараз Петровського, який організатор був Голодомору в Україні, і в Дніпропетровській області скільки людей загинуло від голоду! Ви захищаєте імена Кірова, який не був навіть в Україні жодного разу. Яке це має відношення взагалі?!</p>
<p>Тому я вважаю, що, дійсно, ми маємо очищати нашу землю від цього. І я думаю, що важливо, щоб ми перейменовували не тільки села і селища – це дуже важливо, - а давайте нарешті імена цих катів приберемо з наших міст і дамо їм справжні, наші традиційні українські назви. І це об'єднає українське суспільство, а не розколе його.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Безбах, одна хвилина.</p>
<p>&nbsp;</p>
<p>10:43:58</p>
<p>БЕЗБАХ Я.Я.</p>
<p>Спасибо большое председательствующему за слово. Я все-таки считаю и поддерживаю ту точку зрения, где должен быть референдум. Именно вот это объединит людей, именно референдум. И люди определят, в каком городе, в каком названии им жить. И не надо, наверное, указывать, что делать. Спасибо большое.</p>
<p>&nbsp;</p>
<p>ГОЛОВУЮЧИЙ. Колеги, паузу на одну хвилинку, паузу в зал.</p>
<p>Питання декомунізації ми можемо обговорювати кілька днів підряд. І точно кожен буде мати величезну кількість правильних і гарних слів, для того щоб сказати по цій правильній і величній темі. <i>(Шум у залі)</i></p>
<p>&nbsp;Шановні колеги, зараз останній виступ. Від "Народного фронту"&nbsp;&nbsp;&nbsp; Олена Бойко. І переходимо до голосування, колеги, і переходимо до голосування. Олена!</p>
<p>&nbsp;</p>
<p>10:45:01</p>
<p>БОЙКО О.П.</p>
<p>Шановні колеги, велике прохання підтримати законопроект 4468. "Народний фронт" буде його підтримувати. І від імені комітету хочу запевнити вас, що саме цей проект є неконфліктним. Всі рішення були погоджені з органами місцевого самоврядування. Відповідно до Закону про декомунізацію повинні були пройти громадські слухання. І саме громадські слухання в цих громадах, про які ми зараз говоримо, вони пройшли. Ні про який місцевий референдум Закон про декомунізацію не говорить.</p>
<p>І, до речі, я вам хочу нагадати, що закону про місцевий референдум на сьогодні не існує. Тому не робіть&nbsp; конфлікту там, де його немає.&nbsp; Суб'єктивна думка народних депутатів від "Опозиційного блоку"&nbsp; на сьогодні не сприяє національному патріотизму, не сприяє ідеології&nbsp; відродження національних цінностей. Дуже просимо вас повернутися обличчям до&nbsp; України, до українського народу,&nbsp; до&nbsp; громад, які звернулися до нас…</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Я ще даю Сергію Власенкові одну хвилину, і ми голосуємо. Сергій Власенко,&nbsp; одна хвилина. Голова комітету, який пояснить всі&nbsp; нюанси.</p>
<p>&nbsp;</p>
<p>10:46:26</p>
<p>ВЛАСЕНКО С.В.</p>
<p>Шановні колеги! Це не єдина постанова, яка&nbsp; залишилась по декомунізації. У нас є окрема&nbsp; постанова… окремі постанови по Дніпропетровську, окремі постанови по Кіровограду, окремі постанови по низці інших конфліктних населених пунктів. Це – єдина постанова, в якій пропозиції органів місцевого самоврядування повністю співпадали з пропозицією Інституту національної пам'яті. Тому нема ніяких інших дискусій.</p>
<p>На жаль, від Дніпродзержинська ми не отримали&nbsp; позиції органів місцевого самоврядування. <i>(Шум у залі) </i>&nbsp;Тому, шановні колеги… <i>(Шум у залі) </i></p>
<p>Тому, шановні колеги, є пропозиція проголосувати цей законопроект, який безконфліктний, а далі повернутися до дискусії по інших населених пунктах, які регламентуються іншими постановами. Дякую.</p>
<p>&nbsp;</p>
<p>ГОЛОВУЮЧИЙ. Дякую дуже вам. колеги. Прошу приготуватися до голосування, хто підтримує декомунізацію. Прошу зайняти свої робочі місця. Прошу зайняти свої робочі місця.&nbsp; Готові? Можемо голосувати?</p>
<p>Я ставлю на голосування проект Постанови про перейменування деяких населених пунктів (номер 4468) за пропозицією комітету за основу і в цілому. Хто підтримує дану пропозицію, прошу проголосувати. Будь ласка, голосуємо.</p>
<p>&nbsp;</p>
<p>10:48:33</p>
<p>За-265</p>
<p>Постанова прийнята.</p>
<p>Вітаю Інститут національної пам'яті, вітаю комітет і дякую депутатам за дуже активну дієву роботу.</p>
<p>Скажу вам одну річ, товариство, не намагайтесь на мене тиснути і не намагайтесь мені говорити про патріотизм. Я своїм життям довів, що маю певне відношення до патріотичних рухів і до патріотизму в нашій державі.</p>
<p>Ми прийняли дуже важливі рішення, колеги. Дякую за одностайність, за єдність в прийняті цього рішення.</p>
<p>До нас знову ж таки в президію надійшло вимога від двох фракцій стосовно перерви. Але нам вдалося домовитись, що не буде оголошена перерва, а вони замінять перерву виступом від трибуни.</p>
<p>І згідно Регламенту, я надаю слово для виступу з трибуни Олегу Ляшку. Будь ласка, 3 хвилини.</p>
<p>&nbsp;</p>
<p>10:49:31</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги депутати, шановні громадяни України, я хочу проінформувати вас про сьогоднішні надзвичайні події, які відбулися вранці біля Національного антикорупційного бюро.</p>
<p>Сьогодні фракція Радикальної партії в повному складі, ми пішли на зустріч з керівництвом Національного антикорупційного бюро для того, щоб вимагати у них інформацію і пояснення, чи проводять вони антикорупційні розслідування щодо найвищих посадових осіб держави: Президента Порошенка, голови Національного банку Гонтаревої, міністра фінансів Данилюка, Першого заступника Секретаря Ради нацбезпеки і оборони Гладковського, колишнього міністра енергетики Демчишина, Макара Пасенюка, народного депутата Ігоря Кононенка і цілого ряду людей, інформацію про офшори і про корупцію яких обговорює весь світ.</p>
<p>Нам вдалося зустрітися з першим заступником директору НАБУ Гізо Углавою. Хочу повідомити, до речі, о 9 ранку в НАБУ майже нікого на робочих місцях не було, довелося тривалий час чекати. Керівництво НАБУ нам повідомило, що жодних кримінальних проваджень проти найвищих посадових осіб держави вони не проводять. Коли я поцікавився, чому, коли місяць тому народний депутат Попов звернувся з вимогою, з депутатським запитом проведення розслідування, коли три тижні тому народний депутат Купрієнко звернувся з депутатським зверненням про порушення кримінального розслідування проти міністра фінансів Данилюка, який визнав, що він керівник трьох офшорних компаній, – керівник НАБУ нам сказав, що їм недостатньо часу, щоб перевірити ці повідомлення. Їм треба ще часу. І взагалі заяви народних депутатів – це не підстава для кримінального провадження.</p>
<p>Мене дивує незнання законів керівництвом НАБУ, адже заяви народних депутатів, повідомлення в ЗМІ, журналістські розслідування є підставою для кримінального провадження. Вказані факти, коли НАБУ таке ж сліпе, як і сліпий траст Президента Порошенка, відмовляються розслідувати корупцію найвищих посадовців, змушує нас вимагати сюди наступного пленарного тижня для звіту в парламент директора Національного антикорупційного бюро Ситника. Все суспільство хоче почути, куди тратяться півмільярда гривень, які в бюджеті цього року передбачені на функціонування НАБУ.</p>
<p>Тому фракція Радикальної партії у повному складі продовжує блокувати парламентську трибуну. Ми вимагаємо створення в парламенті слідчої комісії по розслідуванню офшорів і корупції найвищих посадовців української держави. Ми вимагаємо від уряду повернення громадянам пільгової ціни на газ. За це стоятимемо…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>10:52:47</p>
<p>ГОЛОВУЮЧИЙ. Дякуємо. Радикальна зате партія в нас буде в хорошій фізичній формі після триденного стояння вже біля трибуни.</p>
<p>Ми переходимо далі до порядку денного. І переходимо до обговорення законопроекту в першому читанні, 3863. Це законопроект народного депутата Мустафи Найєма про внесення змін до статті 15 Закону України "Про Національну поліцію" (щодо відповідності до статті 21 Закону України "Про центральні органи виконавчої влади"). Шановні колеги! Я прошу мобілізуватися і пропоную проголосувати зараз за прискорену процедуру розгляду цього питання. Голосуємо.</p>
<p>&nbsp;</p>
<p>10:53:43</p>
<p>За-152</p>
<p>Депутати підтримали. Дякуємо.</p>
<p>До слова запрошується автор законопроекту – Мустафа Найєм, просимо. Включить мікрофон, будь ласка.</p>
<p>&nbsp;</p>
<p>10:53:52</p>
<p>НАЙЄМ М.</p>
<p>Шановні колеги! До вашого розгляду пропонується законопроект, яким передбачаються зміни до Закону "Про Національну поліцію", який призводить його до узгодження з Законом "Про центральні органи виконавчої влади". Справа в тому, що територіальні органи, центральні органи виконавчої влади можуть утворюватись зокрема як міжрегіональні одиниці. Ми пропонуємо внести цю зміну до Закону "Про Національну поліцію". Адже в ньому цей момент не узгоджений.</p>
<p>Прошу проголосувати цей закон за основу і в цілому. Адже він не передбачає ніяких змін і не передбачає ніяких кошторисних витрат, лише призводить до узгодження Закону про Національну поліцію з Законом про центральні органи національної… влади.</p>
<p>&nbsp;</p>
<p>ГОЛОВУЮЧИЙ. Дякуємо, шановні колеги.</p>
<p>До співдоповіді запрошується голова Комітету профільного з питань законодавчого забезпечення правоохоронної діяльності Андрій Кожем'якін. Пане Андрію, ви з трибуни будете чи з місця? З місця. Включіть, будь ласка, мікрофон.</p>
<p>&nbsp;</p>
<p>10:54:54</p>
<p>КОЖЕМ’ЯКІН А.А.</p>
<p>Шановний головуючий, шановні колеги! Комітетом розглянутий даний проект Закону № 3863. Пропонується встановити, що територіальні органи поліції утворюються як юридичні особи публічного права в Автономній Республіці Крим, областях, містах Києві та Севастополі, районах, містах так як міжрегіональні територіальні органи в межах граничної чисельності поліції і коштів, визначених на їх утримання.</p>
<p>Проаналізувавши цей законопроект, члени комітету прийняли рішення підтримати&nbsp; його, але з поправкою пана Паламарчука такого змісту. "Чисельність територіальних органів поліції охорони та&nbsp; міжрегіонального територіального органу поліції охорони, якому вони&nbsp; підпорядковані, не входить&nbsp; до граничної&nbsp; чисельності поліції&nbsp; та визначається керівником&nbsp; Національної поліції&nbsp; з врахуванням укладених договорів охорони та утримуються за рахунок коштів, отриманих&nbsp; за договорами охорони, а також інших&nbsp; джерел незаборонених законом".</p>
<p>Таким чином комітет прийняв рішення рекомендувати Верховній Раді… Помовчи, будь ласка, Андрій.&nbsp; Таким чином комітет прийняв рішення рекомендувати Верховній Раді під&nbsp; час розгляду&nbsp; прийняти&nbsp; його за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги,&nbsp; прошу підготуватись до обговорення&nbsp; законопроекту і записатися два – "за",&nbsp; два – "проти". Будь ласка.&nbsp;</p>
<p>Будь ласка,&nbsp; прошу народний депутат Сташук від "Народного фронту". Включіть мікрофон.</p>
<p>&nbsp;</p>
<p>10:56:51</p>
<p>СТАШУК В.Ф.</p>
<p>Прошу&nbsp; передати…</p>
<p>&nbsp;</p>
<p>ГОЛОВУЮЧИЙ. А, прошу передати слово&nbsp; Антону Геращенко. Антону Геращенко, будь ласка. Включіть мікрофон Антону Геращенко.</p>
<p>&nbsp;</p>
<p>10:57:05</p>
<p>ГЕРАЩЕНКО А.Ю.</p>
<p>Спасибо. Уважаемые коллеги, этот законопроект&nbsp; является техническим, вносится правка размером&nbsp; буквально&nbsp; в один абзац. Он полностью детально проговорен на Комитете по вопросам обеспечения работы&nbsp; правоохранительных&nbsp; органов. Поэтому просьба&nbsp; его поддержать для того, чтобы мы улучшили качество&nbsp; законодательства Национальной полиции. Спасибо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Мустафа Найєм.</p>
<p>&nbsp;</p>
<p>10:57:30</p>
<p>НАЙЄМ М.</p>
<p>Шановні колеги,&nbsp; справа&nbsp; в тому, що без введення цього закону ми не можемо&nbsp; далі діяти в регіонах, де існують міжрегіональні одиниці&nbsp; Національної поліції. Справа у тому, що Національна поліція зараз, ви знаєте, що функціонал змінився і є департаменти, які підпорядковані вертикально, а є&nbsp; департаменти, які підпорядковуються&nbsp; головам&nbsp;&nbsp; національних управлінь на місцях.&nbsp; Тому прохання проголосувати цей законопроект, він абсолютно технічний і лише узгоджує два закони: про Національну поліцію і про органи державної влади. Дякую.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; народний депутат&nbsp; Івченко від&nbsp; "Батьківщини"&nbsp; передає слово&nbsp; голові профільного комітету Андрію Кожем'якіну. Будь ласка.</p>
<p>&nbsp;</p>
<p>10:58:16</p>
<p>КОЖЕМ’ЯКІН А.А.</p>
<p>Шановні колеги, вже не як голова профільного&nbsp; комітету, а як член&nbsp; фракції&nbsp; "Батьківщина" Андрій Кожем'якін. Я ще раз хочу підтвердити і підтримати авторів законопроекту і пана Мустафу. Дійсно, це технічна правка, це технічний закон, який, на жаль, при прийнятті Закону про Національну поліцію&nbsp; формулювання це було упущено. Тому&nbsp; ми сьогодні виправляємо цю помилку, і я&nbsp; прошу всіх, зал, підтримати і проголосувати&nbsp; за цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; фракція&nbsp; "Самопоміч",&nbsp; Сидорович, народний депутат.</p>
<p>&nbsp;</p>
<p>10:58:55</p>
<p>СИДОРОВИЧ Р.М.</p>
<p>Прошу передати слово Олені Сотник.</p>
<p>&nbsp;</p>
<p>ГОЛОВУЮЧИЙ.&nbsp; Прошу. Не помітила.</p>
<p>&nbsp;</p>
<p>10:59:00</p>
<p>СОТНИК О.С.</p>
<p>Шановні колеги! Звичайно, ми підтримуємо цей законопроект&nbsp; в тій частині про яку говорив Мустафа Найєм, тобто&nbsp; технічна&nbsp; частина щодо врегулювання питання центральних органів виконавчої влади. Але тут є зауваження щодо&nbsp; поправки, яка внесена з голосу паном Кожем'якіним щодо фінансування підрозділів охоронної поліції з будь-яких джерел, не заборонених законом.</p>
<p>Я прошу нагадати,&nbsp; хочу нагадати залу, що ми говоримо про&nbsp; державні органи виконавчої влади. І в такому випадку може йти мова лише або про бюджетне фінансування, або про фінансування тих видів&nbsp; діяльності, які передбачені для даного органу виконавчої влади і ніяких&nbsp; інших.</p>
<p>Тому б я просила все ж таки відкоригувати дану поправку і обмежитись лише цими двома питаннями, тобто "фінансування, передбачені з бюджету" і "фінансування від діяльності даного державного органу виконавчої влади".&nbsp; В іншому випадку, вносячи зміни даним технічним законопроектом, який, дійсно, на одну строчку, ми додаємо ще певну, я б сказала, корупційну норму, яка фактично дає можливість охоронній поліції отримувати з будь-якого джерела&nbsp; фінансування на власну діяльність, що протирічить діючому законодавству України. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:00:31</p>
<p>ГОЛОВУЮЧИЙ. Дякую вам.</p>
<p>Є ще бажаючі виступити по цьому закону? Ні. Обговорення завершено.</p>
<p>Шановні колеги, прошу приготуватися до голосування. Прошу зайняти свої робочі місця і не виходити з залу, а заходити в зал, шановні колеги, займати робочі місця.</p>
<p>За основу, та за основу це, Єгор, це за основу.</p>
<p>Наголошую для шановних колег, ми голосуємо за основу даний законопроект. Правки, які ви рекомендували, так, ми зможемо внести між першим і другим читанням. Так, Мустафа, за основу? Таким є рішення комітету і так ми будемо голосувати за пропозицію комітету. Так, готові до голосування? Готові.</p>
<p>Шановні колеги, я ставлю на голосування проект Закону про внесення змін до статті 15 Закону України "Про Національну поліцію" (щодо відповідності до статті 21 Закону України "Про центральні органи виконавчої влади") (номер 3863) за пропозицією комітету за основу. Хто підтримує дану пропозицію, прошу голосувати. Будь ласка, за основу голосуємо. Хто підтримує, я прошу проголосувати.</p>
<p>&nbsp;</p>
<p>11:02:08</p>
<p>За-260</p>
<p>Рішення прийняте.</p>
<p>Вітаю авторів законопроекту. Треба скорочена процедура до другого читання, Мустафа? Скорочена процедура до другого читання потрібна чи ні? Все. Давайте розгляд за скороченою процедурою до другого читання. Підтримуємо, колеги? Оленка, Єгор, підтримуємо?</p>
<p>Давайте, товариство, увага. Я не проти, щоб ми проголосували в цілому, якщо буде врахована пропозиція, яка звучала. Будь ласка, Віктор Пинзеник одна хвилина.</p>
<p>&nbsp;</p>
<p>11:02:50</p>
<p>ПИНЗЕНИК В.М.</p>
<p>Шановні колеги!</p>
<p>Я можу підтримати пропозиції проголосувати в цілому, якщо буде врахована думка, яку висловила Олена Сотник.</p>
<p>Друзі, вдумайтесь, не можуть органи поліції фінансуватись крім бюджету з інших джерел. Ви розумієте, до яких наслідків це може призвести? Ми комерціалізуємо інституту публічної влади. Тому без цієї норми я пропоную проголосувати "за". Якщо ця&nbsp; норма є, залишається, я закликатиму голосувати "проти".</p>
<p>Я прошу вилучити цю норму, тоді ми можемо голосувати в цілому.</p>
<p>&nbsp;</p>
<p>ГОЛОВУЮЧИЙ. Шановні колеги, прошу уваги. Зараз автор законопроекту Мустафа Найєм скаже позицію. Якщо ця позиція буде для зали об'єднуюча, я поставлю це на голосування в цілому.</p>
<p>Будь ласка,&nbsp; одна хвилина, скажіть позицію. Мустафа Найєм.</p>
<p>&nbsp;</p>
<p>11:03:42</p>
<p>НАЙЄМ М.</p>
<p>Шановні колеги! Давайте проголосуємо цей законопроект в цілому в тій редакції, яка вона була запропонована без поправки. Тоді не буде у нас ніяких суперечок, ані з Оленою і її поправками щодо фінансування, ані з паном Паламарчуком, тому що там ніяких… немає ніяких заперечень. Я так розумію, що в авторів поправок теж немає заперечень.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Андрій Кожем'якін. Будь ласка,&nbsp; одну хвилину.</p>
<p>&nbsp;</p>
<p>11:04:12</p>
<p>КОЖЕМ’ЯКІН А.А.</p>
<p>Колеги, для того, щоб нам не ламати суто технічний закон, я підтримую пана Мустафу. І хотів би зачитати наступний зміст, який треба буде з пропозиціями "Самопомочі" затвердити. "Територіальні органи поліції утворюються як юридичні особи публічного права в Автономній Республіці Крим, областях, містах, Києві та Севастополі, районах, містах, районах у містах та як міжрегіональні, повноваження яких поширюються на декілька адміністративно-територіальних одиниць. Територіальні органи в межах граничної чисельності поліції і коштів, визначених на її утримання." Крапка, все. Приймається? Голосуємо.</p>
<p>&nbsp;</p>
<p>ГОЛОВУЮЧИЙ.&nbsp; Віктор Пинзеник – плюс? "Самопоміч" – плюс? Мустафа – плюс?</p>
<p>Шановні колеги, прошу приготуватись до голосування, прошу зайти в зал і приготуватись до голосування. Я ставлю на голосування пропозицію прийняти в цілому з поправкою, яку щойно озвучив Андрій Кожем'якін під стенограму, проект Закону про внесення змін до статті 15 Закону України "Про&nbsp; Національну поліцію"&nbsp; (3863) в цілому.</p>
<p>Готові, колеги? Хто підтримує дану пропозицію, прошу проголосувати 3863 в цілому. Будь ласка, голосуємо, шановні колеги.</p>
<p>&nbsp;</p>
<p>11:05:52</p>
<p>За-250</p>
<p>Закон прийнятий. Вітаю автора, вітаю комітет і всіх колег, які взяли участь в обговоренні. Це було технічне, але дуже важливе питання, щоб врегулювати діяльність Національної поліції.</p>
<p>Шановні колеги, тепер у нас є улюблена частина порядку денного, яка називається "для включення до порядку денного сесії". І першим питанням я буду ставити… <i>(Шум у залі)</i> Ні! Не те, що ви подумали! <i>(Шум у залі)</i></p>
<p>Першим питанням… першим питанням буде стояти проект Закону&nbsp; про внесення змін до Податкового кодексу України щодо звільнення від оподаткування пенсій. І на прохання фракції "Батьківщина" і Юлії Володимирівни Тимошенко ми поставили усі законопроекти, дали їм номера, щоб під час обговорення ми мали усі законопроекти – і депутатські, які були подані швидше – обговорити спільно і разом, а потім вже зал прийме рішення, які з них підтримати.</p>
<p>Наголошую, це пропозиція включити у порядок денний сесії, щоб ми могли чимшвидше його розглянути і винести на розгляд. І, шановні колеги, воно не передбачає обговорення. В нас у цьому розділі багато законів важливих, співпраці з МВФ,&nbsp; соціальних законів. І я прошу зараз уваги, в нас буде багато голосувань без обговорення.</p>
<p>Прошу сконцентруватися, приготуватися до важкої виснажливої роботи. І я ставлю на голосування пропозицію включити у порядок денний проект Закону 4542, 4542-1, 4542-2, 4542-3 і 4542-4.</p>
<p>Хто підтримує дану пропозицію… <i>(Шум у залі)</i> Окремо кожен? <i>(Шум у залі)</i> Тире, так! Один-два-три-чотири-п'ять – це альтернативні.&nbsp;</p>
<p>Хто підтримує пропозицію про включення у порядок&nbsp; денний, прошу проголосувати. Будь ласка, колеги, голосуємо.</p>
<p>&nbsp;</p>
<p>11:08:05</p>
<p>За-295</p>
<p>295 – "за". Рішення прийняте. Це перемога, ми виходимо на результати. У нас скоро буде 450 голосувати.</p>
<p><a href="http://w1.c1.rada.gov.ua/pls/zweb2/webproc4_2?pf3516=4543&skl=9" target=_blank>4543</a> - наступний законопроект. Це є проект Закону про внесення змін до Закону України "Про Державний бюджет України на 2016 рік" (щодо соціальних стандартів та обсягу субвенції на надання пільг та житлових субсидій). 4543. Це є пропозиція уряду.</p>
<p>Хто підтримує включення даного законопроекту в порядок денний, прошу проголосувати. Колеги, голосуємо. 4543 – соціальні стандарти. Прошу проголосувати включення в порядок денний сесії.</p>
<p>&nbsp;</p>
<p>11:08:58</p>
<p>За-288</p>
<p>288 – "за". Рішення&nbsp; прийняте.</p>
<p>Наступний - 4524. Це теж урядовий. Шановні колеги, я скажу, одну хвилинку. Зараз я ставлю на включення в порядок денний сесії в тій послідовності, яка була роздана всім депутатам. Я не буду міняти цю послідовність, і ми не обговорюємо зараз ці закони, ми їх включаємо в порядок денний. Шановні колеги, я просто прошу бути уважними і брати участь в голосуванні. <i>(Шум у залі)</i></p>
<p>Хтось з розами в залі, обережно! З трояндами…</p>
<p>Проект закону наступний – 4524. Це проект Закону про внесення змін до додатків № 3 та № 6 до Закону України "Про Державний бюджет України на 2016 рік" щодо збільшення видатків на проведення зовнішнього незалежного оцінювання. Колеги, важливий законопроект. 4524. Хто підтримує включення його в порядок денний сесії, прошу проголосувати. Будь ласка, голосуємо, колеги.</p>
<p>&nbsp;</p>
<p>11:10:19</p>
<p>За-221</p>
<p>221 – "за". У мене є питання: є якісь застереження до нього?</p>
<p>Співаковський, будь ласка,&nbsp; хвилину. Будь ласка,&nbsp; дайте роз'яснення в зал.</p>
<p>&nbsp;</p>
<p>11:10:40</p>
<p>СПІВАКОВСЬКИЙ О.В.</p>
<p>Шановні колеги, звертаю увагу, учора відбулося засідання Комітету з питань науки та освіти, де одноголосно&nbsp; було прийнято рішення, що джерелом фінансування ЗНО за рахунок зменшення освітньої субвенції Луганської і Донецької&nbsp; областей неможливо. Нам обіцяли, що джерело фінансування буде змінено. Але брати кошти з субвенції Луганської, Донецької областей освітньої субвенції це неможливо ні з політичної, ні з економічної точки зору.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Тобто ви&nbsp; від комітету вважаєте, що цей законопроект не може бути включений в порядок денний, так?</p>
<p>Будь ласка,&nbsp; від "Народного фронту" Кремінь. Кремінь. Так, Кремінь, будь ласка. Тарас Кремінь.</p>
<p>&nbsp;</p>
<p>11:11:30</p>
<p>КРЕМІНЬ Т.Д.</p>
<p>Шановні колеги, я хотів би внести корективи&nbsp; до даної пропозиції. Насправді,&nbsp; рішення комітету було: підтримати його &nbsp;винести в зал. Рекомендувати&nbsp; його розглянути в порядку денному, але все-таки просити від Міністерства освіти, Міністерства фінансів&nbsp; додаткових коментарів, з яких джерел будуть взяті кошти&nbsp; для проведення ЗНО.</p>
<p>Я хочу підкреслити, що потреба у збільшенні фінансування проведення ЗНО викликана величезною потребою. Зараз ми можемо поставити під сумнів&nbsp; проведення зовнішнього незалежного оцінювання і, відповідно, вступну кампанію&nbsp; 2016 року.&nbsp; Тому прошу поставитися по-державницькі і все-таки включити до порядку денного розгляд цього законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Ми обмінялися думками, шановні колеги. Я ще раз поставлю на голосування. Якщо&nbsp; не пройде, будемо йти далі. Це лишень включення в порядок денний сесії. Лишень включення в&nbsp; порядок денний сесії, колеги!&nbsp; Потім ми можемо обговорити, сказати аргументи, підтримати його або не підтримати. І я ставлю ще раз на голосування пропозицію включити в порядок&nbsp; денний проект Закону про внесення змін до додатків № 3 і № 6 до Закону України про Державний бюджет України щодо збільшення видатків на проведення зовнішнього незалежного оцінювання (4524).</p>
<p>Хто підтримує дану пропозицію, прошу проголосувати. Будь ласка, голосуємо.</p>
<p>&nbsp;</p>
<p>11:13:02</p>
<p>За-211</p>
<p>На жаль, рішення не прийняте. Немає достатньо політичної волі.</p>
<p>Наступний. Ми не обговорюємо, ми зараз голосуємо. Наступний проект Закону 4484. Теж урядовий законопроект, це проект Закону про внесення змін до статті 9 Закону України "Про лікарські засоби" (щодо державної реєстрації (перереєстрації) лікарських засобів). Це була позиція і уряду, і комітету, і є пропозиція включити його в порядок денний сесії.</p>
<p>Колеги, немає по ньому застережень, все добре?</p>
<p>Я ставлю на голосування, хто підтримує включення в порядок денний сесії 4484 про лікарські засоби, прошу проголосувати. Будь ласка, голосуємо, колеги, 4484.</p>
<p>&nbsp;</p>
<p>11:14:06</p>
<p>За-261</p>
<p>Рішення прийняте.</p>
<p>Наступний 4510: проект Закону про внесення зміни до статті 19 Закону України "Про центральні органи виконавчої влади" щодо заступників керівника центрального органу виконавчої влади. Це урядовий, підтриманий комітетом законопроект 4510.</p>
<p>Шановні колеги, ставлю на голосування, хто підтримує включення в порядок денний проект Закону 4510, прошу проголосувати. Будь ласка, голосуємо, голосуємо.</p>
<p>&nbsp;</p>
<p>11:14:50</p>
<p>За-199</p>
<p>Я спитаю, є якісь застереження по ньому, так?</p>
<p>Від комітету... Шановні колеги, я ще раз поставлю на голосування…</p>
<p>Олександра Кужель, я ставлю два рази на голосування, коли є нерезультативне. Це моє право, передбачене Регламентом. І, будь ласка, ви не позбавляйте мене моїх законно передбачених прав.</p>
<p>Я ще раз ставлю на голосування 4510. Хто підтримує пропозицію включення його, лишень включення в порядок денний, прошу проголосувати. Будь ласка, голосуємо.</p>
<p>&nbsp;</p>
<p>11:15:47</p>
<p>За-184</p>
<p>Рішення не прийняте.</p>
<p>Наступний – 4515. Проект Закону про внесення змін до Митного кодексу України щодо оптимізації територіальних органів Державної фіскальної служби. 4515, включення в порядок денний сесії.</p>
<p>Хто підтримує включення в порядок сесії 4515, прошу проголосувати. Колеги, голосуємо. Голосуємо!</p>
<p>&nbsp;</p>
<p>11:16:29</p>
<p>За-187</p>
<p>Рішення не прийняте.</p>
<p>Шановні колеги, я звернуся до депутатів. Ми зараз включаємо в порядок денний сесії урядові законопроекти, які необхідні для співпраці з МВФ. А, на жаль, багато членів фракцій, тих, які рекомендували уряд і підтримували уряд, в даний момент просто знаходяться за межами залу. Співпраця з урядом – це не тільки гарні слова, і це не тільки ходити до міністрів домовлятись. Підтримка уряду, перш за все, це є підтримка законопроектів, які подає уряд. І я дуже вас прошу, депутатів Верховної Ради України, зайняти робочі місця і відповідально голосувати за урядову пропозиції. І, Юрій Віталійович, я прошу змобілізувати фракцію для голосування.</p>
<p>Я просив блокуючих блокувати максимально дисципліновано.</p>
<p>&nbsp;</p>
<p>ГОЛОС ІЗ ЗАЛУ. А що вони порушують?</p>
<p>&nbsp;</p>
<p>ГОЛОВУЮЧИЙ. А коментує постійно ваш колега. Дякую.</p>
<p>Колеги, я ставлю наступний –&nbsp; 4516. Це проект Закону про внесення змін до Податкового кодексу України щодо мінімізації впливу на адміністрування надходжень до бюджету. Товариство, урядовий законопроект. Комітет Южаніної. Йдеться лише про включення в порядок денний сесії.</p>
<p>Хто підтримує включення в порядок денний сесії 4516, прошу проголосувати. Будь ласка, голосуємо, голосуємо.</p>
<p>&nbsp;</p>
<p>11:18:30</p>
<p>За-241</p>
<p>Рішення прийняте.</p>
<p>4503, це проект Закону про внесення змін до деяких законодавчих актів України щодо забезпечення умов функціонування ринку природного газу. 4503, урядовий законопроект. Хто підтримує включення його в порядок денний сесії, прошу проголосувати. Урядовий законопроект.</p>
<p>Прошу проголосувати. Будь ласка, голосуємо 4503.</p>
<p>&nbsp;</p>
<p>11:19:10</p>
<p>За-233</p>
<p>Рішення прийняте.</p>
<p>Наступний – 4525. Це є проект Закону про внесення змін до Закону України "Про перелік об'єктів права державної власності, що не підлягають приватизації".&nbsp; 4525, хто підтримує включення його в порядок денний сесії, це теж урядовий, прошу проголосувати.</p>
<p>4525, шановні колеги, голосуємо! Лишень включення в порядок денний сесії.</p>
<p>&nbsp;</p>
<p>11:19:50</p>
<p>За-217</p>
<p>Колеги, ми недобрали всього 5 голосів. І тому я поставлю ще раз. Але дуже попрошу членів особливо урядової коаліції підтримувати уряд. Бо я звернусь до міністрів, щоб по тому голосуванню вони визначали, кого приймати з депутатів, кого не приймати. Це надважливі&nbsp; для уряду законопроекти.</p>
<p>Я ще раз поставлю на&nbsp; голосування, якщо не пройдемо, я більше не буду ставити. Колеги, мене добре чути?&nbsp; Я ще раз ставлю на голосування&nbsp; 4525, включення до порядку денного сесії. Сьомий, будь ласка, голосуємо. Хто підтримує&nbsp; дану пропозицію, прошу голосувати. "Народний фронт", голосуємо&nbsp; 4525. Будь ласка, голосуємо.&nbsp;</p>
<p>&nbsp;</p>
<p>11:20:54</p>
<p>За-228</p>
<p>Рішення прийняте.</p>
<p>Наступний – 4526. Проект Закону про внесення змін до деяких законів України у зв'язку з прийняттям Закону України "Про державну службу", Власенка законопроект, визначений…&nbsp; не Власенка, а комітету Власенка, а визначений&nbsp; урядом&nbsp; на розгляд.</p>
<p>4526. Хто підтримує включення&nbsp; його в порядок денний сесії, прошу проголосувати. 4526, будь ласка, голосуємо.&nbsp;</p>
<p>&nbsp;</p>
<p>11:21:34</p>
<p>За-209</p>
<p>Ще раз поставлю, колеги. Хто вважає його важливим, ми не обговорюємо його, ми його голосуємо, колеги. Закличте в зал людей, які його підтримують. Я поставлю&nbsp; ще&nbsp; раз на голосування.</p>
<p>Отже, ще&nbsp; раз&nbsp; 4526, лишень включення&nbsp; в порядок денний сесії. Хто підтримує дану&nbsp; пропозицію, прошу проголосувати. 4526, будь ласка,&nbsp; голосуємо.</p>
<p>&nbsp;</p>
<p>11:22:13</p>
<p>За-197</p>
<p>Рішення не прийняте.</p>
<p>4493, проект Закону про ринок електроенергії України, визначений урядом на розгляд. 4493. Хто підтримує урядовий законопроект, включення його в&nbsp; порядок денний сесії, прошу проголосувати.&nbsp; 4493, будь ласка,&nbsp; &nbsp;голосуємо.</p>
<p>&nbsp;</p>
<p>11:22:48</p>
<p>За-230</p>
<p>Рішення прийнято.&nbsp;</p>
<p>До речі, покажіть по фракціям.&nbsp; Дякую вам</p>
<p>Наступний – 4536.&nbsp; Проект Закону про внесення змін до Закону України "Про перелік об'єктів права державної власності, що не підлягають приватизації" (4536).</p>
<p>Шановні колеги,&nbsp; урядовий законопроект. Хто підтримує включення в порядок денний проекту Закону 4536, прошу голосувати.&nbsp; Будь ласка, голосуємо.</p>
<p>&nbsp;</p>
<p>11:23:36</p>
<p>За-192</p>
<p>Рішення не прийнято.&nbsp;</p>
<p>Наступний – 4591. Проект Закону про Установу бізнес-омбудсмена (урядовий законопроект). Шановні колеги, 4591. Хто&nbsp; підтримує даний законопроект 4591, лишень включення&nbsp; в порядок денний сесії, прошу проголосувати.&nbsp;&nbsp; Будь ласка,&nbsp; голосуємо 4591.</p>
<p>&nbsp;</p>
<p>11:24:11</p>
<p>За-261</p>
<p>Рішення прийнято.&nbsp;</p>
<p>Наступний – 4594. Проект Закону про внесення зміни до Закону України "Про перелік об'єктів права державної власності, що не підлягають приватизації".</p>
<p>Товариство, ну це не обговорення. Це 4594. 4594. Це правда, що він… Колеги, ви можете свою позицію висловити шляхом голосування. 4594. Ну зараз кожен голос на вагу і позиція кожної фракції має значення. 4594. Хто підтримує включення його до порядку денного сесії (урядовий законопроект), прошу проголосувати. 4594,&nbsp; будь ласка, голосуємо.</p>
<p>&nbsp;</p>
<p>11:25:10</p>
<p>За-274</p>
<p>Рішення прийняте.</p>
<p>Наступний – 4437. Проект Закону про внесення змін до деяких законодавчих актів України щодо врегулювання окремих питань правового режиму території, що зазнала радіоактивного забруднення внаслідок Чорнобильської катастрофи. Це президентський законопроект, президентський. Я прошу з особливою увагою до голосування.</p>
<p>Хто підтримує включення його в порядок денний сесії, прошу проголосувати. 4437, включення в порядок денний сесії. Будь ласка, голосуємо.</p>
<p>&nbsp;</p>
<p>11:25:58</p>
<p>За-281</p>
<p>Рішення прийняте.</p>
<p>Наступний – 4373. Це є депутатський проект Закону про внесення змін до Кодексу України про адміністративні правопорушення (щодо посилення відповідальності за керування транспортними засобами у стані алкогольного, наркотичного чи іншого сп'яніння або під впливом лікарських препаратів, що знижують їх увагу та швидкість). Андрій Тетерук, наш героїчний депутат, автор даного законопроекту.</p>
<p>Хто підтримує 4373 включення в порядок денний сесії, прошу проголосувати. 4373, будь ласка, голосуємо.</p>
<p>&nbsp;</p>
<p>11:26:49</p>
<p>За-293</p>
<p>Рішення прийняте.</p>
<p>Здригнуться всі пияки, які їздять за рулем, пане Тетерук.</p>
<p>Наступний законопроект це є 4294, проект Закону про внесення змін до статті 23 Закону України "Про Національну поліцію". Це знову ж таки Мустафа Найєм автор, надзвичайно важливий, потребує швидкого рішення.</p>
<p><a href="http://w1.c1.rada.gov.ua/pls/zweb2/webproc4_2?pf3516=4294&skl=9" target=_blank>4294</a> прошу підтримати включення в порядок денний сесії. Будь ласка, голосуємо.</p>
<p>&nbsp;</p>
<p>11:27:33</p>
<p>За-266</p>
<p>266 – "за". Рішення прийняте, вітаю автора.</p>
<p>Наступний: 4214, 4214-1, 4214-2. Проект Закону про внесення змін до Бюджетного кодексу України щодо фінансування реконструкції, поточного ремонту автомобільних доріг загального користування державного значення по всій території України. Це проект народного депутата Павелка. Йдуть поруч: базовий – 4214 і альтернативні – 4214-1 і 4214-2.</p>
<p>Шановні колеги, хто підтримує включення його в порядок денний сесії прошу голосувати,&nbsp; колеги,&nbsp; 4214, включення в порядок денний сесії. Голосуємо, голосуємо!</p>
<p>&nbsp;</p>
<p>11:28:37</p>
<p>За-246</p>
<p>Рішення прийняте.</p>
<p>Наступні. 4034 – це проект Закону про внесення змін до деяких законів України щодо вирішення проблемних питань з постачання природного газу. Проект народного депутата Бєлькової. І теж є пропозиція включити його в порядок денний сесії.</p>
<p>Шановні колеги, 4034, включення в порядок денний сесії. Хто підтримує дану пропозицію, прошу проголосувати, будь ласка,&nbsp; голосуємо.</p>
<p>&nbsp;</p>
<p>11:29:21</p>
<p>За-269</p>
<p>Рішення прийняте.</p>
<p>І, шановні колеги, зв'язалася з нами наш колега, міністр освіти Лілія Гриневич з проханням ще раз поставити на включення в порядок денний сесії 4524. Вона, власне, просить нас лишень поставити його в порядок денний сесії. Голова Комітету з освіти, з якою ми пропрацювали багато років, от і Кривенко теж просить, переконує, щоб ми змогли це підтримати. Я ще раз поставлю, товариство, буде воля –&nbsp; підтримаємо, не буде волі – не підтримаємо.</p>
<p>Прохання від Лілії Гриневич: 4524, включення у порядок денний сесії. Хто підтримує дану пропозицію, прошу проголосувати,4524. Будь ласка, голосуємо. Голосуємо, колеги!</p>
<p>&nbsp;</p>
<p>11:30:28</p>
<p>За-267</p>
<p>Рішення прийнято.</p>
<p>Дякую, колеги, за розуміння. В нас має бути співпраця, в нас має бути порозуміння з нашими міністрами. А&nbsp; це лишень включення у порядок денний сесії.</p>
<p>І, шановні колеги, я нагадую вам те, що вже нагадував двічі, але змушений ще раз нагадати, що згідно Закону України, коли є законопроект, який включається… пропонується Президентом&nbsp; включити у порядок денний сесії як невідкладний, я змушений його ставити на голосування.</p>
<p>Президентом України визначено законопроект 4645 про внесення змін до деяких законодавчих актів України (щодо діяльності Генеральної прокуратури України) як невідкладний. <i>(Шум у залі)</i></p>
<p>Процедура&nbsp; розгляду законопроектів, що визначені Президентом як невідкладні, врегульовано статтею 101 Закону України "Про Регламент Верховної Ради&nbsp; України". <i>(Шум у залі)</i></p>
<p>Шановні колеги, прошу&nbsp; перестати тиснути на президію! <i>(Шум у залі)</i> Ви маєте право виступити зі свого місця. Ще раз тут, біля&nbsp; трибуни, буде спроба тиску на мене, я взагалі припиню комунікацію з тими депутатами. Будете мати місце і будете виступати!</p>
<p>Я ставлю пропозицію комітету. І я ставлю на голосування пропозицію щодо включення до порядку денного та розгляду на сьогоднішньому засіданні законопроекту 4645 про внесення змін до деяких законодавчих актів України (щодо діяльності Генеральної прокуратури України).</p>
<p>Хто підтримує дану пропозицію, прошу проголосувати. Хто підтримує включення у порядок денний сесії і розгляд. Будь ласка, голосуємо, колеги, хто підтримує дану пропозицію. Прошу голосувати.</p>
<p>&nbsp;</p>
<p>11:32:39</p>
<p>За-256</p>
<p>256 – "за". Рішення прийняте.</p>
<p>Шановні колеги, є пропозиція провести розгляд за скороченою процедурою. Якщо ця пропозиція, яка поступила від авторів законопроекту, підтримується, я ставлю її на голосування.</p>
<p>Хто підтримує пропозицію розгляду за скороченою процедурою, прошу проголосувати. 4645 – скорочена процедура.</p>
<p>&nbsp;</p>
<p>11:33:19</p>
<p>За-225</p>
<p>225 – "за". Рішення прийняте.</p>
<p>І я запрошую до доповіді, запрошую до доповіді… Запрошую до доповіді Короля Віктора Миколайовича. Прошу включити. Будь ласка, Король Віктор Миколайович. <i>(Шум у залі)</i></p>
<p>&nbsp;</p>
<p>11:34:00</p>
<p>КОРОЛЬ В.М.</p>
<p>Дякую. Алло, чути?</p>
<p>&nbsp;</p>
<p>ГОЛОВУЮЧИЙ. Так, будь ласка, доповідайте.</p>
<p>&nbsp;</p>
<p>КОРОЛЬ В.М. Дякую. Шановні народні депутати, я вношу вам пропозицію прослухати про цей законопроект, який внесла група народних депутатів. І хочу вам повідомити, що цей законопроект вносить відповідні зміни до Кримінально-процесуального кодексу України, в Закон "Про прокуратуру" та внесення деяких змін до Закону про невідворотність покарання, а також про Державне бюро розслідувань.</p>
<p>Судячи по тій кількості людей , представників фракцій, які підходили до мене, питали деякі позиції в цьому законі. Я можу зробити висновок, що&nbsp; детально розповідати про цей закон нема потреби, всі знають його суть і знають його. Але деякі новели я все одно хочу&nbsp; сказати.</p>
<p>Перше.&nbsp; Ми урегулювали в цьому законі ту колізію, яка виникла з створення Державного національного бюро розслідувань, тобто дозволили слідчим органам прокуратури розслідувати до кінця ці справи і після цього передавати в новостворене бюро розслідувань.</p>
<p>Розуміючи, що це дуже відповідальна справа, ми підсилили відповідальність передачі&nbsp; всіх матеріалів до&nbsp; Національного бюро розслідувань… Державного бюро розслідування. І тому запропонували це зробити за&nbsp; підписом тільки Президента… Генерального прокурора.</p>
<p>Шановні мої колеги! Я хочу ще звернути увагу, що за наполяганням моїх колег внесли деякі правки в… технічні правки. Пропонується також уточнення: абзац третій пункту 20-прим. після слова…&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, я вас дуже прошу, перш за все, трошки зняти емоції в залі. Всі, хто має бажання виступити, виступлять по даному законопроекту. Тишу, будь ласка!&nbsp; Усі виступлять, ніхто&nbsp; не буде позбавлений передбаченого Конституцією права виступу.</p>
<p>Тепер щодо альтернативного. Я вчора консультувався з комітетом. Зараз буде виступати голова комітету, він скаже позицію з того приводу. Я&nbsp; не заперечую за розгляду альтернативного, якщо буде такою позиція комітету. Давайте ми проведемо професійну дискусію. Згідно закону я його ставлю на розгляд, ми його розглядаємо згідно закону. <i>(Шум у залі) </i>&nbsp;І прошу дотримуватися Регламенту усіх!</p>
<p>І я даю для співдоповіді слово голові Комітету Верховної Ради&nbsp; України з питань законодавчого&nbsp; забезпечення правоохоронної діяльності Кожем'якіну Андрію Анатолійовичу. <i>(Шум у залі) </i></p>
<p>&nbsp;</p>
<p>11:37:10</p>
<p>КОЖЕМ’ЯКІН А.А.</p>
<p>Шановний головуючий! Шановні колеги! Я… <i>(Шум у залі) </i></p>
<p>&nbsp;</p>
<p>&nbsp;ГОЛОВУЮЧИЙ. Вибачте!&nbsp; Будь ласка,&nbsp; виступить… Пане Андрій,&nbsp; &nbsp;Король говорить, що він закінчив виступити, так, ви не закінчили. Якщо можна…</p>
<p>&nbsp;</p>
<p>КОЖЕМ’ЯКІН А.А. Я тільки хотів сказати, що пан Віктор Миколайович, йому дві хвилини дуже мало, він не може сказати те, що треба сказати. Тому що за той варіант, який зараз є в нього, я вважаю, голосувати взагалі не можна.</p>
<p>&nbsp;</p>
<p>ГОЛОВУЮЧИЙ. Тоді, значить, я зараз додаю вам дві хвилини, ви закінчуєте доповідь, а потім я дам Андрію Кожем'якіну на співдоповіді.</p>
<p>Будь ласка, Король Віктор Миколайович, 2 хвилини.</p>
<p>&nbsp;</p>
<p>11:37:55</p>
<p>КОРОЛЬ В.М.</p>
<p>Шановні депутати, я хочу під стенограму, щоб була озвучена технічна правка. Пропонується також уточнення: абзац третій пункту 20 прим. після слова "кодексу" доповнити словами (увага!) "у разі вчинення злочинів, відзначених в абзаці другому цього пункту", а далі вже іде за текстом закону.</p>
<p>&nbsp;</p>
<p>ГОЛОВУЮЧИЙ. Закінчили? Дякую.</p>
<p>Будь ласка, Кожем'якін Андрій Анатолійович, надається слово для співдоповіді.</p>
<p>&nbsp;</p>
<p>11:38:29</p>
<p>КОЖЕМ’ЯКІН А.А.</p>
<p>Шановні колеги, вчора комітет отримав від спікера Верховної Ради, ось у мене є лист на моє ім'я про те, що цей законопроект 4645 є невідкладним і треба його розглянути за поданням Президента. Президент, відповідно до статті 93 Конституції України визначив його як невідкладний для позачергового розгляду на комітеті. Тому вчора на комітеті було прийнято рішення включити його в порядок денний і розглянути. Комітет розглянув цей законопроект і іншого законопроекту, крім 4645, ми не бачили. Тобто при всій повазі до колег із "Самопомочі", я його не бачив, він на 5-ту годину вчора ще не було його номеру.</p>
<p>Тому, будь ласка, це як зал визначиться, якщо буде рішення його розглядати як альтернативний, від Кожем'якіна це не залежить. Зал приймає рішення, і, будь ласка, ви можете його розглядати в залі.</p>
<p>Що стосується висновку законопроекту номер 4645, то я можу сказати єдине. Більшістю голосів вчора на комітеті від членів комітету цей законопроект, рекомендований Верховній Раді під час розгляду прийняти за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу провести запис: два – "за", два – "проти". Будь ласка.</p>
<p>Від Радикальної партії Кириченко Олексій. Передає слово Олегу Ляшку, будь ласка.</p>
<p>&nbsp;</p>
<p>11:40:17</p>
<p>ЛЯШКО О.В.</p>
<p>Олег Ляшко, Радикальна партія. Зараз у парламенті відбувається змова, змова між так званою коаліцією демократичною, якої немає, і олігархічними групами у складі депутатів-регіоналів, які голосували за закони 16 січня.</p>
<p>Нинішня влада, Президент, Прем’єр-міністр Гройсман не гнушаються домовлятися з регіоналами для того, щоб у неконституційний спосіб захопити владу. Парламентська коаліція, якої немає, підписів під яку ніхто не бачив, членів якої ніхто не знає, але все суспільство бачить реальну коаліцію – це БПП, "Народний фронт" і регіонали. Подивіться, скільки зараз в залі людей. Їх зігнали і мертвих, і живих, і ненароджених для того, щоб дати можливість Президенту змінити під одну людину закон.</p>
<p>Ми говоримо про те, що ми йдемо до Європи. Покажіть мені хоч одну країну в Європі, де під одну людину міняють закон! Так роблять в азійських деспотіях, і так роблять в Україні. Чому Президент намагається змінити закон? Тому що Президент замість реальної реформи органів прокуратури, замість реальної реформи судової системи, вони хочуть у ручному режимі керувати прокуратурою, судами, правоохоронними органами для того, щоб вони були виконавцями політичних замовлень, для того, щоб на замовлення відкривати і закривати кримінальні справи. За змову з регіоналами влада розраховується корупційними потоками, митницями, грабуючи українських громадян, забираючи в них пенсії, зарплати, підвищуючи ціни на газ для того, щоб узурпувати владу.</p>
<p>Я вам скажу, що я бачу. Повторюється дежавю те, що було при Януковичу. Янукович робив такий самий безпредєл, як робить нинішня більшість. Ви закінчите так само, як і Янукович.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка" Пинзеник Віктор Михайлович. Передає Чумаку, Віктору Чумаку.</p>
<p>Дайте, будь ласка, Віктору Чумаку з головної трибуни країни сказати своє вагоме слово.</p>
<p>&nbsp;</p>
<p>11:42:35</p>
<p>ЧУМАК В.В.</p>
<p>Доброго дня, шановні народні депутати, шановний український народе! Я хочу сказати, що законопроект, який вам пропонується сьогодні, це якраз той випадок, коли "змішані мухи і котлети". І треба тут розділити, де "мухи", а де "котлети".</p>
<p>Тут є абсолютно слушні норми щодо відтермінування діяльності ДБР, тут є абсолютно слушні норми щодо переносу розгляду певних кримінальних справ Генеральною прокуратурою. Тут є абсолютно слушні норми щодо можливості зайнятті прокурорських посад особами, які не мають прокурорського стажу. Це слушні норми.</p>
<p>Але абсолютно неслушна норма, що такі посади можуть займати люди, які не мають вищої юридичної освіти. Це не політична посада, це посада професійна! І тут повинно бути абсолютно чітке професійне підґрунтя для того, щоб приймати виважені процесуальні рішення, які покладаються на Генерального прокурора.</p>
<p>Чому? Ми могли би провести по-іншому це питання. Чому, скажіть, будь ласка, Президент не звернувся до юридичної спільноти, до Ради адвокатів, Ради суддів, Ради працівників юридичних, юридичних вищих навчальних закладів для того, щоб там запропонували кандидатуру порядного юриста, яких є дуже багато в країні? Ми можемо назвати такі прізвища юристів, які на сьогоднішній день є.</p>
<p>Це і судді Конституційного Суду у відставці, це і порядні адвокати. І таких людей дуже багато. Але то, що сейчас відбувається, це означає кризу довіри. Президент не довіряє нікому. Президенту потрібен свій прокурор, свій Генеральний прокурор "в доску". І тому будуть прийматися саме ці закони.</p>
<p>Але я хочу звернутися до Голови Верховної Ради України. Андрій Володимирович, коли ви заступали на цю посаду, ви дуже чітко сказали, я буду робити все, щоб в цьому залі не порушувався Регламент і закон.</p>
<p>Хочу…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд. Завершуйте, будь ласка.</p>
<p>&nbsp;</p>
<p>ЧУМАК В.В. Хочу звернути увагу і колег, і Андрія Володимировича&nbsp; на статтю&nbsp; 107 Закону України&nbsp; "Про Регламент Верховної Ради України".</p>
<p>"Законопроект вважається відхиленим, якщо&nbsp; запропоновані рішення на його підтримку не отримали найбільшої кількості голосів народних депутатів. Таке відхилення законопроекту заноситься до протоколу&nbsp; пленарного засідання&nbsp; Верховної Ради України.</p>
<p>Пункт 2. Відхилений Верховною Радою&nbsp; законопроект&nbsp; або законопроект, що повторює&nbsp; його за суттю, не може бути&nbsp; внесений на поточній та наступній за нею&nbsp; за нею позачерговій&nbsp; сесіях&nbsp; Верховної Ради…</p>
<p>&nbsp;</p>
<p>ГОЛОВУЮЧИЙ. Ще&nbsp; 10 секунд, будь ласка.&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ЧУМАК В.В. "Відхилений законопроект&nbsp; знімається з розгляду із відповідним зазначенням про це в базі&nbsp; даних&nbsp; законопроектів електронної комп'ютерної мережі&nbsp;&nbsp; веб-сайту&nbsp; Верховної Ради".</p>
<p>Андрій&nbsp; Володимирович, робіть свій вибір.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги,&nbsp; оскільки було звернення до мене, хочу&nbsp; відповісти. Тут немає&nbsp; директора парламенту Верховної Ради України. Є колегіальний орган і комітети, і зал, який&nbsp; приймає рішення. Моє завдання лишень модерувати.&nbsp; Тому з цього приводу приймає рішення комітет профільний, який приймає рішення і надає мені. Нагадаю вам,&nbsp; моє завдання –&nbsp; приймати до уваги рішення комітету, ставити на голосування. І хочу вам нагадати, коли попередній раз&nbsp; не було&nbsp; голосування за даний законопроект, не було&nbsp; ніяких десятків переголосувань, а було мною&nbsp; сказано – законопроект&nbsp; відхилений.&nbsp; Моє завдання – прислухатись до рішень комітету і ставити на голосування. Зал приймає рішення. І у даному випадку, ставлячи його на&nbsp; розгляд, я виходжу з листа Президента і з рішення комітету. Тому прошу&nbsp; поважати один одного і закликаю&nbsp; теж до елементарного права і комітету, і залу приймати рішення.</p>
<p>Колись&nbsp; один з присутніх тут депутатів Ярослав Лесюк в дискусії про еліти сказав мені: еліта – це&nbsp; ті,&nbsp; хто здатні приймати рішення і вести за собою.&nbsp; Найгірше, що може робити українська влада – це усуватися від прийняття&nbsp; рішень.&nbsp;</p>
<p>Лідерська позиція – це приймати рішення. І сьогодні, коли Генпрокуратура&nbsp; перебуває в жахливому стані, усунення від цієї проблеми, усунення від неї&nbsp; є злочин перед нашою країною.</p>
<p>Ми в тому залі&nbsp;&nbsp; приймали колись, два роки тому, дуже важкі і непрості рішення і тоді я був&nbsp;&nbsp; Секретарем РНБО, а Турчинов був&nbsp; Головою Верховної Ради, але ми приймали рішення, інколи дуже важкі. Ми відстояли країну. І сьогодні я закликаю приймати рішення, а не усуватися від проблем, які стоять перед нашою країною. Дякую.</p>
<p>Будь ласка, Альона&nbsp; Шкрум. Юлії Тимошенко передає слово.</p>
<p>&nbsp;</p>
<p>11:47:55</p>
<p>ТИМОШЕНКО Ю.В.</p>
<p>Я звертаюся зараз не стільки до колег, які сидять в парламенті, а до тих,&nbsp; хто спостерігає сьогодні в усій країні за подіями, які відбуваються у Верховній Раді навколо питання Генерального прокурора, закону і його призначення.</p>
<p>І можу вам сказати,&nbsp; що сьогодні не про закон іде мова, а мова іде про те, що відбувається руйнація&nbsp; засад управління державою&nbsp; Україна: руйнується держава Україна тому що вона вже не спирається на Конституцію, на закон, на процедури. Якщо&nbsp; країна в своєму житті не спирається на процедури, закон&nbsp; і Конституцію, наступає хаос, безлад і некерованість країною. Крім того, фундаментально порушуються права людей. І мені дивно, що робиться це більш брутально, більш руйнівно, ніж це робив&nbsp; навіть режим Януковича. Якщо такі індульгенції вам дає приставка "демократичні" ("демократична" коаліція, "демократичні" партії) приберіть цю приставку і не ганьбіть ім'я&nbsp; "демократичний" і сутність демократичних процедур.&nbsp;</p>
<p>А що стосується цього закону, то тут є три елементи, які&nbsp; є недопустимими. Почитайте, будь ласка, висновок, який дало Головне науково-експертне управління. "Зняття вимоги до Генерального прокурора&nbsp; щодо обов'язковості правової освіти&nbsp; порушує ключові документи Організації Об'єднаних Націй і Ради Європи, де прямо написана ця вимога." Що ви робите з країною?!</p>
<p>І більше того, не тільки до Генерального прокурора, а ще й до прокурорів знімаються вимоги професійності. Призначайте чесних людей, але не непрофесійних і безпорадних. Ви сьогодні кидаєте країну у вир хаосу. По-друге, руйнуються права людини. Тому що…</p>
<p>&nbsp;</p>
<p>ГОЛОВУЮЧИЙ. Будь ласка, скільки? Одну хвилину ще, Юлія Володимирівна, одна хвилина.</p>
<p>&nbsp;</p>
<p>11:50:08</p>
<p>ТИМОШЕНКО Ю.В.</p>
<p>Практично кожна позиція цього закону суперечить правам людини, які передбачені Конституцією, а головне це заочне судочинство. Не можна під прізвище і під особи формувати правила, і порядки. Заочне судочинство тут буде застосовано по 32 статтям Кримінального кодексу, включаючи 191 статтю, куди може підпасти будь-хто. Це створюється такий механізм репресій в країні, коли людина не буде мати права на захист в суді. Що ви робите? Доцільність – це не є той аспект і фактор, яким треба керуватися при управлінні країною. Або Верховна Рада перетворюється у Верховну Раду, або нема чого цій Верховній Раді робити в Україні, як керівному органу. Не ганьбіть себе і голосуйте проти.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від"Самопомочі" слово має Олег Березюк. Острікова? Олена Сотник. Будь ласка, Олена Сотник.</p>
<p>&nbsp;</p>
<p>11:51:25</p>
<p>СОТНИК О.С.</p>
<p>Мені, в першу чергу, дуже шкода, що, знаєте, ми живемо в демократії, на сьогоднішній день не можуть люди, які знаходяться в цьому залі, відповідати за свої слова. Дуже жорстко відповідати за свої слова, тому що тут звучало дуже багато неправди, в тому числі неправди щодо підготовки даного документу. Вчора тільки п'ять разів було жорстко порушено Регламент, коли готувався цей документ до розгляду. Перший раз, коли не дали можливість внести альтернативний, але "Самопоміч" таки це зробила. Другий раз, коли було внесено на розгляд комітету і зареєстровано в парламенті текст закону, який фактично вже відхилений парламентом, це прямо протирічить законодавству України. Третій раз, коли альтернативний законопроект не розглядався на комітеті. Четвертий, коли сьогодні ігнорується і не дається можливості озвучити позицію "Самопомочі" щодо свого альтернативного законопроекту і дати вам можливість все ж таки обрати Генерального прокурора на засадах рівних, на засадах конкурсу.</p>
<p>І зараз, коли це обговорення відбувається в такій залі в такій обстановці. Але не це головне, головне інше. Я вважаю, що це історичний момент в парламенті. Цей закон він дорівнює законам 16 січня. І ви подивитесь, хто за цей закон буде голосувати. Тому що даний законопроект… Так, фактично ті люди, які голосували за 16 січня, вони проголосують сьогодні за цей закон. Чому? Я поясню. Цей закон прикривається реформою прокуратури, неможливості її оновлення і тому потрібно ввести нову людину, нібито політики. Це неправда! Необхідно заморозити ті кримінальні справи, які на сьогоднішній день вже два роки не розглядаються, ми не маємо результатів. Саме тому ці люди, по яким кримінальні справи не розглянуті Генеральною прокуратурою, будуть голосувати за цей законопроект. Ми категорично проти, і ми закликаємо, в тому числі закликаємо тих людей, під кого написаний цей закон, не йти на ці ганебні рішення. Тому що, фактично, питання не в людині, а питання в принципах, питання в тому, як ви будете працювати …</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд пані Олені.</p>
<p>&nbsp;</p>
<p>СОТНИК О.С. Я прошу вас мати державницьку позицію, чітко, будь ласка, дуже уважно вислухати доповідь Єгора Соболєва щодо альтеративного законопроекту "Самопомочі" і проголосувати все ж таки за добір Генерального прокурора на прозорих засадах. Тут дуже велика різниця в цьому парламенті, ви боїтеся, а за стінами люди хочуть справедливості,&nbsp; люди хочуть невідворотності покарання.</p>
<p>&nbsp;</p>
<p>ГОЛОВУЮЧИЙ.&nbsp; Від "Народного фронту" слово має Максим Бурбак, будь ласка.</p>
<p>&nbsp;&nbsp;&nbsp;</p>
<p>11:54:19</p>
<p>БУРБАК М.Ю.</p>
<p>Шановні колеги! Можна довго говорити і заговорити будь-яку тему, можна довго боротися з корупцією і нічого для цього не зробити. Сьогодні в Лондоні відкривається антикорупційний саміт, де лідери 40 країн збираються, щоб з нею боротися на глобальному рівні. Давайте покажемо…</p>
<p>&nbsp;</p>
<p>ГОЛОСИ ІЗ ЗАЛУ. Ганьба! Ганьба!</p>
<p>&nbsp;</p>
<p>БУРБАК М.Ю. Давайте покажемо, що ми можемо це зробити! <i>(Шум у залі)</i></p>
<p>Олеже! Колеги!.. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Я прошу уваги і прошу дати можливість завершити&nbsp; виступати.</p>
<p>&nbsp;</p>
<p>БУРБАК М.Ю. Олеже! Друже! Я з тобою завжди &nbsp;вислуховував і знаходив спільну бесіду! А тепер повернемося&nbsp; до людей, які говорять, хто зараз голосує. <i>(Шум у залі)</i></p>
<p>Я перепрошую, дайте… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Говори!</p>
<p>&nbsp;</p>
<p>БУРБАК М.Ю. Я перепрошую, зараз нам розказують, що тут голосують, як за закони 16 січня. А новий Генпрокурор, який готовий змінити систему, який не буде слугувати… <i>(Шум у залі)</i> …і частиною системи… повинен&nbsp; це зробити!&nbsp; Ви хочете зацементувати! <i>(Шум у залі)</i> Я вбачаю, що нова кров у Генпрокуратурі це зробить!</p>
<p>Тому хто зараз за те, щоб голосувати за реальну зміну Генпрокуратури, натисніть кнопки! А хто цементує і працює на Генпрокуратуру, яка захищає регіоналів, які не можуть бути притягнуті до влади, мають зараз це… <i>(Шум у залі)</i></p>
<p>Тому ганьба тим, хто зараз не хоче голосувати за нові зміни у Генпрокуратурі! <i>(Шум у залі)</i> Відкриваємо дорогу змінам Генпрокуратури. І ганьба вам, які є популісти і зрадники народу України!</p>
<p>Слава Україні!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я скажу 30 секунд. Шановні колеги, коли виступають представники інших фракцій, їм ніхто не перешкоджає. І це щось неприйнятне, коли люди, які стояли пліч-о-пліч на барикадах на Майдані, мають таке поводження один до одного.</p>
<p>Я дуже&nbsp; вас прошу, не було перешкоджання нікому виступати. Я прошу мати повагу один до одного.</p>
<p>Шановні колеги, зараз буде одна хвилина Оксана Сироїд, одна хвилина Ірина Геращенко, і переходимо до голосування.</p>
<p>Будь ласка, Оксана Сироїд від трибуни, одна хвилина.</p>
<p>&nbsp;</p>
<p>11:56:52</p>
<p>СИРОЇД О.І.</p>
<p>Я хочу звернутися передовсім до Президента. Пане Президенте, ви лукавили, коли казали, що ви хочете судову реформу. Тому що судова реформа неможлива без реформи прокуратури. А цей законопроект, який ви сьогодні визначаєте як невідкладним, він є віддалений від реформи судової на квантовий стрибок. Ви своїми руками – ті, хто сьогодні голосуєте за цей законопроект, - ви остаточно кладете могильну плиту і на реформу прокуратури, і на реформу судової системи. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Товариство, було застереження, що від БПП фактично виступив позафракційний. І "Блок Петра Порошенка" не мав можливості виступити.</p>
<p>Будь ласка, Ар'єв від "Блоку Петра Порошенка". <i>(Шум у залі)</i> Від позафракційних, позафракційний. Позафракційний! А Володимир Ар'єв – член "Блоку Петра Порошенка". Будь ласка. <i>(Шум у залі)</i> Володимир Ар'єв.</p>
<p>&nbsp;</p>
<p>11:57:58</p>
<p>АР’ЄВ В.І.</p>
<p>Шановні колеги, проблема цього парламенту в тому, що дуже багато слів, дуже багато самопіару - і дуже мало коефіцієнту корисної дії на виході. В усьому абсолютно, і в цьому питанні теж.</p>
<p>Ми сьогодні що робимо? Ми сьогодні говоримо про те, що нам потрібно змінити корупційну і прогнилу прокурорську систему, яка створила державу в державі уже давно і опирається. Ми сьогодні говоримо про що? Про те, що її може зламати лише той, хто має політичну волю? Чи ми будемо призначати туди лише юриста-крючкотвора, який буде дивитися лише за тим, щоб була ідеальна вся процедура? Але, найголовніше, сьогодні найбільше проти цього, проти змін в прокуратурі зараз виступають ті, хто при кількох тисячах гривень в декларації їздить на мерседесах, живе у розкішних віллах і літає за рахунок офшорних компаній на…</p>
<p>&nbsp;</p>
<p>ГОЛОВУЮЧИЙ. Шановні колеги, прошу уваги! Я дав слово представникам усіх фракцій. Сергій Лещенко, я перепрошую, у мене немає механізму дати вам зараз слово.</p>
<p>Я даю останній виступ. Ірина Геращенко, одна хвилина. І переходимо до голосування. Одна хвилина – і голосування.</p>
<p>&nbsp;</p>
<p>11:59:31</p>
<p>ГЕРАЩЕНКО І.В.</p>
<p>Шановні колеги, в мене не такий гучний голос, як в членів Радикальної партії.</p>
<p>Тому я би просила тиші. Дякую за це.</p>
<p>Мені здається, що в цьому парламенті ми на конкурсних засадах обрали керівників антикорупційних структур. Але обрання на конкурсній засаді – це ще не результат. Результат буде тоді, коли ці шановні керівники хоч одну справу доведуть до суду. І ганьба, насправді, це не змінювати сьогодні прогниле прокурорське&nbsp; кодло. Ганьба – це брати хабарі за депутатські запити! І дивитися при цьому в очі з трибуни виборцям!</p>
<p>Тому переходимо до голосування, а новий Генпрокурор має розслідувати все, що відбувалося і по Майдану, і в цьому залі, де дуже багато-багато голосують, але насправді ведуть подвійне життя. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу зайти в зал й приготуватись до голосування. <i>(Шум у залі) </i>&nbsp;Згідно пропозиції, поданої&nbsp; від комітету, я ставлю на голосування проект Закону про внесення змін до деяких законодавчих актів України щодо діяльності Генеральної прокуратури України (4645) з поправками, які озвучив автор Король Віктор Миколайович з місця, за пропозицією… за висновком комітету за основу і в цілому. <i>(Шум у залі) </i></p>
<p>Хто підтримує дану пропозицію, прошу проголосувати. Будь ласка,&nbsp; колеги, голосуємо. <i>(Шум у залі) </i>&nbsp;Голосуємо! <i>(Шум у залі) </i></p>
<p>&nbsp;</p>
<p>12:01:13</p>
<p>За-258</p>
<p>258 – "за", рішення прийнято. <i>(Шум у залі) </i></p>
<p>Ми сьогодні багато законів прийняли за основу і в цілому: по декомунізації, по поліції, і це в тому ж плані.</p>
<p>Шановні колеги, згідно Регламенту я оголошую на 30 хвилин перерву.&nbsp; Збираємося в залі для роботи в 12.05... Дякую за активну і плідну роботу. В 12.35 чекаю&nbsp; всіх в залі. Дякую вам.&nbsp; До побачення.</p>
<p>Перерва на 30 хвилин.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p><a name=Temp></a>ГОЛОВУЮЧИЙ. Шановні колеги, час, відведений для перерви, завершений. Я прошу колег народних депутатів заходити в зал і приготуватись до продовження роботи.</p>
<p>Шановні колеги, я прошу заходити в зал.</p>
<p>Я не бачу достатньої кількості депутатів в залі. Я прошу зайти в зал, приготуватись до роботи.</p>
<p>Наступні в нас є законопроекти, які першого читання. 2413а, це є проект Закону про внесення змін до деяких законодавчих актів України щодо консолідації функцій із державного регулювання ринків фінансових послуг. Зараз я поставлю його на обговорення.</p>
<p>Шановні колеги, але я до вас хочу звернутися з одним проханням і пропозицією. Колеги, увага в залі! Колеги, комітет податкової політики уже розглянув під час перерви законопроекти 42… 4542, які стосуються зняття оподаткування з пенсій. Я знаю, що цей законопроект об'єднує всіх депутатів в залі. І я буду до вас звертатись, якщо буде така воля залу, щоб ми його розглянули сьогодні ж. Усі, так, звичайно.</p>
<p>Якщо буде така воля залу, якщо ми зберемося і відновимо мобілізаційний стан, готовий для співпраці, я буду звертатись до залу з проханням, щоб ми проголосували і розглянули його зараз, тому що є рішення комітету. Так само я хочу наголосити: у нас є законопроект 4288, вкрай важливий для армії. Я говорив про це неодноразово, скільки волонтерів… Таблиця є. Комітет Іванчука вчора о третій годині прийняв. І я попрошу секретаріат таблицю. Вона є в комп'ютерах. Я прошу особисто. Вона роздана, так, таблиця? Пане Юрій, вона роздана, таблиця. Прошу… <i>(Шум у залі)</i> Ви маєте в письмовому, яка вам різниця, пане Юрій? Я кажу, я не ставлю його зараз. Я буду вас просити, щоб ми сьогодні розглянули питання національної безпеки і оборони. Це ті питання, які не повинні стати заручниками будь-яких політичних питань.</p>
<p>Шановні колеги, у мене зараз є до вас велике прохання, щоб ми змогли розглянути і зняття оподаткування з пенсій, і військовий законопроект. Зараз я поставлю 4524 на розгляд.</p>
<p>Я скажу, що зараз відбудеться. Якщо не буде достатньої кількості голосів для скороченої процедури, розгляд буде тривати годину. Буде тривати годину розгляд. І у нас зменшиться шанс на те, щоб ми могли поставити наступні законопроекти.</p>
<p>Тому я прошу і Секретаріат Верховної Ради України закликати депутатів зайти в зал. Я прошу і голів фракцій закликати депутатів в зал. Тому що ми усі закликаємо уряд, щоб швидше дали законопроект про зняття оподаткування пенсій, ми усі говоримо на ефірах, як ми хочемо підтримати нашу армію. А зараз є шанс, коли ми це можемо це зробити. Для цього треба бути в залі і приймати рішення, і голосувати.</p>
<p>Зараз я поставлю пропозицію за скорочену процедуру 2413а. І я дуже розраховую на вашу підтримку, щоб ви його розглядали за скороченою процедурою. Хоча, якщо не буде волі залу, звичайно, ми підемо за повною процедурою. Я прошу народних депутатів заходити в зал, займати робочі місця.</p>
<p>Шановні колеги, готові? Колеги, шановні колеги, я прошу зайти в зал, приготуватись до голосування. Я ще раз наголошую про причинно-наслідковий зв'язок. Якщо ми будемо працювати ефективно, у нас буде шанс зняти оподаткування з пенсій, у нас буде шанс підтримати армію.</p>
<p>Якщо ми дальше в політичних дискусіях, у нас не буде шансу приймати важливі рішення, по яких всі в цьому залі теоретично підтримують, але необхідно не просто в теорії, а в практиці взяти&nbsp; і проголосувати. Шановні колеги… Візьми і зроби, так, візьми&nbsp; і зроби.</p>
<p>Шановні колеги,&nbsp; отже,&nbsp; я прошу приготуватись до голосування. Я пояснив логіку наших дій.&nbsp; І я ставлю на голосування пропозицію розгляду за скороченою процедурою проекту Закону про внесення змін до деяких законодавчих актів України щодо консолідації функцій із державного регулювання ринків фінансових послуг. Хто підтримує пропозицію&nbsp; розгляду за скороченою процедурою, прошу голосувати і прошу підтримати. Колеги, голосуємо, будь ласка, скорочена процедура. Прошу підтримати. Голосуємо.</p>
<p>&nbsp;</p>
<p>12:44:23</p>
<p>За-107</p>
<p>Я щойно пояснив логіку. Я ще раз&nbsp; її пояснюю. Не встигли, я бачу, що не встигли.&nbsp; Але буду намагатися ще раз пояснити колегам. <i>(Шум у залі) </i>&nbsp;Є, піднята рука.&nbsp;</p>
<p>Шановні колеги,&nbsp; я ще раз хочу сказати, ми зараз&nbsp; після цього законопроекту я поставлю&nbsp; законопроект&nbsp; про зняття оподаткування з пенсій, про підтримку української армії,&nbsp; держзакупівлі, 4288. Але для того, щоб ми змогли ці рішення прийняти, нам бажано працювати ефективно. Я звертаюся до своїх колег, у тому числі і "Самопомочі", якщо у вас є розуміння того процесу, якщо у вас&nbsp; є розуміння того процесу, щоб ми змогли прийняти важливі рішення, я прошу вас&nbsp; підтримати розгляд за скороченою процедурою зараз цього законопроекту.</p>
<p>Я прошу колег, особливо з фракцій, які підтримують уряд, &nbsp;з фракцій, які брали на себе зобов'язання,&nbsp; зайти в зал і&nbsp; приготуватись до роботи. І зараз я ще раз поставлю пропозицію за скороченою процедурою. Голови фракцій, прошу змобілізувати фракції для голосування.&nbsp;</p>
<p>Колеги, готові до голосування?&nbsp;&nbsp; Колеги, прошу заходити в зал і прошу голів фракцій закликати депутатів&nbsp; в зал.</p>
<p>Колеги, ще одна хвилина, і я знову поставлю на голосування. Будь ласка, заходьте в зал, займайте робочі місця, надто довго триває перерва, надто довго. Колеги, готові до голосування?</p>
<p>Шановні колеги, до мене щойно прийшла інформація з секретаріату, що по двох перших законопроектах, які мав доповідати Шимків Дмитро Анатолійович, на жаль, нема зараз його, він їде до нас. І оскільки нема доповідачів по двох законах, згідно Регламенту ми їх не можемо розглядати, чекаємо доповідача. По Регламенту без доповідача ми не можемо розгляд.</p>
<p>Наступний у нас стоїть 3768. Чи є заступник міністра юстиції Янчук Антон Володимирович? Чи є Янчук Антон Володимирович? Теж нема, так?</p>
<p>Шановні колеги, в мене питання до наших урядовців. Ви знали, що сьогодні в порядку денному урядові питання?</p>
<p>У нас наступне питання, яке ми можемо розглядати, немає Янчука Антона Володимировича.&nbsp; Наступний – 3584. Чи є Ар'єв Володимир Ігорович в залі? Чи готові доповідати? Готовий доповідати 3584?</p>
<p>Шановні колеги, зараз у зв'язку з тим, що немає доповідачів по чотирьох законопроектах, ми їх чекаємо, зараз я ставлю на розгляд пропозицію за скороченою процедурою розглянути проект Закону про внесення змін до деяких законодавчих актів України щодо вдосконалення регулювання відносин у сфері паркування транспортних засобів.</p>
<p>Шановні колеги, прошу приготуватись до голосування. Прошу приготуватись, хто підтримує розгляд даного законопроекту за скороченою процедурою, прошу проголосувати. Будь ласка,&nbsp; прошу голосувати. Голосуємо, колеги, за скорочену процедуру.</p>
<p>&nbsp;</p>
<p>12:52:14</p>
<p>За-143</p>
<p>143 – "за".</p>
<p>Я ще раз поставлю, колеги, я бачу, що не встигли. Я дуже прошу на місцях бути робочих під час голосування, а не мандрувати по залу і кулуарах. Колеги, я прошу ще раз підготуватись до голосування.</p>
<p>Я ставлю ще раз на голосування пропозицію розгляду за скороченою процедурою проекту Закону 3584. Хто підтримує дану пропозицію розгляду за скороченою процедурою, прошу голосувати. Будь ласка, колеги, голосуємо 3584. Будь ласка,&nbsp; голосуємо.</p>
<p>&nbsp;</p>
<p>12:53:11</p>
<p>За-151</p>
<p>151 – "за, рішення прийнято.</p>
<p>Я запрошую до доповіді народного депутата України Ар'єва Володимира Ігоревича. Будь ласка.</p>
<p>&nbsp;</p>
<p>12:53:25</p>
<p>АР’ЄВ В.І.</p>
<p>Шановні колеги, я хотів би все ж таки, щоб під час розгляду цього&nbsp; законопроекту якомога більше&nbsp; народних депутатів були в залі, повернулися до зали, тому що ми сьогодні розглядаємо законопроект, який абсолютно приводить до європейських стандартів правила паркування і відповідальності за неправильне паркування.</p>
<p>Це законопроект, який дозволяє ліквідувати "армагеддон" на вулицях великих міст. Це законопроект, який дозволить, щоб оплата за паркування не йшла, як за схемами нинішніми через готівку, а була лише за безготівковим розрахунком. І надається право місцевим органам влади робити форму безготівкового розрахунку, вибирати будь-яку.</p>
<p>Розумієте, що існуюча система регулювання паркування має законодавчі організаційні вади, і найголовніше – це неможливість&nbsp; притягнення до відповідальності водіїв, які не оплачують послугу з паркування; масове порушення водіями правил зупинки стоянки; готівковий розрахунок, а також нездатність поліції реагувати на ці речі, оскільки норми, які дозволяють штрафувати заочно, вони відсутні на сьогоднішній день в законодавстві. Але ці норми сьогодні є в усіх європейських країнах.</p>
<p>Шановні колеги, якщо ми говоримо про те, що ми реформуємо наше суспільство, реформуємо нашу країну, то цей законопроект один з тих реформаторських, який приводить правила паркування у відповідність до європейських норм.&nbsp; Це той законопроект, який суттєво збільшить бюджети місцевих органів влади, і прикриє кишені тим ділкам, які сьогодні на різних там паркувальних штуках наживаються, а місцеві органи влади через кеш, готівковий обіг, де готівковий обіг оплати за паркування, не отримують ці гроші.</p>
<p>Я дуже прошу вас всіх підтримати цей законопроект в першому читанні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від комітету хто буде виступати?</p>
<p>Від комітету... немає, так?</p>
<p>Шановні колеги, я прошу провести запис: два – "за", два – "проти". Будь ласка, прошу провести запис: два – "за", два – "проти".</p>
<p>Хочу повідомити, що вже є Шимків Дмитро Анатолійович в залі. І по завершенню тих законопроектів ми вам… будемо ваші законопроекти, по завершенню. Зараз ми розглядаємо інші.</p>
<p>Підлісецький Лев Теофілович, будь ласка.</p>
<p>&nbsp;</p>
<p>12:56:14</p>
<p>ПІДЛІСЕЦЬКИЙ Л.Т.</p>
<p>Фракція "Самопоміч" однозначно підтримує наміри впорядкувати питання з паркуванням, оскільки насправді це дуже створює великі проблеми в усіх містах великих. Ми знаємо пробки в Києві, ми знаємо пробки у Львові. Лише відповідно впорядковані процедури можуть забезпечити нормальні проїзди на дорогах і уникнути аварійність і травматизм людей.</p>
<p>Також дуже важливо стимулювати і створювати можливості для побудови підземних і наземних паркінгів, які є поширені по всьому цивілізованому світі, але, на жаль, немає в Україні.</p>
<p>Прихід інвесторів на ринок будівництва паркінгів можливий лише тоді, коли в нас буде впорядкована система оплати за паркування в містах. А от, власне, даний законопроект є одним з кроків щодо запровадження цивілізованих норм.</p>
<p>Також є важливим питання впорядкування роботи евакуаторів, оскільки в багатьох місцях є заборона, а даний підхід є правильним, оскільки він в багатьох місцях створює великі перешкоди для проїзду транспортних засобів.</p>
<p>Тому пропонуємо всім підтримати даний законопроект. Фракція "Самопоміч" буде підтримувати. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Євтушок Сергій Миколайович, будь ласка.</p>
<p>&nbsp;</p>
<p>12:57:49</p>
<p>ЄВТУШОК С.М.</p>
<p>Прошу передати слово колезі Олександрі Володимирівні Кужель.</p>
<p>&nbsp;</p>
<p>12:57:56</p>
<p>КУЖЕЛЬ О.В.</p>
<p>Шановні колеги, розуміючи, що проблема дуже важлива, ми хотіли би наголосити, що тут є дуже серйозні застереження.</p>
<p>По-перше, ми впевнені в тому, що жодний інвестор в нашій Україні&nbsp; нічого&nbsp; не побудує, тому що перед тим, як почати щось будувати, у нього&nbsp; дуже багато вимагають хабарів. Це перше.</p>
<p>По-друге, поки&nbsp; при&nbsp; генеральних планах забудови всіх міст не буде вимоги, що будь-яке будівництво можливо при будівництві підземних паркінгів, весь цей закон можна просто покласти на полицю.</p>
<p>По-третє, тут передбачається, &nbsp;що дозволяється сільським, селищним, міським радам визначати таку фігуру як інспектор&nbsp; паркувального простору. Це у нас новий такий буде громадський надзирач, якому цим законом надається право… Ви почуйте, у нього є право здійснювати тимчасове затримання транспортних&nbsp; засобів. Тобто завтра дядя Ваня в якомусь там місті&nbsp; вирішить, що він хоче з вас отримати гроші, хабар. Він затримує вашу машину. Ви запізнюєтесь, віддали йому 100-200 гривень і поїхали далі.</p>
<p>Цей закон не є досконалим, не вирішує питання паркування, тому що на це нема політичної волі виконавчої влади. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Наступний Паламарчук Микола Петрович. Він буде виступати і від фракції "Блоку Петра Порошенка", і одночасно він&nbsp; повідомить про позицію комітету.</p>
<p>Будь ласка,&nbsp; Паламарчук Микола Петрович. Включіть мікрофон.&nbsp; Паламарчук Микола Петрович.</p>
<p>&nbsp;</p>
<p>12:59:43</p>
<p>ПАЛАМАРЧУК М.П.</p>
<p>Прошу передати слово. Передати слово Білоцерковцю.</p>
<p>&nbsp;</p>
<p>ГОЛОВУЮЧИЙ. Білоцерковець. Включіть мікрофон.</p>
<p>Колеги, я вам повідомлю, система так працює, що коли ви повідомляєте прізвище, кому ви передаєте, вона автоматично включає той мікрофон. Просто говоріть більш виразно, і він буде включати.</p>
<p>Білоцерковець, будь ласка,&nbsp; включіть мікрофон.</p>
<p>&nbsp;</p>
<p>13:00:15</p>
<p>БІЛОЦЕРКОВЕЦЬ Д.О.</p>
<p>Дякую. Це є комплексний законопроект, їх є три. зараз у нас дуже велика проблема стосовно того, що є, дійсно, по&nbsp; всім містам проблема стосовно паркування. Ми дуже просимо підтримати&nbsp; в першому читанні, а ті колізії. Які там є, можна буде підправити до другого читання.</p>
<p>Цих законопроектів є три. Для міста Києва і для інших великих міст це дуже потрібний законопроект.</p>
<p>Тому що у нас, дійсно, дуже велика кількість хаотичного паркування, а для міст і міських адміністрацій, і міських рад дуже важливо стосовно оборотного зв'язку навести лад по цьому питанню. Тому дуже прошу всіх колег підтримати в першому читанні цей законопроект.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Долженков Олександр Валерійович.</p>
<p>&nbsp;</p>
<p>13:00:57</p>
<p>ДОЛЖЕНКОВ О.В.</p>
<p>Уважаемые коллеги, уважаемые граждане, в чем суть рассматриваемого законопроекта. Этот законопроект вводит, усиливает административную ответственность, вводит новый механизм привлечения к административной ответственности в режиме фотосъемки, видеосъемки. То есть фактически создается законодательный инструмент для привлечения всех к этой административной ответственности взыскания штрафа в пополнение местных бюджетов государственных. С одной стороны, это норма является эффективной для дисциплинирования водителей, но для решения вопроса парковок, которые являются насущными и которые не разрешены действующей властью, поскольку авторы законопроекта не предлагают комплексного подхода к решению вопроса по унормированию парковочных мест в приделах городов, не создаются условия для определения планов, строительство данных парковок, обустройство данных парковок, не создаются условия для строительства подземных паркингов. То есть тех условий, при которых бы у водителей была бы возможность не бросать машины в первом попавшемся месте, поскольку таковых мест не существует, а оставить машины в отведенных заранее местах.</p>
<p>При этом законодатель пошел по пути наименьшего сопротивления. Он ввел жесткие административные санкции за не соблюдение тех норм, соблюдать которые не представляется возможным, поскольку, как я говорил ранее, законодатель не позаботился о том, чтобы развивать сеть парковочных мест, чтобы не развивать сеть подземных паркингов. Поэтому из-за отсутствия комплексного подхода фракция "Оппозиционный блок" этот законопроект поддерживать не будет, так как нельзя карать людей за то, не создавая им условия для нормально, для создания нормальных парко-мест в приделах города. Спасибо.</p>
<p>&nbsp;</p>
<p>ГОЛОВУЮЧИЙ. Від "Народного фронту", будь ласка, Кривошея, включіть мікрофон.</p>
<p>&nbsp;</p>
<p>13:03:06</p>
<p>КРИВОШЕЯ Г.Г.</p>
<p>Дякую. Шановні колеги, шановні народні депутати, я хотів би звернути вашу увагу на відповідний висновок по даному законопроекту, який кожному розданий, з яким кожен може ознайомитись. І там в кінці висновку є узагальнюючий висновок, де рекомендується законопроект повернути. Але доцільність цього законопроекту, мабуть, є, але все ж таки давайте звернемо на досить важливий момент, що на сьогоднішній день у нас в першому читанні прийнятий законопроект про муніципальну варту, де чітко прописані повноваження муніципальної варти, які також перетинаються і пересікаються в даному законопроекті.</p>
<p>Тому, я вважаю, для того, щоб не дублювати ті чи інші повноваження, не нав'язувати цілий ряд функцій різним органам комунальних підприємств, потім муніципальній варті, поліції, буде досить велика накладка по даним питанням, – я рекомендую сьогодні все-таки цей законопроект відкласти, не розглядати. Проголосувати законопроект про муніципальну варту і потім побачити, як він запрацює. І потім, якщо необхідно, можливо, навіть внести до законопроекту про…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, 30 секунд, завершуйте, якщо є необхідність. Шановні колеги, ми завершили обговорення. І, шановні колеги, я звертаюся зараз і до всіх фракцій, і "Народного фронту" в тому числі. Йдеться про перше читання, колеги. У нас буде змога провести професійну дискусію між першим і другим читанням, внести всі необхідні правки і всі застереження, які висловлювали і Олександра Кужель, які висловлювали і "Народний фронт". Колеги, я прошу зайти в зал і приготуватись до голосування.</p>
<p>Так, поки депутати заходять, від комітету ще скаже слово Паламарчук. І я прошу колег депутатів заходити в зал. Будь ласка, Паламарчук. Включіть мікрофон Паламарчуку від комітету.</p>
<p>&nbsp;</p>
<p>13:05:19</p>
<p>ПАЛАМАРЧУК М.П.</p>
<p>Шановні колеги, Комітет законодавчого забезпечення правоохоронної діяльності на своєму засіданні розглянув даний законопроект 3584, схвалив і рекомендує Верховній Раді прийняти законопроект за основу, прийняти законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, готуємося до голосування. Прошу в зал. І прошу Секретаріат Верховної Ради повідомити депутатів, що зараз відбудеться голосування. Пане Бригинець, прошу повернутись в зал. Шановні колеги! Прошу заходити в зал, займати робочі місця.</p>
<p>Шановні колеги, я поставлю на голосування. Спочатку, спочатку голосування рейтингове. Щоб ми змогли на його основі бачити можливість голосування. Отже, я ставлю рейтингове голосування, бо зараз буде 3584, який доповідав Ар'єв в залі.</p>
<p>Отже, прошу взяти участь в рейтинговому голосуванні. Будь ласка, голосуємо, голосуємо. Хто підтримує даний законопроект, прошу проголосувати.</p>
<p>&nbsp;</p>
<p>13:07:31</p>
<p>За-148</p>
<p>Нема в залі політичної волі розглядати дані законопроекти.</p>
<p>Шановні колеги, дивіться, до нас в зал прийшов заступник Глави Адміністрації Президента України Шимків Дмитро Анатолійович. І стоять два законопроекти надзвичайно важливих. І давайте ми, вони стояли у нас в порядку денному. Ми їх перескочили тільки тому, що не було доповідача.</p>
<p>І тому зараз за вашого дозволу по порядку денному я пропоную&nbsp; поставити на розгляд&nbsp; 2414а: проект Закону про внесення змін до Податкового кодексу України щодо консолідації функцій із державного регулювання ринків фінансових послуг. І є пропозиція від доповідача, щоб ми розглянули його за скороченою процедурою, так?</p>
<p>Шановні колеги,&nbsp; хто підтримує пропозицію розгляду за скороченою процедурою 2414а, прошу проголосувати.&nbsp; Хто підтримує&nbsp; скорочену процедуру, прошу проголосувати.&nbsp; Будь ласка,&nbsp; голосуємо. Голосуємо.</p>
<p>&nbsp;</p>
<p>13:08:49</p>
<p>За-152</p>
<p>Рішення прийняте.</p>
<p>Я запрошую до доповіді, ви зможете доповідати з місця, заступника&nbsp; Глави Адміністрації Президента України Шимківа Дмитра Анатолійовича. Спочатку – 2414а. Будь ласка.</p>
<p>&nbsp;</p>
<p>13:09:06</p>
<p>ШИМКІВ Д.А.</p>
<p>Шановний пане Голово, шановні народні депутати, розвиток ринку&nbsp; небанківських фінансових послуг&nbsp; та його основних&nbsp; сегментів є одним з найважливіших…</p>
<p>&nbsp;</p>
<p>ГОЛОВУЮЧИЙ. Дмитро Анатолійовичу, я перепрошую,&nbsp; спочатку 2413а.&nbsp; Він є базовий, як мені говорять.&nbsp; 13а, а потім вже 14а. Починайте&nbsp; з&nbsp; 13а,&nbsp; будь ласка. Дякую.</p>
<p>Шановні колеги, я прошу ще одне голосування. Також за скороченою&nbsp; процедурою, це два&nbsp; пов'язаних між собою законопроекти, один з них базовий і залежно від того, яке буде рішення по ньому, буде&nbsp; і наступний.&nbsp; Я прошу&nbsp; підтримати також&nbsp; 2413а, щоб ми розглянули за&nbsp; скороченою процедурою. Хто підтримує дану пропозицію,&nbsp; колеги, сконцентруйтесь, прошу проголосувати.&nbsp; Хто підтримує пропозицію, прошу голосувати. 2413а, скорочена процедура. Будь ласка, голосуємо.</p>
<p>&nbsp;</p>
<p>13:10:11</p>
<p>За-142</p>
<p>Шановні колеги, я&nbsp; ще раз прошу депутатів сконцентруватись, особливо фракцію президентську. Цей законопроект&nbsp; доповідає&nbsp; заступник&nbsp; Глави Адміністрації. Я ще раз поставлю на голосування розгляд за скороченою процедурою. Я дуже прошу зайняти робочі&nbsp; місця і взяти участь в голосуванні.&nbsp; Я ще раз поставлю на голосування і я прошу взяти участь в цьому голосуванні.</p>
<p>Я ставлю на голосування розгляд за скороченою процедурою також і законопроекту 2413а. Хто підтримує дану пропозицію, прошу голосувати.&nbsp; Будь ласка, прошу голосувати, голосуємо.&nbsp; Голосуємо.</p>
<p>&nbsp;</p>
<p>13:11:19</p>
<p>За-151</p>
<p>Рішення прийнято.&nbsp;</p>
<p>Отже, переходимо до розгляду двох законопроектів. Перший – 2413а.</p>
<p>Будь ласка, доповідайте.&nbsp;&nbsp;&nbsp;</p>
<p>&nbsp;</p>
<p>13:11:29</p>
<p>ШИМКІВ Д.А.</p>
<p>Шановний пане Голово! Шановні панове народні депутати&nbsp; України! До вашої уваги пропонується проект Закону про внесення змін до деяких законодавчих актів України щодо консолідації&nbsp; функцій з державного регулювання ринків фінансових послуг, внесений&nbsp; Президентом&nbsp; України та визначений ним як невідкладний.</p>
<p>З метою підвищення ефективності розвитку&nbsp;&nbsp; ринку фінансових послуг даним законопроектом пропонується внести зміни до ряду законодавчих актів України. А саме: ці зміни передбачають&nbsp; передачу повноважень Національної комісії, що здійснює державне регулювання у сфері ринків фінансових послуг у частині регулювання та нагляду у системі&nbsp; накопичувального пенсійного забезпечення, регулювання та нагляду за функціонуванням фінансово-кредитних механізмів і управлінні майном при будівництві житла та операціях з нерухомістю до Національної комісії з цінних паперів та фондового ринку. Решту повноважень Національної комісії,&nbsp; що здійснює державне регулювання&nbsp; у сфері&nbsp; фінансових послуг, пропонується передати до Національного банку&nbsp; України.</p>
<p>Також у зв'язку із внесенням зазначених змін щодо консолідації функцій і державного регулювання ринків фінансових послуг законопроектом пропонується внести змину до Закону&nbsp; України про ліцензування видів&nbsp; господарської діяльності та Закону&nbsp; України "Про засади державно регуляторної політики у сфері&nbsp; господарської діяльності" з метою уніфікації принципів та&nbsp; порядку здійснення Національним банком&nbsp;&nbsp; України&nbsp; та Національною комісією з цінних паперів, та Фондового ринку ліцензування та регуляторної діяльності.&nbsp;</p>
<p>Крім того, з метою усунення надмірного регулювання, пропонується скасувати Закон України "Про іпотечне кредитування, операції з консолідованим іпотечним боргом та іпотечні сертифікати" та Декрет Кабінету Міністрів України про довірчі товариства. Запровадження передбачених законопроектом змін створить правове підґрунтя для припинення дублювання функцій національних регуляторів у сфері фінансових ринків, спрощення та прозорості прийняття управлінських рішень у цій сфері і покращення умов ведення бізнесу.</p>
<p>З огляду на зазначене прошу підтримати законодавчу ініціативу Президента України та прийняти даний законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>І я запрошую до співдоповіді першого заступника голови Комітету з питань фінансової політики і банківської діяльності Довбенка Михайла Володимирович. Будь ласка.</p>
<p>&nbsp;</p>
<p>13:13:45</p>
<p>ДОВБЕНКО М.В.</p>
<p>Шановний Голово, шановні колеги, Комітет з питань фінансової політики та банківської діяльності на своєму засіданні 15 вересня 2015 року розглянув даний законопроект. Цей законопроект пропонує перерозподіл повноважень державного регулювання фінансової діяльності від національної комісії, що здійснює державне регулювання у сфері ринків фінансових послуг, до Національного банку і Національної комісії з цінних паперів та фондового ринку. Хочу колегам сказати, що на сьогодні за даними Нацкомфінпослуг до сфери її відповідальності відноситься 2 тисячі 564 фінансові установи, нагляд за якими буде розподілений між іншими регуляторами, а саме Національним банком і Національною комісією з цінних паперів та фондового ринку.</p>
<p>Хочу сказати, що Головне науково-експертне управління у своєму висновку посилалося на те, що потрібно мати відповідний експертний висновок Національного банку. Національний банк дав такий висновок, в якому висловив концептуальну підтримку даного законопроекту. Урядовим висновком також, який ми отримали в комітеті, поінформовано про підтримку даного законопроекту Кабінетом Міністрів України. Національна комісія з цінних паперів та фондового ринку, та національна комісія, що здійснює державне регулювання у сфері ринків фінансових послуг приймається, підтримується відповідне рішення. На комітеті, на жаль, голоси розділилися 50 на 50. А тому за наслідками розгляду і обговорення законопроекту пропонуємо Верховній Раді визначитися у сесійній залі, яким чином голосувати за цей законопроект. Спасибі.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, прошу провести запис: два – "за", два – "проти".&nbsp;</p>
<p>Будь ласка,&nbsp; Заболотний Григорій Михайлович, "Блок Петра Порошенка".</p>
<p>&nbsp;</p>
<p>13:16:12</p>
<p>ЗАБОЛОТНИЙ Г.М.</p>
<p>Прошу передати слово колезі Демчаку.</p>
<p>&nbsp;</p>
<p>13:16:20</p>
<p>ДЕМЧАК Р.Є.</p>
<p>Шановні колеги, ринок очікує цей законопроект і наступний – 2414а, який ми будемо після цього розглядати. В чому суть. В тому, що розформовується Національна комісія, яка здійснює нагляд за ринками фінансових послуг і частина функцій передаються Національній комісії з цінних паперів, фондового ринку, а частина функцій передається Національному банку. Тобто зменшується кількість державних установ, зменшується кількість чиновників. Враховуючи те, що Національний банк і Національна комісія цінних паперів, фондового ринку вони більш структурно організовані, контроль буде кращим, якіснішим. Вже давно назріло питання про стимулювання ринку небанківських фінансових послуг. Цей закон входить в ті пріоритетні закони, над якими працює група, цільова команда реформ, і він входить у головні законопроекти, які ми вважаємо потрібно прийняти в найближчий час.</p>
<p>Цей закон внесений Президентом, я хотів би звернути увагу, що Президент визначив його як невідкладний. Я прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Лаврик Олег, "Самопоміч".</p>
<p>&nbsp;</p>
<p>13:17:44</p>
<p>ЛАВРИК О.В.</p>
<p>Олег&nbsp; Лаврик, об'єднання "Самопоміч".</p>
<p>Справді, цей закон дає можливість більшість учасників фондового ринку перевести під… регулювання фінансового&nbsp; та фондового ринку перевести під регулювання Національного банку.</p>
<p>Коли розглядався законопроект і на комітеті, і обговорювався з учасниками фінансового ринку, то більшість застережень до законопроекту були пов'язані саме з тим, що Національний банк як структура, до якої є застереження, сьогодні не зможе вміло регулювати фінансовий ринок.</p>
<p>Я пропоную відійти від принципів, коли дивлячись на ту чи іншу особу, яка тимчасово виконує обов'язки керівника державної структури чи установи, ми блокуємо або не&nbsp; блокуємо реформи цілого ринку.</p>
<p>Також та ситуація, коли ми сьогодні під одну особу змінюємо закон про Генеральну прокуратуру, говорить ще раз про те, що це є хибна ситуація, якої нам треба чимскоріше позбавлятися.</p>
<p>Об'єднання "Самопоміч" буде підтримувати цей закон за основу, а до другого читання&nbsp; вносити відповідні правки. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, Олександра Кужель, "Батьківщина".</p>
<p>&nbsp;</p>
<p>13:19:12</p>
<p>КУЖЕЛЬ О.В.</p>
<p>Дякую. Олександра Кужель, "Батьківщина". Я б хотіла продовжити виступ мого колеги, але поставити наголос на тому, що, на жаль, "кадри вирішують все". І сьогодні дати повноваження пані Гонтаревій, яка згубила, практично, згубила до нуля банківську систему, віддати їй&nbsp; ще й фінансові послуги, небанківські організації, віддати чомусь аудит, який 21 рік ніколи не був підпорядкований Національному банку, бо в аудитів перевірка банків є одна із частин, а ніяким чином віддавати весь контроль ринку, передати контроль над недержавними пенсійними фондами!.. Перепрошую, поки вона, як ви кажете, тимчасово виконує, але вона не тимчасово, вона загубить останні ринки фінансові, які є в Україні.</p>
<p>Чому ми маємо право це&nbsp; говорити? Скільки ми не зверталися до Центрального банку з проханням допомогти в положенні, що зруйнували кредитні спілки, в яких постраждали найбільш вразливі верстви населення України. Там не було жодного олігарха. Але Національному банку не цікаво було, поки вони їх не загубили, а тепер останні кредитні спілки вона зараз закриє. Для неї нічого не буде вважатися необхідним. Ми збільшуємо тут кількість радників.</p>
<p>І тому, на жаль, хочу вам сказати, ми будемо підтримувати реформи в фінансовому секторі, коли будуть люди порядні і професійні їх проводити. Дякую. Ми не підтримуємо цей законопроект.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Шановні колеги, чи всі бажаючі виступити по тому законопроекту вже висловились? Усі, так?</p>
<p>У мене є пропозиція, щоб ми обговорили відразу два законопроекти. Вони між собою цілковито пов'язані, і один без другого не зможе працювати. А потім по обох ми визначимося шляхом голосування.</p>
<p>І тому я прошу зараз, запрошую до доповіді по законопроекту 2414а заступника глави Адміністрації Президента України Шимківа Дмитра Анатолійовича. Будь ласка, доповідайте, а потім буде голосування по обох.</p>
<p>&nbsp;</p>
<p>13:21:31</p>
<p>ШИМКІВ Д.А.</p>
<p>Шановний пане Голово, шановні народні депутати України! Скорочення кількості органів державного нагляду, дерегуляція та зменшення прямого впливу держави на приватний бізнес відповідають стандартам ЄС та окремим положенням Угоди про асоціацію між Україною, з однієї сторони, та Європейським Союзом, Європейським співтовариством з атомної енергії і їхніми державами-членами – з іншої сторони.</p>
<p>З метою реалізації зазначених повноважень вашій увазі пропонується проект Закону України про внесення змін до Податкового кодексу України щодо консолідації функцій із державного регулювання ринків фінансових послуг, який пов'язаний з законопроектом 2413а. Метою даного законопроекту є підвищення ефективності системи державного регулювання ринків фінансових послуг шляхом внесення змін до чинного законодавства, спрямованих на припинення дублювання функцій національних регуляторів з ліцензування, контролю та нагляду, спрощення та прозорості прийняття управлінських рішень.</p>
<p>Зазначений законопроект пов'язаний із проектом Закону України про внесення змін до деяких законодавчих актів України щодо консолідації функцій із державного регулювання ринків фінансових послуг (реєстраційний номер 2413а). Так, законопроектом пропонується виключити з Податкового кодексу України положення щодо оподаткування операцій з іпотечними сертифікатами з фіксованою дохідністю у зв'язку із скасуванням самого Закону України "Про іпотечне кредитування операцій з консолідованим іпотечним боргом, іпотечні сертифікати", що передбачено у положеннях пов'язаного законопроекту (реєстраційний номер 2413а). Також законопроектом передбачається врегулювати&nbsp; питання оподаткування&nbsp; страховиків, страхової виплати фізичним особам у зв'язку зі зміною регулятора фінансових послуг і, відповідно, здійсненням страхової діяльності з урахуванням методики визначатиметься Національним банком України.</p>
<p>Пропоновані зміни сприятимуть підвищенню ефективності державної регуляторної політики, забезпеченню конкуренції на ринку фінансових послуг та активізації розвитку ринку небанківських фінансових послуг.</p>
<p>З огляду на зазначене прошу підтримати законодавчу ініціативу Президента України та прийняти запропонований законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До співдоповіді запрошується&nbsp; голова Комітету з питань податкової та митної служби Южаніна Ніна Петрівна. Будь ласка.</p>
<p>&nbsp;</p>
<p>13:23:30</p>
<p>ЮЖАНІНА Н.П.</p>
<p>Шановний пане Голово! Шановні народні депутати! Як ви уже зрозуміли, даний законопроект є похідним і носить суто технічний характер до поданого&nbsp; Президентом України проекту Закону України про&nbsp; внесення змін до деяких законодавчих актів України щодо&nbsp; консолідації функцій із державного регулювання ринків фінансових послуг. Комітет розглянув на своєму засіданні даний проект&nbsp; закону і, вважаючи… враховуючи те, що даний законопроект може бути прийнятий тільки в разі прийняття закону… проекту Закону 2413а, наголошує про те, що рекомендувати Верховній Раді України&nbsp; даний законопроект прийняти за основу&nbsp; після прийняття основного закону. До прийняття&nbsp; основного закону по даному законопроекту просимо не&nbsp; приймати рішення. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>13:24:30</p>
<p>ГОЛОВУЮЧИЙ. Дякуємо. Почули позицію профільного комітету і зараз переходимо до&nbsp; обговорення. Просимо записатися: два – "за", два – "проти". Будь ласка,&nbsp; на&nbsp; обговорення.</p>
<p>Шановні колеги, немає жодного бажаючого обговорити цей законопроект.&nbsp; Є підсумкове слово&nbsp; у глави профільного комітету&nbsp; і в Дмитра Шимківа?</p>
<p>Просимо, пані Ніно, до слова.</p>
<p>&nbsp;</p>
<p>13:25:13</p>
<p>ЮЖАНІНА Н.П.</p>
<p>Шановні колеги, всім зрозуміло, що нам треба зараз прийняти насамперед рішення по основному закону і тільки після цього можна вносити технічні правки до Податкового кодексу України.</p>
<p>Тому давайте визначимося спочатку з регулятором, а потім приймемо рішення.</p>
<p>&nbsp;</p>
<p>ГОЛОВУЮЧИЙ. Шановні колеги, отже, голова профільного комітету пані Южаніна наголошує на надзвичайно важливій позиції, що ці два законопроекти – 2413а і 2414а, вони по суті є в пакеті, і ми маємо перейти від обговорення до голосування.</p>
<p>Будь ласка, просимо залу мобілізуватися. І зараз ставимо на сигнальне голосування 2413а. Просимо, шановні колеги, підтримати 2413а, сигнальне голосування.</p>
<p>&nbsp;</p>
<p>13:26:28</p>
<p>За-155</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:26:41</p>
<p>ГОЛОВУЮЧИЙ. Шановні колеги, у нас знову в залі немає голосів. Це в четвер в 13:26, колеги, це в четвер в 13:26. У мене звичайне питання: як ми плануємо приймати. У нас наступний законопроект – 4288, друге читання, який є вкрай важливий для української армії, який вкрай важливий для забезпечення сьогодні наших хлопців на передовій. Але я боюсь його поставити на голосування, бо ми можемо його поставити під сумнів в цілому.</p>
<p>Колеги, шановні колеги, питання національної безпеки. До мене за сьогоднішній день дзвонив&nbsp; командувач Національної гвардії, міністр оборони. Як ми можемо ставити під удар українську армію в час війни своїм байдикуванням, колеги?</p>
<p>Зараз я прийму рішення, як нам діяти далі.</p>
<p>Шановні колеги, в зв'язку з результатами рейтингового голосування я оголошую ранкове засідання Верховної Ради України закритим. І я прошу о 16 годині всіх зібрати в зал для продовження нашої роботи.</p>
<p>Ранкове засідання закрите. О 16 годині ми продовжимо наше вечірнє засідання. Дякую.</p>
<p>&nbsp;</p>

