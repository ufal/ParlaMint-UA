Стенограма пленарного засідання
17 червня 2016
&nbsp;
<p align=center>ЗАСІДАННЯ П'ЯТДЕСЯТ СЬОМЕ</p>
<p align=center>Сесійний зал Верховної Ради України</p>
<p align=center>17 червня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:01:42</p>
<p>ГОЛОВУЮЧИЙ. Доброго ранку, шановні колеги.&nbsp; Я прошу заходити в зал і приготуватись до реєстрації. Будь ласка.</p>
<p>Готові до реєстрації? Шановні колеги,&nbsp; прошу зареєструватись.</p>
<p>&nbsp;</p>
<p>10:03:21</p>
<p>В залі зареєструвалось 298 депутатів. Ранкове пленарне засідання Верховної Ради України оголошую відкритим.</p>
<p>У нас згідно Регламенту зранку "година запитань до Уряду". У пленарному засіданні сьогодні беруть участь члени Кабінету Міністрів України. Привітаємо наш&nbsp; уряду. Згідно Регламенту ми маємо виступи від міністрів, а потім –&nbsp; питання-відповіді.</p>
<p>І я запрошую першим до виступу міністра культури України Євгена Миколайовича Нищука. Євген Миколайович. У нас трибуна жорстко заблокована. Якщо можна, з місця, пане Євген.</p>
<p>&nbsp;</p>
<p>10:04:21</p>
<p>НИЩУК Є.М.</p>
<p>Дуже дякую. Хоча, звичайно, просив би у шанованої фракції Радикальної для культури все ж таки дати можливість трибуни. Ну, ні, то ні. Як… <i>(Шум у залі)</i> А, ясно, я зрозумів.</p>
<p>Ну, гаразд. Тоді почну з рядка ранньої поезії Ліни Костенко, яка писала: "Пейзаж, якому років, років, років…". І це таким певним епіграфом було би до мого виступу.</p>
<p>Шановний Голово Верховної Ради! Шановні народні депутати! Шановні колеги члени Кабінету Міністрів! Я, звичайно, як міністрі прописав у своїх тезах номери, дати відповідних указів Президента України, відповідні постанови і акти Верховної Ради, уряду, присвячені впорядкуванню відзначення пам'ятних дат і ювілеїв. Але буду відвертим, не так часто не те, що до високої трибуни пробратися не можна, але й до конкретного виступу в аспекті культури, провести розмову з добрими товаришами і побратимами, яких, насправді, багато в цій залі.</p>
<p>Обираючи для виступу розмови тему, я би її окреслив як аспект національної пропаганди через культуру, – системний підхід до свят і пам'ятних дат.&nbsp; І тому згадав той вірш Ліни Василівни, яким розпочав, бо та ефемерна зустріч зухвалого дівчиська зі старим поетом, туманним силуетом Максима Рильського, це метафора зустрічі будь-кого з нас з великим минулим.</p>
<p>Ми вдивляємося у вічній ландшафт українського духу. Цей ландшафт часто потерпав від чужинців, руйнувався імперськими екскаваторами, заростав бур'яном, але в кожну епоху знаходились відважні, хто боровся з бур'янам забуття, хто в темні ночі при блідому каганці зберігав національну пам'ять. Вічна слава тим, хто зі зброєю, ціною власного життя захищав та відвоював культурний ландшафт Вітчизни, як сьогодні його захищають герої на сході.</p>
<p>Я впевнений, що для кожного бійця і волонтера імена великих українців і дат великих звершень, є одними із найсильніших мотиваторів&nbsp; стійкості. Чому ми соромимося словосполучення "національна пропаганда"? Чи не тому що багато з нас все ще відчувають огиду до радянського&nbsp; "агітація і пропаганда"?&nbsp; Тоді, власне, термін і отримав те спотворення і негативне забарвлення.</p>
<p>&nbsp;Але ж ми не будемо заперечувати, що проти України ведеться інформаційна війна, що пропагандистка машина неоімперії на цілий світ кричить: немає ніякої України і немає її тисячолітньої історії, культури традицій, і немає її мови. І саме культура і її носії лякають ворога&nbsp; найбільше. Не тільки танків бояться загарбники, вони найбільше бояться людей, які несуть слово, плекають мову, служать прикладом для молоді. Саме тому, перш за все, руйнуються і руйнувалися школи, клуби, бібліотеки, репресуються вчителі, науковці, працівники цих клубів і бібліотек. Тому бібліотекар у Москві переслідується і саджається&nbsp;&nbsp; за грати.</p>
<p>&nbsp;З латинської мови "пропаганда" – це&nbsp; те, що підлягає поширенню. Це форма комунікації, спрямована на поширення фактів, аргументів та інших відомостей для впливу на суспільну думку&nbsp; на користь певної спільної справи, чи громадської позиції. До слова, "Вікіпедія" пропонує&nbsp; ще одне значення слова "пропаганда" – це&nbsp;&nbsp; поняття віри.</p>
<p>Я дякую депутатському корпусу за прийняте&nbsp;&nbsp; рішення на підтримку української пісні на радіо. Це ті 35 відсотків, які ще в певних колах - викликали дискусії. Натомість, в соцмережах нам нагадали, що невже українців тільки 35 відсотків від загального населення? І це тоді, коли&nbsp; кримська татарка Джамала в концертах більшість пісень виконує українською.</p>
<p>Сьогодні відзначення пам'ятних та ювілейних дат, відзначення ми намагаємося перетворити не в формальність, не заорагнізувати їх занадто. Ініційовані не тільки в стінах Верховної Ради та міністерств, а, перш за все в суспільних середовищах, бо таким чином є живими і правдивими, і вони стають тоді важливою зброєю. Приймаючи в цих стінах Постанову про відзначення пам'ятних дат і ювілеїв у 2016 році, ви підтримали ці ініціативи і це дуже важливо. Бо історична пам'ять вчить, бо найдраматичніші та найсвітліші сторінки історії стають прикладами і досвідом поколінь, бо предки виходять з тіні та промовляють до нащадків.</p>
<p>Я буквально вчора повернувся з батьківщини геніального актора і режисера, сценариста Івана Миколайчука, де почалося відзначення його 75-річчя. Гостини до Івана зібрали тисячі людей і перетворили будній день практично у Великдень. І я казав, що, шануючи такого видатного лицаря кіно, ми воскресаємо як поетичне кіно, так і, зрештою, Україну. І в цьому аспекті хотів би додати, що можливо сьогодні чи в інший день буде прийматися Закон про кіно, який пройшов погодження в експертному середовищі, в різношерстому великому кіномистецькому середовищі, Міністерства культури. І я прошу підтримати ініціативу Комітету з питань культури і духовності у прийнятті Закону про кіно.</p>
<p>Хочу назвати ще кілька народних ініціатив, підтриманих вами, Міністерством культури та місцевими владами. У цю неділю відбудеться відзначення 125-річчя з дня народження Євгена Коновальця, культурно-мистецька акція "Зашків 2016" в рамках десятого ювілейного молодіжного фестивалю. 18-19 червня цього року у місті Києві в приміщеннях і на території Національного центру народної культури музей Івана Гончара відбудеться восьмий фестиваль традиційного кобзарського мистецтва "Кобзарська трійця". Цей фестиваль засновано творчим об'єднанням "Кобзарський цех" Національним центром народної культури "Музей Івана Гончара" та Фондом національно-культурних ініціатив імені Гната Хоткевича. Він проводився щорічно з 2003 року в контексті свята Трійці. Метою фестивалю є сприяння розвитку традиційного виконавства на народних інструментах українських мандрівних співців, кобзарів, бандуристів, лірників. Відкриття нових імен майстрів і підтримка здібних молодих виконавців, а також популяризація кобзарського мистецтва.</p>
<p>23 червня відбудеться загальнодержавний день пам'яті 75 років з часу масових розстрілів політичних в'язнів на західній Україні. Є важливим відзначення 160 річниці від дня народження Івана Франка, 27 серпня 2016 року. Очікується всім українським світом, не буду перераховувати всі заходи, які відбудуться у Києві, Львові, Івано-Франківську в Нагуєвичах. На нашу думку постать Івана Яковича Франка може стати однією із ключових у справі популяризації української культури за кордоном. Адже його міжнародний авторитет сьогодні як ніколи працює на імідж України.</p>
<p>Мені як актору та і міністру особливо важливе відзначення 75 річниці з дня народження Богдана Ступки,&nbsp; 27 серпня також цього року. Сподіваюсь, що нарешті постане пам'ятник на могилі геніального актора зі світовим ім'ям.</p>
<p>Також хочу поділитися з вами думками про досвід та стилістику відзначення пам'ятних дат, пов'язаних з доленосними моментами української історії. І хочу усій Україні нагадати, що цього року ми відзначаємо 20-річницю Конституції та 25 років незалежності України.</p>
<p>Впродовж двох останніх років українське суспільство та і увесь світ спостерігають, як нарешті змінюються канони загальнодержавних заходів. Мені, до речі, і не хочеться вже вимовляти це слово "заходи", бо велика кількість громадських активістів, творчих, креативних людей, волонтерів підтриманих меценатами, підтриманих Кабміном, Президентом України та його адміністрацією пропонують нові підходи – це високого професійного рівня видовища. Ми навіть часом чуємо вислови "видовища європейського рівня".</p>
<p>Принциповим є участь у цих програмах молоді, принциповими моментами є актуальність цих програм, їхня&nbsp; сучасна мова, технологічність та медіальність.</p>
<p>Наша мета розповісти про тисячолітню історію державотворення, історію визначних документів, які ставали віхами конституційного процесу, від "Руської правди" Ярослава Мудрого, через першу у світі Конституцію Пилипа Орлика, через боротьбу і втрати, через мрію про конституцію ідеальної країни Семена Гулака-Артемовського до конституційної ночі 1996 року в цих стінах Верховної Ради.</p>
<p>Подібні ідеї, пропагандистські програми ми демонстрували суспільству у вперше відзначенні Дня пам'яті та примирення 8 травня минулого року, у дні пам'яті Героїв Небесної Сотні два роки поспіль. Коли минулого року в День Незалежності мені пощастило бути ведучим концерту міжнародного молодіжного "I, Culture Orchestra" проекту, який допомогла реалізувати нам польська сторона, я здивувався, наскільки багатотисячна аудиторія на Майдані Незалежності готова до сприйняття класичної музики. Це теж наслідки Революції Гідності, це бажання відійти від бездумної попси минулих літ, бажання чути високу інтонацію духу, поезію, симфонічну музику. Це наслідки нових підходів, наслідки системної роботи інноваційних груп. Це нова форма пропаганди національних ідей та цінностей.</p>
<p>Цього року у День 25-річчя незалежності ми маємо амбітну ідею створити новий оркестр – оркестр з музикантів, народжених у 1991 році, оркестр, народжених незалежними.</p>
<p>На сході країни продовжується війна, багато хлопців, та й дівчат, повертаються додому морально стомленими, ушкодженими. Серед демобілізованих поранені – ті, кого називають особами з особливими потребами. Це наші брати і сестри, наші діти. Міністерство гаряче підтримує громадські ініціативи у справі психологічної реабілітації воїнів. Наші ініціатива "Народна філармонія", "Митці на лінії вогню" та інші, розпочаті нами ще у 2014 році, потребують розвитку, підтримки та ще більшої системної роботи. І тут генії української культури стають сучасними, історія оживає, актуалізується, стає мотиватором стійкості і перемог, бо ми тоді знаємо, що і кого захищаємо.</p>
<p>Варто зазначити, що цими днями є широкомасштабне представлення культурних проектів саме митців Донбасу, де приймає столиця, де бачать не тільки столичний глядач, а який приїздить з України і з інших країн. І таким чином ми демонструємо&nbsp; сою повагу до Донбасу і до їх талановитих людей.</p>
<p>Дозвольте також підняти тему співпраці нашого міністерства з&nbsp; Комітетом з питань культури і духовності,&nbsp; з усім депутатським корпусом. Для мене час між попередньою і теперішньою каденцією у ранзі міністра не стала бездіяльною паузою. У ЗМІ почали&nbsp; писати "громадський діяч", бо, очевидно, якщо ти йдеш по дорозі суспільного служіння,&nbsp; то зупинятися не варто.</p>
<p>Внесення змін та доповнень в Закон України "Про культуру",&nbsp; прийняття вами рішень про створення Інституту книги, який на виконання уже має юридичну адресу, прописано положення, структура і буквально за декілька днів буде оголошуватися конкурс на директора Інституту книги.</p>
<p>Це можливість підтримати авторів. Це можливість перекладати українську книгу на іноземну мову і кращі твори іноземної мови… іноземних творів – на українську. Це можливість піднімати дитячу книгу. Це можливість брати участь у найвизначніших стендах, зокрема у Франкфуртському ярмарку.</p>
<p>Для мене і моїх колег в міністерстві&nbsp; це ознака об'єктивного&nbsp; процесу змін, шлях до реформування усієї системи управління культурою.&nbsp; Ми сподіваємося, що&nbsp; дуже скоро&nbsp; перестануть говорити, що міністерства як "івент агентство". Міністерство у майбутньому залишить за собою&nbsp; функцію&nbsp;&nbsp; політичну, захисту прав громадян&nbsp; на доступ до&nbsp; культурних надбань, на творче самовираження.&nbsp;&nbsp;</p>
<p>І ще вітаю усіх із запуском Українського бюро програми Євросоюзу "Креативна Європа", де шляхом конкурсу&nbsp; об'єктивного обрано&nbsp; молоду&nbsp; креативну особу – Ірину Вікирчак, і ми зможемо брати участь тих мистецьких проектів, які мають достойно отримати європейські гранти. Ця інституція сприятиме рівному доступу усіх гравців на полі культури до джерел фінансування, до реалізації міжнародних та національних проектів.</p>
<p>Ще одним джерелом підтримки, особливо важливим для недержавного сектору культури, покликано стати бюджетному культурному фонду і в липні-місяці ми будемо просити підтримки у вас.</p>
<p>На завершення. Мистецький пейзаж з вірша Ліни Костенко, це сильна метафора, вона, проходить час, змінюються генерації, ми набуваємо все більшого досвіду і вже краще розуміємо вартісність мистецьких жестів, каліграфії часу, ми разом формуємо ландшафт культури, великі ювіляри поклали в цей ґрунт зерна, з яких росте наше майбутнє.</p>
<p>Тож з вашою допомогою, з нашою спільною працею не дамо нашу землю на поталу, захистимо культуру і вона захистить нас.</p>
<p>Слава Україні. Прошу…</p>
<p>&nbsp;</p>
<p>ГОЛОВУЮЧИЙ. Скільки додати, пане Євген? Закінчили, так?</p>
<p>&nbsp;</p>
<p>НИЩУК Є.М. Запитання, прошу запитання.</p>
<p>&nbsp;</p>
<p>ГОЛОВУЮЧИЙ. Запитання будуть після обох виступів, пане Євген.</p>
<p>Дякую вам за доповідь.</p>
<p>І я запрошую до доповіді міністра соціальної політики України Андрія Олексійовича Реву. Будь ласка, прошу включити мікрофон.</p>
<p>&nbsp;</p>
<p>10:20:03</p>
<p>РЕВА А.О.</p>
<p>Шановна президія, шановні народні депутати, шановні колеги, шановні присутні! Вже більше двох років в Україні іде антитерористична операція пов'язана з агресією збоку Російської Федерації. На жаль, Україна стикнулася з явищем, якого раніше ми в таких масштабах не переживали, мова іде про внутрішньо переміщених осіб. І ця проблема, питання захисту цих людей є в центрі уваги всього суспільства, усіх органів влади, Кабінету Міністрів України, Верховної Ради України, в тому числі Міністерства соціальної політики України.</p>
<p>Через військову агресію на Донбасі і анексію Криму, кількість внутрішньо переміщених осіб з Луганської та Донецької областей, а також з Автономної Республіки Крим на сьогоднішній день перевищило 1 мільйон 783 тисячі осіб або понад 1 мільйон 444 тисячі сімей. Серед загальної кількості внутрішньо переміщених осіб у нас 956 тисяч пенсіонерів, майже 72 тисячі осіб з інвалідністю, 234 тисячі дітей. Люди, які вимушені виїхати з місць свого постійно проживання, зіткнулися з численними проблемами, починаючи від місця тимчасового проживання, пошуку його і роботи до вирішення питань із влаштування дітей до дитячих садочків, охорони здоров'я, отримання соціальних виплат.</p>
<p>Тому забезпечення їхніх прав є великим пріоритетом в роботі Міністерства соціальної політики України. Сталося так, що практично вся робота по вирішенню проблем внутрішньо переміщених осіб протягом двох років лежить на плечах Міністерства соціальної політики. Хоча проблематика, з якою стикаються переселенці, вона значно ширша. І тому не випадково, що сьогодні було створено спеціальне Міністерство з питань внутрішньо переміщених осіб, яке найближчим часом також долучиться до цієї роботи.</p>
<p>До нас доходять чисельні звернення з місць у зв'язку з численними порушеннями прав громадян на соціальні виплати внутрішньо переміщених осіб. Це пов'язано з законодавчою неврегульованістю питань, пов'язаних як з призначенням, так і припиненням таких виплат. Ще в 2014 році були затверджені рішення, пов'язані із взяттям на облік переселенців і наданням їм за спрощеною процедурою всіх належних соціальних гарантій. Територіальними органами Пенсійного фонду України було забезпечено виплату пенсій за електронними пенсійними справами без обов'язкового надходження паперових документів. Цим спрощеним порядком скористались понад 1 мільйон пенсіонерів. За цей період було виплачено загальної суми пенсій майже 39 мільярдів гривень. Було запроваджено щомісячну адресну допомогу внутрішньо переміщеним особам для покриття витрат на проживання. І сьогодні майже 220 тисяч сімей щомісячно отримують таку допомогу. І уже профінансовано її на загальну суму більше як 1 мільярд 600 мільйонів гривен, <a name=_GoBack></a>але ситуація залишається напруженою.</p>
<p>Наприкінці 2015 року було внесено зміни до законів України: про забезпечення прав і свобод внутрішньо переміщених осіб та про свободу пересування та вільний вибір місця проживання в Україні, які вимагали приведення нормативно-правових документів Кабінету Міністрів у відповідність з новими законами України їх новою редакцією. На жаль, ця робота замість передбачених 3-х місяців тривала 6. І лише 8 червня цього року уряд затвердив дві постанови щодо нових умов реєстрації внутрішньо переміщених осіб, так і порядку виплати їм необхідних соціальних виплат. Ці рішення готувались із залученням зацікавлених центральних органів виконавчої влади, погоджувались радою Національної безпеки і оборони, максимально враховувались пропозиції, які надходили до нас з різних сторін, в тому числі в частині спрощення механізму обліку внутрішньо переміщених осіб. Ми чудово розуміємо, що побоювання існує в середовищі експертному з боку громадських організацій, вимушених переселенців стосовно цих порядків, оскільки є сумний досвід того, що як тільки держава щось починає регулювати, одразу це позначається на правах і свободах громадян.</p>
<p>&nbsp;Але хочу запевнити, що головною метою прийнятих документів є не створення проблем внутрішнім переселенцям, а саме регламентування і забезпечення їхніх прав і свобод. Хочу запевнити, що справжнім переселенцям турбуватися нема чого. Турбуватися повинні лише ті, хто намагається зробити бізнес на біді людей.</p>
<p>Мета прийнятих Кабінетом Міністрів саме полягає в тому, щоб забезпечити всі права і свободи внутрішньо переміщених осіб. Якщо раніше єдиною підставою, закодавчо визначено, для припинення соціальних виплат було скасування довідки про взяття на облік, то на ділі відбувалася повна вакханалія. За якимись списками, за якоюсь іншою інформацією, органи, в тому числі, які здійснюють соціальні виплати, самовільно припиняли такі виплати. І на сьогоднішній день лише пенсіонерів 350 тисяч чоловік виплати їм припинені, більше 15 тисяч осіб, яким припинені виплати від органів&nbsp; соціального захисту населення.&nbsp; І саме головне, ні регламенти, ні процедури, ні способи оскаржень абсолютно були не врегульовані.&nbsp; Кожен, що&nbsp; хотів, будемо казати так як є, те і робив.</p>
<p>Така практика вже більше діяти не буде. Відтепер не можуть бути&nbsp; раптово зупинені або призупинені соціальні виплати без законних підстав. Кожна така інформація, кожна така дія буде прийматися лише на комісії, яка створюється спеціально для розгляду таких питань. Це означає, що проблеми внутрішньо переміщених осіб&nbsp; на місцях переходять на якісно інший рівень. Якщо&nbsp; ними займалися раніше тільки органи соціального захисту населення, то тепер комісію буде очолювати або заступник міського голови, або заступник голови районної&nbsp; державної адміністрації, і до складу входитимуть керівники всіх органів, як безпосередньо підпорядковані, так і зацікавлені. І рішення цієї комісії&nbsp; будуть&nbsp; носити обов'язковий&nbsp; характер&nbsp; для всіх.&nbsp; Раз на&nbsp; 6 місяців відповідно до створеного порядку відповідальні компетентні працівники будуть відвідувати поселенців на дому не з метою вирішення питання, щоб він звідти не втік, а з'ясування потреб і проблем&nbsp; цих людей.&nbsp; Тому що вони відірвані від своїх постійних місць проживання, у&nbsp; багатьох з них немає родичів, немає друзів і знайомих, вони знаходяться у незнайомій місцевості.&nbsp; Ними повинен хтось опікуватися і, звичайно,&nbsp; це робота органів&nbsp; соціального захисту населення.</p>
<p>Всі питання, які підніматимуть переселенці,&nbsp; публічно&nbsp; будуть обговорюватися на цих комісіях і прийматися публічні рішення. Делегування цих функцій колегіальним органам зробить механізм здійснення соціальних&nbsp;&nbsp; виплат більш прозорим і ефективним&nbsp; і дозволить комплексно вирішувати питання внутрішньо переміщених осіб, розв'язувати додаткові питання, які не пов'язані із соціальними виплатами,&nbsp; влаштування дітей в дитячі садочки і школи, своєчасне медичне обслуговування, питання надання термінової гуманітарної, медичної, благодійної або матеріальної допомоги. Тобто прийняття рішень уряду піднімає на якісно новий рівень питання соціального захисту внутрішньо переміщених осіб.</p>
<p>Для внутрішньо переміщених осіб майже кожне сьогодні питання проблемне і вирішувати його можна тільки, скоординувавши зусилля місцевої влади… виконавчої влади на місцях. Новими порядками врегульовані та регламентовані питання щодо соціальних виплат, які… на які мають право переселенці. Отже, ці рішення носять не дискримінаційний характер, а саме спрямовані на соціальний захист внутрішньо переміщених осіб.</p>
<p>І я хочу сказати, що вчора відбулася селекторна нарада всеукраїнська за участі керівників виконавчих органів на місцях, обласних державних адміністрацій, управлінь департаментів соціального захисту населення, де ми роз'яснили їм, що цей… ці нормативні документи повинні застосовуватися як такі, що забезпечують права і свободи громадяни. Ми будемо уважно слідкувати за всіма… за всією інформацією, яка буде надходити з місць і контролювати те, щоб саме таким чином ці нормативні акти застосовувались.</p>
<p>Принципово новим моментом є запровадження механізму здійснення контролю за цими соціальними виплатами. Звертаю увагу, що це стосується не всіх внутрішньо переміщених осіб, а лише тих, які такі виплати отримують.</p>
<p>Водночас запровадження механізму додаткових перевірок, який передбачений цим механізмом з представників територіальних підрозділів МВС, Державної міграційної служби, Служби безпеки, Національної поліції, вони мають на меті контроль за соціальними службами, які також можуть зловживати своїми правами.</p>
<p>Ще раз наголошую, що справжні переселенці не відчують жодного тиску з боку держави, для них механізм буде максимально простим і зрозумілим. Я не роблю ілюзій з того, що існують ідеальні документи. Звичайно, практика застосування буде показувати на недоліки і на проблемні&nbsp; моменти, які виникатимуть, ми будемо оперативно їх вирішувати.</p>
<p>За дорученням&nbsp; Прем'єр-міністра&nbsp; України створена відповідна&nbsp; робоча група, яка буде напрацьовувати інформацію з місць, пропозиції організацій&nbsp; громадських для того,&nbsp; щоб вдосконалювати запропоновані механізми. Але метою цих&nbsp; документів є сьогодні - розблокувати виплати людям саме зараз, оскільки декілька місяців&nbsp; вони такі&nbsp; соціальні виплати не отримували.</p>
<p>Я хочу звернути увагу, що найближчим часом ми плануємо все-таки завершити роботу про створення електронного реєстру внутрішньо переміщених осіб, що дозволить ще більш спростити усі процедури, пов'язані&nbsp; з обліком цих осіб, з вирішенням&nbsp; їх проблем і в кінці-кінців,&nbsp; їхнього соціального&nbsp; захисту. Ми завжди відкриті до будь-якої критики і для будь-яких пропозицій, які будуть до нас надходити. І запевняю вас,&nbsp; що ми будемо все робити для того, щоби захистити людей, які постраждали&nbsp; внаслідок тих&nbsp; подій, які стались&nbsp;&nbsp; у нас протягом останніх двох років.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, зараз у нас будуть запитання до уряду і&nbsp; я прошу підготуватись до запису усім, хто має бажання&nbsp; задати питання. Будь ласка, займіть робочі місця.&nbsp; Нагадую, що 1 хвилина – на кожне усне запитання, 2 хвилини – на відповіді. І нагадую: це запитання не від фракцій, а від народних депутатів. Якщо&nbsp; хтось із фракції не попаде в перелік, то це не буде означати, що має кожна фракція виступити, а це виступи лишень від депутатів.</p>
<p>Прошу провести запис на&nbsp; запитання від депутатських&nbsp;&nbsp; фракцій і&nbsp; груп, від народних депутатів. Будь ласка, запис на питання від народних депутатів.&nbsp; Будь ласка, прошу провести запис.&nbsp;&nbsp;&nbsp;&nbsp;</p>
<p>Дякую. І слово для запитання надається Єфремовій Ірині Олексіївні, будь ласка.</p>
<p>&nbsp;</p>
<p>10:34:00</p>
<p>ЄФРЕМОВА І.О.</p>
<p>Єфремова "Народний фронт". Прошу передати слово Миколі Княжицькому.</p>
<p>&nbsp;</p>
<p>10:34:07</p>
<p>КНЯЖИЦЬКИЙ М.Л.</p>
<p>Дякую.</p>
<p>У мене запитання до пана Нищука. Ми з вами спілкувалися про те, що 24 червня наш комітет проводитиме виїзне засідання в Криворівні, в українських Афінах, де, власне, і жив Іван Франко, 160 років від дня народження якого ми відзначатимемо, Михайло Грушевський 150 років від дня народження якого ми відзначатимемо, величезна кількість інших видатних постатей. І такі місця мали б ставати в кожній культурі справжнім паломництвом для виховання майбутнього покоління. Але українські школярі в ці місця не доїдуть.</p>
<p>Я звертався з листом і до пана Кубіва, і до міністра інфраструктури з проханням привернути увагу до жахливого стану доріг Р-24 і Р-62, які фактично були знищені після повені 2008 року в Карпатах. І зараз жодні заходи, ми можемо тут говорити про заходи, але там, де це відбувалося, ми їх не можемо провести. Прошу вас підтримати ці звернення і звернути увагу відповідних міністерств на те, що ці місця "Чарівна Гуцульщина" має бути забезпечена…</p>
<p>&nbsp;</p>
<p>10:35:15</p>
<p>НИЩУК Є.М.</p>
<p>Дуже дякую, пане Миколо, що ви звернули увагу, бо це варто, щоб чули в аспекті комплексному. Зараз ми по всіх національних закладах, музеях, палацах, які ми маємо, зокрема, наприклад, в Опішні розкішний заповідник, з'їзд всього гончарства, майстрів, а під'їхати також неможливо. І ми зараз будемо звертатися також до Мінінфраструктури, щоб це врахували. Тому що, з одного боку, ми намагаємось якимось чином підлатати діри, щось зробити в цих місцях, а під'їхати туди неможливо і це комплексний момент. Я дякую, що ви звернули увагу. А щодо того, ми поширимо інформацію до тієї події в Криворівні і будемо намагатися і самі туди прибути.</p>
<p>Дякую дуже.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Андрій Тетерук, "Народний фронт".</p>
<p>&nbsp;</p>
<p>10:36:16</p>
<p>ТЕТЕРУК А.А.</p>
<p>Поки в кулуарах Ради шукають кризис-менеджера на Міністерство охорони здоров'я, у мене питання до віце-прем'єр-міністра Розенка. Я хочу знати пане віце-прем'єр-міністр, який зараз стан справ з забезпеченням громадян України щепленнями: від коклюшу, проти поліомієліту, і проти дифтерії, від сказу, від укусів змій? Що зараз ви робите для того, щоб забезпечити наші сім'ї, наших дітей, цими щепленнями? Що зроблено конкретно і коли нам очікувати 100-відсоткового забезпечення конче необхідними щепленнями? Дякую вам.&nbsp;</p>
<p>&nbsp;</p>
<p>10:37:11</p>
<p>РОЗЕНКО П.В.</p>
<p>Дякую за запитанням.</p>
<p>Ми, безумовно, мусимо сказати, що ці процеси пов'язані з тими тендерними процедурами, які були проведені ще в минулому році. Ви знаєте, що всі закупівлі по вакцинам, в першу чергу, були передані на тендери міжнародних організацій. Це абсолютно, на моє переконання, абсолютно правильно було здійснено рішення, щоб позбавити Міністерство охорони здоров'я, так би мовити, впливу на ці процеси. І передати ті закупівлі, справді, на здійснення їх потужними міжнародними організаціями.</p>
<p>У зв'язку з тим, що цей процес в Україні відбувається вперше, безумовно, ми на сьогоднішній день мали певні затримки із постачанням цих вакцин після того як проведені були відповідні міжнародні закупівлі.</p>
<p>Можу вам сказати абсолютно чітко, що на сьогоднішній день процес поставки вакцин і інших лікарських засобів, які були проведені через міжнародні закупівлі на сьогоднішній день вже розблокований. Поставки почалися і протягом останнього місяця з того, часу як перше задавалося в цьому залі ці питання, процес потроху пішов і ми на сьогоднішній день маємо повні графіки поставок і вакцин, і лікарських засобів, які постачаються через міжнародні організації, на територію України.</p>
<p>На сьогоднішній день уже поставлено препаратів на суму приблизно 1 мільярд гривень, тобто із 2 мільярдів тих, на які були здійснені закупівлі. На сьогоднішній день поставка знаходиться безпосередньо в регіоні уже на рівні 39 відсотків. Ці цифри показують, так, вони ще, можливо, недостатні, але вони показують той факт, що поставки реально вже ідуть. Ми намагаємося діяти іноді в ручному режимі, звертаючись до міжнародних організацій. Там, де поставки затягуються, щоб через гуманітарну допомогу вирішувати негайно питання щодо наявності вакцин…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину. Завершуйте.</p>
<p>&nbsp;</p>
<p>РОЗЕНКО П.В. … наявності вакцин сьогодні в областях. Так, ми діємо зараз в ручному режимі, але, я сподіваюсь, наступним… буквально протягом останнього місяця буде здійснена абсолютна більшість поставок в Україні і щодо вакцин, і щодо відповідних лікарських засобів, які здійснені були через міжнародні закупівлі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кишкар передає слово народному депутату Кривенкові. Включіть мікрофон, будь ласка. Кривенко.</p>
<p>&nbsp;</p>
<p>10:40:18</p>
<p>КРИВЕНКО В.М.</p>
<p>Віктор Кривенко, Народний Рух України. У мене запитання до міністра екології.</p>
<p>Остапе Михайловичу, наша екологічна інспекція в Дніпропетровській області якось дуже дивно діє. З одного боку, ми маємо благодійну організацію "Громадська ініціатива мешканців Кривбасу", яка, окрім того що вона допомагає постійно АТО, відродила один з найстаріших парків: парк імені газети "Правда". Висадили понад півтори тисячі дерев. Багато моїх колег, в тому числі члени міжфракційного об'єднання "Коло" в парламенті, особисто ці дерева висаджували. Приїжджає інспекція, без залучення представників благодійного фонду складає акт, виписує понад 20 тисяч гривень штрафу. Всі документи є, ось я можу їх показати, всі дозволи, всі рішення місцевих контролюючих, по санітарним роботам, все є.</p>
<p>А, з іншого боку, та ж сама інспекція робить перевірку в моєму рідному Петриківському районі, перевірку норкової ферми, яка зводиться, тієї ферми, &nbsp;на якій побили людей. І зазначає, що таких документів немає як ОВОЗ, таких документів немає як десятки передбачених і пише всього-на-всього припис для цього об'єкту, не…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>10:41:31</p>
<p>КРИВЕНКО В.М. ... не зупиняють цей об'єкт, хоча це точка, яка є фактично парком національним,&nbsp; який не створюється свідомо, це водозабор на дніпрозахідний… Донбас, на Дніпро, на Кам'янське.</p>
<p>Прошу відреагувати і просим перевірку в цій інспекції. Дякую.</p>
<p>&nbsp;</p>
<p>10:41:47</p>
<p>СЕМЕРАК О.М.</p>
<p>Шановний пане Віктор! Шановні народні депутати! Стосовно роботи екологічної інспекції. Я&nbsp; вже неодноразово говорив про те, що, на жаль, екологічна інспекція в Україні це є застаріла проблема. Вона працює неефективно і Міністерство екології і природних ресурсів сьогодні працює над оновленням і модернізацією екологічної інспекції.</p>
<p>У нас створена робоча група, яка вже до… найближчим часом, я сподіваюся, внесе проекти рішень щодо створення єдиної інтегрованої природоохоронної служби, яка об'єднає всі функції, яка буде побудована на нових принципах, так як це була зроблена реформа в поліції. Ми теж, до речі, залучили і народних депутатів, і фахівців, які допомагали і&nbsp; створюють&nbsp; нову поліцію.</p>
<p>Дуже прошу вас теж підключитися до цієї роботи і ті матеріали, які ви маєте, ми обов'язково перевіримо. На жаль, нам прийдеться міняти у тому числі і&nbsp; законодавство, яке регулює режим роботи екологічної інспекції. І, скажімо, те, що відбувалося у Львівській області, коли згідно чинного законодавства&nbsp; екологічна інспекція не мала можливості впродовж трьох років потрапити на сміттєзвалище і перевірити дотримання екологічного законодавства, це є теж неприпустиме і неприйнятне в сучасній європейській країні.</p>
<p>Тому, пане Віктор, я обов'язково перевірю з вашою участю ті дії чи бездіяльність, про яку ви говорите. Але дуже прошу підтримати&nbsp; Міністерство екології в процесі реформування екологічної інспекції в створенні єдиного інтегрованого&nbsp; органу, який би забезпечував&nbsp; моніторинг, контроль в дотриманні екологічного законодавства&nbsp; в Україні.</p>
<p>Дякую вам за підтримку.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>10:43:47</p>
<p>ГОЛОВУЮЧИЙ. Будь ласка, мікрофон пану Долженкову від "Опозиційного блоку" увімкніть.</p>
<p>&nbsp;</p>
<p>10:43:53</p>
<p>ДОЛЖЕНКОВ О.В.</p>
<p>Прошу передати слово Ігорю Михайловичу Шурмі.</p>
<p>&nbsp;</p>
<p>10:43:56</p>
<p>ШУРМА І.М.</p>
<p>Ігор Шурма, "Опозиційний блок". У мене запитання до віце-прем'єра Розенка.</p>
<p>Я дуже вас поважаю як фахівця в соціальній сфері, але я звертаюся до вас, вибачте, в грубій формі. Припиніть брехати так, як це робив Квіташвілі. Значить на сьогоднішній день з 2 мільярдів 200 мільйонів, які були виділені міжнародним організація, в Україну поступило не більше як 400 мільйонів ліків. Сьогодні стогнуть області про те, що у них навіть не до 30 відсотків від потреби ліків немає, і це є ті ліки, які мали поступити в 2015 році, ніхто нічого не розблокував, грошей немає і ліків немає. Більше того, на 2016 рік не сформована ні потреба, ніяких тендерів не проводять і ми будемо мати те саме. Більше того я вам скажу, реформа знаєте як виглядає, що на сьогоднішній день в жовтні закінчиться фінансування охорони здоров'я по Україні.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:45:06</p>
<p>РОЗЕНКО П.В.</p>
<p>Шановні друзі, напевно, перше питання і перше прохання до вас як до народних депутатів України і до складу коаліції, до всіх, хто до цього причетний, очевидно, щоб не було таких в подальшому там питань чи звинувачень щодо відповідальності за свою посаду. Очевидно, що на сьогоднішній день гостро стоїть питання призначення міністра охорони здоров'я, є два наступних парламентські тижні, я би закликав би в першу чергу парламентську коаліцію, всіх людей, кого до цього причетний, якомога швидше визначитись з кандидатурою і щоб вже, так би мовити, вирішити врешті-решт і раз назавжди це питання щодо призначення міністра охорони здоров'я.</p>
<p>Щодо даних, які ви називаєте. У мене є офіційні дані Міністерства охорони здоров'я. От у мене таблиця стоїть сьогодні переді мною. Дані, дані станом на 15.06.2016 року. Я вам буквально зачитаю, що із поставки, із запланованої поставки на суму 2 мільярди 197 мільйонів на сьогоднішній день поставлено в регіони сума на рівні 854 мільйони, а&nbsp; здійснені поставки на державні підприємства на рівні 900 мільйонів, що відповідає 41 відсотку поставки. Зокрема, дитячий фонд Організації Об'єднаних Націй ЮНІСЕФ здійснив вже поставку в регіони на рівні 39 відсотків запланованих обсягів, Crown Agents Limited – 31 відсоток, програма розвитку Організації Об'єднаних Націй – на рівні 46 відсотків. Тобто це дані, які в мене є як віце-прем'єра від Міністерства охорони здоров'я. Щодо…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Просить ще 30 секунд, завершуйте, будь ласка.</p>
<p>&nbsp;</p>
<p>РОЗЕНКО П.В. Щодо відповідності чи не відповідності цих даних. Я думаю, що в плані здійснення парламентського контролю ви як комітет Верховної Ради України, в тому числі можете заслухати на своєму засіданні інформацію Міністерства охорони здоров'я щодо тих даних, які сьогодні нам поступають, в тому числі і мені як віце-прем'єру України, і вам надаються як в комітет.</p>
<p>&nbsp;</p>
<p>ГОЛОВУЮЧИЙ. Будь ласка, Олександр Домбровський, "Блок Петра Порошенка". Увімкніть мікрофон.</p>
<p>&nbsp;</p>
<p>10:47:50</p>
<p>ДОМБРОВСЬКИЙ О.Г.</p>
<p>Олександр Домбровський, 11 виборчий округ, Вінниччина. У мене запитання, шановні колеги, до віце-прем’єр-міністра України Геннадія Зубко. Шановний Геннадій Григорович, дякуючи і роботі, і позиції народних депутатів України, і українському уряду, у Верховну Раду внесена частина законопроектів, яка стосується проблем з енергоефективністю, енергозбереженням в Україні. На жаль, я мушу констатувати, що руки у Верховної Ради до цих законопроектів поки що не дійшли. На жаль, тому що це критичні законопроекти, я звертаю увагу, які нам потрібні для підготовки до опалювального сезону. Але моє запитання в слідуючому. В Верховній Раді немає поки що двох ключових законопроектів: це про енергоефективність як базовий законопроект, який повинен бути, і про енергоефективність в будівлях, який також критично необхідний нам для запуску всіх…</p>
<p>&nbsp;</p>
<p>ГОЛОВУЮЧИЙ. Десять секунд. Дайте завершити.</p>
<p>&nbsp;</p>
<p>10:49:04</p>
<p>ДОМБРОВСЬКИЙ О.Г. … який критично нам необхідний для запуску всіх інструментів енергетичної модернізації країни.</p>
<p>Дякую.</p>
<p>&nbsp;</p>
<p>10:49:17</p>
<p>ЗУБКО Г.Г.</p>
<p>Шановні народні депутати! Шановний Олександр Георгійович! Я дуже дякую за це запитання, тому що, коли запитують яким чином сьогодні українці можуть зменшити свої рахунки, то я кажу саме головне – це зменшити обсяги споживання за рахунок енергоефективних заходів.</p>
<p>І я дійсно хотів би звернутися до шановних колеги, з тим, щоби ми підготували пакетне голосування, а, можливо, виділили один день для розгляду законів про енергоефективність, які знаходяться вже в парламенті, які пройшли практично комітет, які отримали позитивні висновки. І до тих законопроектів, які говорив пан Домбровський, я б додав би ще дуже важливий Закон про комерційний облік, це той закон, який розшиває низку питань прав споживача і відповідальності надавача послуг.</p>
<p>І, якщо перерахувати зараз всі законопроекти, які є в парламенті, це: закон 4334 – про виробництво теплової енергії з альтернативних джерел енергії; закон 4549 – про інвестиційні можливості; закон 4581 – з приводу довгострокових контрактів, які можуть укладати в енергосервійсній галузі; закон 4555 – це про альтернативне джерело енергії з точки зору впровадження типових насосів; закон про адміністративні послуги, які дають можливість виробництво комбіноване як з альтернативних джерел енергії так і з газу; закон про альтернативні види палива; закон про комерційний облік послуг; закон про енергоефективність будівель; закон про енергоефективність. І саме головне – ми підходимо зараз до впровадження фонду енергоефективності.</p>
<p>Тому я прошу всіх народних депутатів ще раз звернути увагу. Сьогодні найдешевше джерело заміни газу це енергоефективне вкладення. Це саме та&nbsp;стратегія, яка дасть можливість вийти&nbsp; країні з імпорту до експорту газу. Тому я попросив би всіх шановних народних депутатів звернутися до&nbsp; керівництва&nbsp;&nbsp; парламенту для того, щоб ми могли розглянути законопроекти, які є в парламенті…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити, 15 секунд.</p>
<p>&nbsp;</p>
<p>ЗУБКО Г.Г. … в пакетному&nbsp; вигляді. Нам дуже важливо, щоб це йшло в комплексі і важливо, щоб це відбулося саме до кінця цієї сесії. Чому? Тому що ми маємо&nbsp; час підготовки до опалювального сезону, ми можемо розв'язати низку питань, які дадуть можливість…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запитання від народного депутата Бондара від "Народного фронту".</p>
<p>&nbsp;</p>
<p>10:51:54</p>
<p>БОНДАР М.Л.</p>
<p>Дякую.&nbsp; Бондар Михайло, 119 виборчий округ.&nbsp; У мене таке прохання до членів Кабінету Міністрів. Ви знаєте, що проблематика&nbsp; шахтарів зараз&nbsp; дуже така велика, на кожних ефірах про неї розмовляють. Була, наприклад, недавно колегія якраз по цьому питанню, збиралися у Львові з представниками місцевої&nbsp; влади, з представниками шахтарських колективів. І одною&nbsp; з вирішення проблеми,&nbsp; забезпечення шахтарів заробітною&nbsp; платою, реалізації їхньої продукції, є Розпорядження Кабінету Міністрів щодо збільшення експортного потенціалу електроенергії, де все-таки буде&nbsp; можливість реалізовувати шахтарську продукцію. Дуже велике прохання якнайшвидше розглянути це розпорядження, прийняти&nbsp; його і в такий спосіб зняти хоч частково проблематику шахтарів. Дякую.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:53:18</p>
<p>КІСТІОН В.Є.</p>
<p>Шановні народні депутати,&nbsp; дійсно,&nbsp; проблематика вугільної галузі – це питання на сьогоднішній день, над яким працює уряд. І на сьогоднішній день на рівні Міністерства енергетики та вугільної промисловості створена відповідна робоча група, яка досить серйозно опікується даним питанням. І в першу чергу нам необхідно сформувати енергетичний баланс нашої&nbsp; держави, де суттєвою складовою буде питання вугільної промисловості. Тому ми беремо на себе відповідні зобов'язання для того, щоб в найкоротші терміни вирішити ті питання, які накопичилися і в тому числі і в вугільній галузі на даний час.</p>
<p>Дякую.</p>
<p>&nbsp;</p>
<p>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:53:51</p>
<p>ГОЛОВУЮЧИЙ. Будь ласка, Добродомов Дмитро Євгенович.</p>
<p>&nbsp;</p>
<p>10:53:54</p>
<p>ДОБРОДОМОВ Д.Є.</p>
<p>Дмитро Добродомов, партія "Народний контроль". В мене питання до міністра соцполітики пана Реви.</p>
<p>Скажіть, будь ласка, була проблема 2 роки поспіль щодо протезування за кордоном інвалідів АТО, власне, тих поранених бійців, були виділені кошти. І, якщо ви володієте інформацією, то в 2014 році вони взагалі не були освоєні. Минулоріч з 150 мільйонів було освоєно всього-на-всього 17 і решта коштів пішли чомусь на інші програми. Зараз там порушена кримінальна справи і в мене є два питання.</p>
<p>Перше. Чи провели ви всередині службове розслідування і розібралися з тим, хто допустив це службове недбальство? Саме так кваліфікують його правоохоронці.</p>
<p>І друге. Яким чином виконуватиметься програма цьогоріч? І чи не буде там таких самих проблем, бо… потребуючих на протезування, тим паче, за кордоном є достатньо. Дякую.</p>
<p>&nbsp;</p>
<p>10:55:07</p>
<p>РОЗЕНКО П.В.</p>
<p>Я почну… Дозвольте почати мені відповідати на це питання, тому що було питання про попередніх 2 роки. І я просив би народних депутатів України не спекулювати тут в цьому залі на проблемах, які мають, зокрема, інваліди і учасники антитерористичної операції. Всі люди, які… всі наші хлопці, які потребували протезування за кордоном в минулі півтора року це протезування отримали. Ви говорите про планові показники. Минулого року… Справді, як формувалися планові показники 2015 року? Коли вони планувалися? Наприкінці 2014 року, коли формувався Державний бюджет України 2015 року. Ви пам'ятаєте, що тоді був пік військової ескалації, тоді ще не були підписані Мінські угоди. І ми, справді, з запасом формували плани на 2015 рік по протезуванню хлопців за кордоном. Але, слава Богу, що&nbsp; нам цих кошті не довелося витратити і у нас потреба була для протезування за кордоном на рівні 14 осіб.</p>
<p>&nbsp;Сьогодні здійснено все необхідне протезування для тих людей, які потребували протезування в 2015 році. Зараз готуються до протезування, наскільки я не помиляюсь, біля 8 чоловік. Все необхідне протезування&nbsp; для наших героїв учасників АТО, що стосується внутрішнього&nbsp; протезування, чи зовнішнього протезування за кордоном – буде здійснено на 100 відсотків. Кошти під це є, необхідні програми на це є і ми забезпечуємо кожного інваліда учасника АТО необхідними, і технічними засобами, якщо це потрібно, і засобами протезування. В цьому можете мати нашу жорстку гарантію.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Тарасюк Борис Іванович. Борис Іванович,&nbsp; будь ласка.&nbsp;&nbsp;</p>
<p>&nbsp;</p>
<p>10:57:20</p>
<p>ТАРАСЮК Б.І.</p>
<p>Я прошу надати слово колезі Євтушку Сергію.</p>
<p>&nbsp;</p>
<p>10:57:26</p>
<p>ЄВТУШОК С.М.</p>
<p>Сергій Євтушок&nbsp; фракція&nbsp; "Батьківщина". Я, напевно, не з запитанням хочу звернутися до віце-прем'єра&nbsp; Геннадія&nbsp; Григоровича, оскільки не бачу представників Міністерства інфраструктури. Але хотів би, щоб ви зафіксували і дистанціювали все-таки&nbsp; мою гостру рекомендацію, по суті, яка говорить про те, що в Україні будуються дороги і ми бачимо як&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Світовий банк допомагає, але ці дороги будуються під назвою "дороги – вбивці".&nbsp; Немає жодного контролю:&nbsp; на цих дорогах гине (по статистиці) 12&nbsp; чоловік в день і це тільки&nbsp; ті, котрі загинули прямо на місці, а ще&nbsp; ті, котрі доїжджають і по дорозі гинуть, і це ще 3 людини - на війні стільки&nbsp; не гине.&nbsp;</p>
<p>Тому засоби контролю необхідно негайно впроваджувати&nbsp; в&nbsp; Україні. Зараз робоча група&nbsp;&nbsp;&nbsp; при Міністерстві інфраструктури напрацьовує&nbsp; Закон про дорожній фонд з якого, по моїх даних,&nbsp; намагаються&nbsp; виключити 5 відсотків, які передбачали…</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. 10 секунд дайте завершити,&nbsp; будь ласка.&nbsp;&nbsp;&nbsp;</p>
<p>&nbsp;</p>
<p>10:58:32</p>
<p>ЄВТУШОК С.М. … представники славного Комітету з питань транспорту хочуть прибрати цю норму.</p>
<p>Візьміть на контроль, я також звертаюся до Президента України, нехай він теж зверне на це увагу, що гинуть українці.</p>
<p>&nbsp;</p>
<p>ГОЛОВУЮЧИЙ. Будь ласка, спочатку – міністр, потім – віце-прем'єр по хвилині, по хвилині.</p>
<p>&nbsp;</p>
<p>10:59:27</p>
<p>КРАВЦОВ Є.П.</p>
<p>Дуже дякую за запитання.</p>
<p>Що стосується законопроекту про дорожній фонд? Саме так, зараз в Міністерстві інфраструктури працює робоча група щодо опрацювання проекту Закону про дорожній фонд для того, щоб нарешті вирішити питання з фінансування будівництва доріг. Робоча група засідала цього тижня у понеділок, друге засідання буде вже сьогодні о 15 годині, ми вас запрошуємо для обговорення.</p>
<p>Питання про 5 відсотків піднімалося, обговорювалося, є різні думки з цього приводу. Річ у тому, що в сам дорожній фонд на фінансування утриманих доріг вже включена сума. Деякі депутати говорять про те, що включення окремо 5 відсотків є повторенням тих сум, що вже включені у будівництво доріг. При будівництві доріг в кошторисну документацію, в план, в проект включені кошти щодо засобів, щодо контролю за безпекою. Тому окреме фінансування може бути дублюванням цих коштів, ми цього також не маємо допустити. Сподіваюсь, відповів на ваше запитання.</p>
<p>&nbsp;</p>
<p>ГОЛОВУЮЧИЙ. Так, будь ласка, тепер пану Реві слово.</p>
<p>&nbsp;</p>
<p>11:00:27</p>
<p>КІСТІОН В.Є.</p>
<p>Дозвольте декілька слів доповнити першого заступника міністра інфраструктури. Я ще раз запрошую, шановні депутати, до участі в робочій групі, завдання у нас стоїть досить не просте, до вересня місяця підготувати весь пакет законодавчого забезпечення про проведення організації управлінь українськими автомобільними дорогами. Тому ми запрошуємо, тому що завдання наше спільне. І для того, щоб дані законопроекти були… сприймалися безпосередньо більшістю зала, ми запрошуємо всіх до роботи.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Бабак передає слово для виступу Пастуху. Будь ласка, включіть мікрофон.</p>
<p>&nbsp;</p>
<p>11:00:56</p>
<p>ПАСТУХ Т.Т.</p>
<p>Тарас Пастух, "Об'єднання "Самопоміч". В мене запитання до першого заступника міністра оборони Івана Степановича Руснака. Андрій Володимирович! Пане головуючий! Пане головуючий, Андрій Володимирович! У мене запитання до першого заступника міністра оборони і пропозиція до нас. Питання стосується наступного: два роки тому Герой України Петраковський отримав поранення прикриваючи відхід нашого бойового підрозділу. В результаті після цього поранення і невдалого надання медичної допомоги він потрапив в кому і зараз знаходиться в критичному стані. На жаль, ті кошти, які ми виділили на програму і ця програма, яка потребує додаткового фінансування, і ті кошти потрібні не тільки йому в повному об'ємі не може потягнути фінансування його лікування. Тому у мене прохання до першого заступника міністра оборони, зараз терміново скликати консиліум наших лікарів, направити їх в Польщу, де він перебуває на лікуванні для того, щоб зробити…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; завершуйте, 30 секунд.</p>
<p>&nbsp;</p>
<p>11:02:09</p>
<p>ПАСТУХ Т.Т. Для того, щоб продовжити консультації лікарів з іноземними фахівцями і обрати оптимальний спосіб його лікування.</p>
<p>І, Андрій Володимирович, у мене прохання, Андрій Володимирович…</p>
<p>&nbsp;</p>
<p>ГЕРАЩЕНКО І.В. Почули, будь ласка…</p>
<p>&nbsp;</p>
<p>11:02:46</p>
<p>ПАСТУХ Т.Т. І у мене прохання,&nbsp; для того, щоб сьогодні, оскільки нам не вистачає коштів в державному бюджеті від імені Верховної Ради звернутися до місцевих бюджетів, до міських рад, звернутися до наших меценатів для того, щоб ми&nbsp; всією Україною врятували нашого героя. Це є завдання, коли людина…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершуйте пан Тарас, ще 30 секунд, але завершуйте вже, будь ласка</p>
<p>&nbsp;</p>
<p>ПАСТУХ Т.Т. Це є наш святий обов'язок, коли людина віддавала життя за свою країну і, слава Богу, врятували це життя, сьогодні всією країною врятувати його здоров'я і повернути його назад до своєї сім'ї, до своїх батьків. Тому прохання, щоб ми від Верховної Ради вийшли з такою ініціативою до міських бюджетів, до меценатів і ці кошти сьогодні потрібно терміново зібрати для того, щоб врятувати його життя і здоров'я.</p>
<p>Дякую.</p>
<p>&nbsp;</p>
<p>11:03:14</p>
<p>РУСНАК І.С.</p>
<p>Дякую за запитання.</p>
<p>Я хочу сказати, що є рішення міністра оборони України з цього питання і 22 червня виїжджають представники міністерства оборони України – це головний терапевт, головний невропатолог, а також представник міністерства від МОЗу України, головний нейрохірург, вони виїжджають до Польщі до клініки, де буде визначено порядок підготовки заключень і направлення Петраківського до клініки Сполучених Штатів Америки. Тобто питання, в принципі, вирішується. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І останнє запитання. Мамчур Юлій Валерійович, будь ласка.</p>
<p>&nbsp;</p>
<p>11:04:01</p>
<p>МАМЧУР Ю.В.</p>
<p>Прошу передати слово колезі Олегу Барні.</p>
<p>&nbsp;</p>
<p>11:04:09</p>
<p>БАРНА О.С.</p>
<p>Доброго дня. У мене запитання до заступника міністра фінансів і відповідно віце-прем'єр-міністра щодо недопущення реалізації Державної фіскальної інспекції шляхом утворення регіональних офісів та позбавлення статусу юридичної особи обласних ДФІ, особливо в цей час, коли фінансова дисципліна бажає, м'яко кажучи, бути кращою, при цьому втрачається оперативність і збільшуються кошти на відрядження, не кажучи про те, що порушується взаємодія фінінспекції із місцевими органами влади.</p>
<p>Друге запитання стосується заступника міністра транспорту. Вже кілька місяців назад, як відповідною комісією ще старого уряду було призначено на конкурсі директора державного аеропорту "Бориспіль" Солончука. Поряд з тим, до даного часу це рішення комісії не виконується. Я прошу вас звернути увагу, щоб навести порядок в…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>11:05:15</p>
<p>БАРНА О.С. … щоб навести порядок у державному аеропорту, призначити відповідну особу, яку обрала комісія, і відповідно забезпечити належну роботу цього аеропорту.</p>
<p>Поряд з тим, я прошу вас розробити комплексну програму щодо збільшення перевезень вантажних через водні артерії та залізничний транспорт задля забезпечення збереження автомобільних доріг, на які витрачається зараз сотні мільйонів і мільярди гривень. Дякую.</p>
<p>&nbsp;</p>
<p>ГОЛОВУЮЧИЙ. Буде відповідь від уряду? Будь ласка.</p>
<p>&nbsp;</p>
<p>11:06:32</p>
<p>КАПІНУС Є.В.</p>
<p>Я щиро дякую за запитання.</p>
<p>Я хотів би сказати, що на сьогодні ми маємо складну ситуацію, оскільки, з одної сторони, бюджет&nbsp; потребує наповнення, і абсолютно з вами погоджуємося. Але, з іншої сторони, ми маємо значні запитання зі сторони бізнесу щодо тиску, який здійснюється зі сторони Державної фіскальної служби.</p>
<p>У зв'язку з цим за дорученням Прем’єр-міністра сьогодні було створено робочу групу по опрацюванню найкращої моделі і полегшення для бізнесу, але яка б дала можливість, скажем, отримати позитивний результат по надходженнях&nbsp; при зменшенні&nbsp; навантаження на наших підприємців.</p>
<p>Я запрошую всіх до цієї робочої групи. Сподіваюся, що ми найдемо модель, яка буде найбільш оптимальною і зробимо цю систему функціональною і сприятливою для бізнесу. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги і шановні члени уряду! Ще надійшло від двох фракцій – фракції "Батьківщина" і фракції Радикальної партії – заявка на виступ. І це буде вже останній виступ, після того буде заключне слово&nbsp; від уряду, і ми завершимо "годину запитань до Уряду".</p>
<p>Це буде запитання чи виступ? Фракції, скажіть.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>&nbsp;ГОЛОВУЮЧИЙ. Запитання до уряду. Запитання від двох фракцій.</p>
<p>Колеги, це по Регламенту заяви від двох фракцій. <i>(Шум у залі) </i></p>
<p>&nbsp;</p>
<p>&nbsp;ГОЛОС ІЗ ЗАЛУ. Можна запитання?</p>
<p>&nbsp;</p>
<p>ГОЛОВУЮЧИЙ. Будь ласка. Будь ласка, будь ласка. Включіть мікрофон. Виступати буде Олег Ляшко.</p>
<p>&nbsp;</p>
<p>11:07:35</p>
<p>ЛЯШКО О.В.</p>
<p>Олег Ляшко, Радикальна партія. Коли головуючий щойно оголосив, що є запитання від Радикальної партії, від "Батьківщина", подивіться, як урядовці захвилювалися.</p>
<p>Чого ви боїтеся запитань від&nbsp; опозиційної фракції Радикальної партії? Тому що ви брешете людям чи тому, що вам немає чого сказать? Чого ви, пане віце-прем'єр Розенко, скакаєте, обурюючись, коли ви селянам рекомендуєте відмовлятися від&nbsp; газу? Чому ви не підкажете селянам, як м вернути гроші, які вони вклали в газифікацію, підвідні газопроводи до села, обв'язку? Чим їм опалювати хати, коли вони труби викинули?</p>
<p>У мене питання до віце-прем'єра&nbsp; Зубка. Чому ви сьогодні поприходили сюди веселі, задоволені і не відповіли на елементарне: як людям тарифи платить? Найключовіше, найважливіше питання. ви на нього не відповідаєте, брешете людям невідомо про що.</p>
<p>Я питаю, де міністр фінансів, директор трьох офшорних компаній Данилюк. Чи звільнився він з посади директора трьох офшорних компаній, чи продовжує виконувати ці функції?</p>
<p>Тому ми, по-перше…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ЛЯШКО О.В. Тому, по-перше, ми вимагаємо від вас, щоб ви по суді громадянам сказали: як вони зимою будуть виживати, як вони будуть сплачувати тарифи, коли ви скасуєте свою драконівську постанову, якою ви встановили корупційну ціну на газ, 7 тисяч гривень за тисячу кубів, при собівартості газу власного видобутку півтори тисячі гривень. Що з селянам робити з ціною на молоко копійчаною? Що робити з цінами на паливо? Що робити з мінімальними соціальними потребами? От про що ви повинні відповідати, а не прийшли тут, як …… посміялись, і пішли.</p>
<p>&nbsp;</p>
<p>ГОЛОВУЮЧИЙ. Шановні колеги, шановні друзі, я хочу вам нагадати, у нас є 30 хвилин виступів від народних депутатів, просто треба бути на місцях, проводити запис і тоді у вас буде передбачене законом право дати запитання.</p>
<p>Будь ласка, заключне слово Геннадію Зубко.</p>
<p>&nbsp;</p>
<p>11:09:49</p>
<p>ЗУБКО Г.Г.</p>
<p>Дякую, шановний пане Голово.</p>
<p>Я&nbsp; б хотів би взагалі нагадати шановному пану голові фракції про те, що він блокує сьогодні трибуну і не дає можливості конструктивної розмови взагалі уряду з парламентом і з українським народом для того, щоб відповісти на ці всі питання.</p>
<p>По-друге, я хотів би нагади шановному народному депутату, що сьогодні потрібно працювати в округах з людьми, так, для того, щоб їм донести інформацію, що сьогодні потрібно разом українському народу разом з українським урядом і з українським парламентом виходити з тої фінансової кризи, яка була ще створена в минулому році і позаминулому році. І на сьогоднішній день той план, який запропонований урядом, він дає конкретну маршрутну карту для нас як уряду, для парламенту з переліком законопроектів і для українського народу, що потрібно разом зробити для того, щоб дійти до ситуації коли ми будемо енергонезалежною державою, виймемо всі ці корупційні ризики, які вимивали сотнями мільярдів доларів з державного бюджету, і покарали тих винних, які повинні сидіти за це в тюрмі.</p>
<p>Я вам дякую за увагу, шановні народні депутати. До наступних зустрічей.</p>
<p>&nbsp;</p>
<p>ГОЛОВУЮЧИЙ. Дякую, дякую.</p>
<p>Ми дуже шануємо співпрацю нашу. Дуже дякую міністрам за активну участь в комітетах.</p>
<p>Давайте подякуємо нашому уряду за годину роботи і за… побажаємо їм успіху в нашій спільній роботі по реформуванню України. Дякую вам, "година запитано до Уряду" завершена.</p>
<p>Шановні колеги, згідно Регламенту у нас зараз йде оголошення депутатських запитів, які надійшли. У нас накопичення депутатських запитів є досить значне. І ми спробуємо, щоб усі їх були озвучені, бо народні депутати, які подавали запити, вони часто скаржаться, що надто довго доводиться чекати, поки вони будуть озвучені з трибуни. І тому для зачитання депутатських запитів я запрошую до слова Першого заступника Голови Верховної Ради України Ірину Геращенко. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:11:54</p>
<p>ГОЛОВУЮЧИЙ. Дякую, шановний пане голово.</p>
<p>Дійсно у нас накопичилося 261 депутатський запит. І ми сьогодні всі їх обов'язково оголосимо. Але спочатку надійшли запити народних депутатів України до Президента України. Як вам відомо, згідно Регламенту для того, щоб направити такий запит до Президента, нам спочатку потрібно поіменно проголосувати підтримку запиту і набрати не менше 150 голосів, а потім вже про направлення Президенту ми маємо зібрати 226 голосів. Тому прошу не виходити із сесійної зали і підтримати запит народного депутата України до Президента України Андрія Лопушанського, Андрія Лопушанського запит до Президента України щодо невиконання рішення 43 сесії шостого скликання Старосамбірської міської ради від 27 лютого 2014 року №2056 "Про вшанування пам'яті Героя України Сольчаника Богдана Зіновійовича, жителя міста Старий Самбір. Прошу поставити на підтримку цього запиту голосування.</p>
<p>&nbsp;</p>
<p>11:13:16</p>
<p>За-89</p>
<p>По фракціям, будь ласка, покажіть. На жаль, важливий запит не набрав необхідної кількості голосів. Моя рекомендація: направити на Адміністрацію Президента цей запит, і ще раз переформавувати до Президента. Можливо, наступної п'ятниці наші депутати будуть більш відповідально приходити на роботу.</p>
<p>Наступний запит шановного депутата Юрія-Богдана Шухевича до Президента України стосовно зняття грифу "опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР і СРСР, колишніх перших секретарів обкомів Компартії України тощо та членів їх сімей, котрим обчислюють пенсії, виходячи з посадового окладу Міністра Кабінету Міністрів України та припинення виплати пенсій цим особам. Прошу поставити голосування на підтримку цього запиту.</p>
<p>&nbsp;</p>
<p>11:14:26</p>
<p>За-85</p>
<p>На жаль, немає необхідно кількості.&nbsp;</p>
<p>По фракціям. Дякуємо.</p>
<p>Наступний запит Юрія Бойка до Президента України стосовно особливостей реформування системи захисту прав дитини в Україні, оголошеної владою ініціативи щодо ліквідації до 2020 року шкіл-інтернатів. Прошу поставити, на підтримку цього запиту, голосування.</p>
<p>&nbsp;</p>
<p>11:15:05</p>
<p>За-87</p>
<p>На жаль, не набрала ця ініціатива необхідної кількості голосів.</p>
<p>Шановні колеги, я переходжу до інших депутатських запитів.</p>
<p>Отже, запит народного депутата Віктора Развадовського до голови Житомирської обласної ради, голови Житомирської обласної державної адміністрації щодо виділення коштів на виготовлення проектно-кошторисної документації для заміни даху в загальноосвітній школі І-ІІ ступенів села Малий Браталів Любарського району Житомирської області.</p>
<p>Запит Віктора Развадовського до міністра інфраструктури України, голови Житомирської обласної державної адміністрації щодо облаштування зупинки громадського транспорту в районі автомобільної дороги Житомир-Чернівці в селі Дениші Житомирського району Житомирської області.</p>
<p>Вікторії Пташник до міністра юстиції України щодо порушення Міністерством юстиції України вимог законодавства про державну службу при призначенні керівника департаменту з питань судової роботи та банкрутства та можливого втручання представників Міністерства юстиції України в діяльність науково-дослідних судових експертиз.</p>
<p>Олександра Абдулліна до виконуючого обов'язки міністра охорони здоров'я України, президента Національної академії медичних наук України, голови Рівненської обласної державної адміністрації про проведення термінової операції у клініці Філатова та подальше лікування за бюджетні кошти Котяш Мілани, - дитини з малозабезпеченої родини, яка проживає в ІІІ зоні забруднення внаслідок аварії на ЧАЕС у селі Залужжя Дубровицького району Рівненській області.</p>
<p>Валерія Давиденка до Прем'єр-міністра України щодо нагальної потреби у виділенні коштів за бюджетною програмою КПКВК 2301360 "Лікування громадян України за кордоном".</p>
<p>Михайла Бондаря до виконуючого обов'язки голови Державного агентства автомобільних доріг України щодо включення до переліку доріг, які можуть бути відремонтовані за рахунок коштів за бюджетною програмою "Розвиток мережі та утримування автомобільних доріг загального користування", автомобільну дорогу загального користування державного значення Т-14-25 на ділянці міста Кам'янка-Бузька - села Богданівка (в межах Кам'янка-Бузького та Буського районів Львівської області).</p>
<p>Михайла Бондаря до голови Наглядової ради Публічного акціонерного товариства "Укрнафта" щодо закупівлі ПАТ "Укрнафта" комплектуючих з Російської Федерації для ремонту глибинних насосів марки ЕЦНМ (К) 5 та інших моделей.</p>
<p>Остапа Єднака до Генерального прокурора України, прокурора Івано-Франківської області стосовно надання інформації про стан (результат) розслідування кримінальних проваджень щодо вчинених громадянином Ігорем Тимочко кримінальних правопорушень в період його перебування на посаді директора ДП "Вигодське лісове господарство".</p>
<p>Артура Мартовицького до Прем'єр-міністра України щодо виплати стипендій.</p>
<p>Владислава Бухарєва до Прем'єр-міністра України щодо виділення коштів з Державного бюджету України на 2016 рік для капітального ремонту відрізку дороги Р-45 Суми-Краснопілля-Богодухів-Валки, що проходить територією Великописарівського району Сумської області.</p>
<p>Владислава Бухарєва до Голови Верховної Ради України про звернення депутатів Лебединської міської ради Сумської області щодо прискорення розгляду та прийняття проекту Закону України "Про внесення змін до деяких законодавчих актів України щодо розширення повноважень органів місцевого самоврядування з управління земельними ресурсами та посилення державного контролю за використанням і охороною земель" (реєстр. №4355 від 31 березня 2016 року).</p>
<p>Ірини Єфремової до міністра освіти і науки України щодо ситуації навколо закриття Башилівської ЗОШ І-ІІІ ступенів села Башилівка Близнюківського району Харківської області.</p>
<p>Андрія Кота до Голови Служби безпеки України, Генерального прокурора України щодо перевірки інформації.</p>
<p>Якова Безбаха до Уповноваженого Верховної Ради України з прав людини, Національного банку України, Міністерства юстиції України, Міністерства внутрішніх справ України щодо довготривалого невиконання судового рішення, ухваленого на користь приватного підприємства "Агропром-Центр".</p>
<p>Юрія Македона до голови Вищої кваліфікаційної комісії суддів України щодо первинного кваліфікаційного оцінювання суддів Апеляційного суду міста Києва.</p>
<p>Олени Сотник до Уповноваженого Верховної Ради України з прав людини, міністра юстиції України, Голови Служби безпеки України щодо правового статусу СІЗО СБ України та відділу забезпечення досудового слідства СБ України.</p>
<p>Ігоря Гузя до міністра екології та природних ресурсів України щодо екологічної ситуації, пов'язаної із забрудненням річки Західний Буг.</p>
<p>Ігоря Гузя до міністра внутрішніх справ України щодо необхідності створення Володимир-Волинського відділу поліції Головного управління Національної поліції у Волинській області.</p>
<p>Олександра Дехтярчука до міністра екології та природних ресурсів України, Генерального прокурора України щодо законності оренди водних об'єктів на територіях Підгаєцької сільської ради Млинівського району приватним підприємцем Шевчуком Михайлом Йосиповичем.</p>
<p>Івана Рибакадо Віце-прем'єр-міністра України Володимира Кістіона, виконуючого обов'язки Голови Державного агентства автомобільних доріг України, міністра інфраструктури України щодо виділення з Державного бюджету України 100 мільйонів гривень на ремонт автомобільних доріг Чернівецької області та контроль за використанням бюджетних коштів.</p>
<p>Івана Рибака до Прем'єр-міністра України, міністра освіти і науки України, міністра фінансів України щодо розгляду можливості виділення коштів для покращення матеріально-технічної бази Вижницького коледжу прикладного мистецтва імені Шкрібляка.</p>
<p>Олексія Порошенка до Прем'єр-міністра України щодо забезпечення житлом військовослужбовців Вінницького гарнізону.</p>
<p>Юрія Тимошенка&nbsp; до міністра освіти і науки України щодо вирішення питання дофінансування Коломийського інституту Державного вищого навчального закладу "Прикарпатський національний університет імені Василя Стефаника".</p>
<p>Юрія Тимошенка до міністра внутрішніх справ України щодо встановлення підрозділу правоохоронного органу, що здійснював конвоювання та охорону Віталії&nbsp; Заверухи, та притягнення винних у вчиненні правопорушень осіб до відповідальності.</p>
<p>Анатолія Кузьменка до&nbsp; Прем'єр-міністра України щодо зазначення проблемних питань в системі регулювання міжбюджетних відносин та пропозиції по напрямкам відносно їх вдосконалення.</p>
<p>Анатолія Кузьменка&nbsp; до Прем'єр-міністра України щодо вирішення питання спрямування коштів від сплати екологічного податку на заходи, пов'язані з реконструкцією, будівництвом мереж водопостачання сільських населених пунктів.</p>
<p>Оксани Юринець до виконуючого обов'язки&nbsp; міністра охорони здоров'я України щодо здійснення контролю у сфері охорони здоров'я населення.</p>
<p>Андрія Кісельова до віце-прем'єр-міністра України Павла Розенка щодо необхідності вжиття невідкладних заходів, направлених на розмитнення гуманітарного вантажу, призначеного для вихованців Центру допомоги дітям "Отчий дім", міської лікарні та багатодітних сімей міста Покровська Донецької області.</p>
<p>Володимира&nbsp; Гусака до міністра енергетики та вугільної промисловості України стосовно надання інформації щодо імпорту вугільної продукції за 2015 рік.</p>
<p>Юрія Бойка до Прем'єр-міністра України стосовно невідкладного втручання та вжиття дієвих заходів щодо припинення неконтрольованої вирубки лісів у Карпатському регіоні, ефективності формування та реалізації державної політики в галузі лісового господарства.</p>
<p>Віталія Гудзенка&nbsp; до Прем'єр-міністра України щодо незадовільної роботи Міністерства охорони здоров'я України в частині забезпечення вакцинами пологових будинків та дитячих поліклінік Білоцерківського, Володарського, Сквирського, Ставищанського, Таращанського та Тетіївського районів Київської області.</p>
<p>Віталія Гудзенка&nbsp; до начальника Служби автомобільних доріг у Київській області щодо капітального ремонту автомобільної дороги місцевого значення (Обухів-Деремезна-Перегонівка-Василів).</p>
<p>Дмитра Добродомова до міністра соціальної політики України щодо необхідності удосконалення Закону України "Про загальнообов'язкове державне пенсійне страхування" в частині покращення соціального забезпечення пенсіонерів, які вийшли на пенсію до 2010 року.</p>
<p>Дмитра Добродомова до першого заступника міністра економічного розвитку і торгівлі України, голови правління публічного акціонерного товариства «Укргазвидобування», президента правління публічного акціонерного товариства "Укртрансгаз", голови правління Національної акціонерної компанії "Нафтогаз України" щодо інформування громадян України про бюджетні кошти, які були направлені на виплату заробітних плат керівництву підприємств газового сектору України.</p>
<p>Володимира Литвина до виконуючого обов'язки міністра охорони здоров'я України, голови Житомирської обласної ради, голови Житомирської обласної державної адміністрації щодо збереження існуючої мережі медичних (фармацевтичних) коледжів Житомирської області та недопущення їх об'єднання в структуру комунального вищого навчального закладу "Житомирський інститут медсестринства".</p>
<p>Володимира Литвина до Прем'єр-міністра України щодо вжиття невідкладних вичерпних заходів реагування на катастрофічну екологічну ситуацію.</p>
<p>Ігоря Шурми до Прем'єр-міністра України, Генерального прокурора України щодо катастрофічної ситуації, викликаної відсутністю вакцин, що призведе до епідемій багатьох інфекційних хвороб в Україні.</p>
<p>Ігоря Шурми до Прем'єр-міністра України щодо недопустимості скорочення майже 7 тисяч працівників охорони здоров'я в 2016 році внаслідок катастрофічно недостатнього рівня фінансового та матеріального забезпечення галузі охорони здоров'я Львівської області.</p>
<p>Володимира Арешонкова до Прем'єр-міністра України про впровадження більш дієвих і ефективних методів боротьби з крадіями лісу.</p>
<p>Володимира Арешонкова до міністра внутрішніх справ України про об'єднання зусиль у боротьбі з нелегальним видобутком бурштину.</p>
<p>Івана Балоги до Прем'єр-міністра України щодо внесення змін до переліку корисних копалин загальнодержавного та місцевого значення.</p>
<p>Сергія Лабазюка до Кабінету Міністрів України, Міністерства охорони здоров'я України щодо тотального дефіциту вакцин та ліків, що запобігають розвитку та сприяють подальшому лікуванню небезпечних захворювань, зокрема, сказу, ботулізму, правця, укусів змій.</p>
<p>Ярослава Дубневича до міністра оборони України, заступника Генерального прокурора України,&nbsp; Головного військового прокурора щодо проведення службового розслідування за фактами нецільового використання сучасного мобільного польового експедиційного госпіталю другого рівня за кваліфікацією НАТО.</p>
<p>Ярослава Дубневича до міністра оборони України, Військового прокурор Західного регіону України, заступника Генерального прокурора України, Головного військового прокурора щодо проведення службового розслідування обставин отримання травми військовослужбовцем.</p>
<p>Василя Яніцького до Прем'єр-міністра України, виконуючого обов'язки міністра охорони здоров'я України і голови Рівненської обласної державної адміністрації щодо забезпечення лікування важкохворих в Рокитнівському районі Рівненської області.</p>
<p>Юрія Бублика до Прем'єр-міністра України про порушення прав територіальної громади Великорублівської сільської ради Котелевського району Полтавської області через зняття з фінансування конкурсного проекту з придбання пожежного автомобіля для даної сільської ради та прилеглих територіальних громад.</p>
<p>Анатолія Денисенка до міністра соціальної політики України щодо стану функціонування закладів санітарно-курортного лікування для оздоровлення дітей у супроводі дорослого.</p>
<p>Анатолія Денисенка до міністра соціальної політики України щодо вдосконалення механізму надання житлових субсидій та посилення соціального захисту окремих категорій громадян.</p>
<p>Олександра Супруненка до Київського міського голови щодо вжиття заходів для посилення безпеки руху дорожнього руху у Дарницькому районі міста Києва.</p>
<p>Романа Мацоли до міністра внутрішніх справ України, Генерального прокурора України щодо ефективного та неупередженого розслідування кримінального провадження по факту незаконної діяльності приватного підприємства "Кансталь", розташованого на території Улашанівської сільської ради Славутского району Хмельницької області.</p>
<p>Романа Мацоли до Голови Державної фіскальної служби України стосовно надання інформації стосовно несвоєчасної виплати бюджетного відшкодування податку на додану вартість згідно податкової декларації за березень 2016 року ТОВ "РОДОРС" та вжиття термінових заходів реагування щодо вирішення питання про повернення суми бюджетного відшкодування даному підприємству.</p>
<p>Віктора Кривенка до Державного підприємства "НАУКОВО-ВИРОБНИЧИЙ КОМПЛЕКС ГАЗОТУРБОБУДУВАННЯ "ЗОРЯ" - "МАШПРОЕКТ", державного підприємства "Енергоринок", Міністерства енергетики та вугільної промисловості України, Національної комісії, що здійснює державне регулювання у сферах енергетики та комунальних послуг, Публічного акціонерного товариства "БАШТАНСЬКИЙ СИРЗАВОД", Адміністрації Президента України, Антимонопольного комітету України, Товариства з обмеженою відповідальністю "САНДОРА", Фонду державного майна України, Товариства з обмеженою відповідальністю "ТРАНСЕЛЕКТРОПОСТАЧ", Ради національної безпеки і оборони України, Товариства з обмеженою відповідальністю СІЛЬСЬКОГОСПОДАРСЬКЕ ПІДПРИЄМСТВО "НІБУЛОН", Миколаївської обласної державної адміністрації, Публічного акціонерного товариства "МИКОЛАЇВОБЛЕНЕРГО", Приватного акціонерного товариства "ЛАКТАЛІС-МИКОЛАЇВ" щодо зменшення постачання електричної енергії в Миколаївської області.</p>
<p>Андрія Павелка до міністра юстиції України щодо проведення перевірки обставин, викладених у зверненні громадської організації "Самооборона майдану в Черкаській області" та вжиття відповідних заходів реагування.</p>
<p>Андрія Павелка до прокурора Черкаської області щодо проведення перевірки обставин, викладених у зверненні громадської організації "Гарант", та вжиття відповідних заходів реагування.</p>
<p>Максима Бурбака до Прем'єр-міністра України щодо добудови II черги гідроакумулюючої електростанції Дністровської ГАЕС та розгляд ініціативи щодо створення енергоострова для забезпечення можливостей постачань електроенергії до країн ЄС.</p>
<p>Сергія Кудлаєнка до міністра оборони України щодо сприяння в наданні Олександру Каневському відповідних документів про звільнення з військової служби та проведення перевірки законності дій керівництва військової частини ПП В 2326.</p>
<p>Сергія Кудлаєнка до міністра внутрішніх справ України про вжиття невідкладних заходів щодо надання добровольцю Олександру Фіщуку статусу учасника бойових дій.</p>
<p>Дмитра Колєснікова до Прем'єр-міністра України щодо банкрутства комунального підприємства "Комбінат шкільного харчування" у місті Жовті Води та позбавлення дітей, хворих та осіб похилого віку безоплатного харчування.</p>
<p>Дмитра Колєснікова до Прем'єр-міністра України щодо права отримання населенням України субсидій та права на пільги згідно з чинним законодавством.</p>
<p>Андрія Лопушанського до віце-прем’єр-міністра України - міністра &nbsp;регіонального розвитку, будівництва та житлово-комунального господарства України щодо необхідних заходів для забезпечення Міженецької та Новоміської об'єднаних територіальних громад Старосамбірського району Львівської області повноцінними субвенціями згідно з Постановою Кабінету Міністрів України №200 від 16 березня 2016 року "Деякі питання надання субвенції з державного бюджету місцевим бюджетам на формування інфраструктури об'єднаних територіальних громад".</p>
<p>Олександра Кодоли до міністра оборони України щодо відновлення порушених прав військовослужбовця Збройних Сил України Щербини Сергія Миколайовича.</p>
<p>Сергія Рудика до Віце-прем’єр-міністра України - міністра регіонального розвитку, будівництва та житлово-комунального господарства України, міністра фінансів України щодо збільшення фінансування програм будівництва (придбання) доступного житла для громадян України.</p>
<p>Сергія Рудика до Генерального прокурора України щодо здійснення ретельної перевірки наведених у програмі "Люстратор 7,62" від 11 травня поточного року фактів журналістського розслідування у справі неповнолітнього кам'янчанина Ігоря Слабенка.</p>
<p>Валентина Дідича&nbsp; до Прем'єр-міністра України, Віце-прем'єр-міністра України В'ячеслава Кириленка, міністра освіти і науки України щодо критичної ситуації, що склалась в системі професійно-технічної освіти Дніпропетровської області.</p>
<p>Сергія Капліна до Прем'єр-міністра України щодо вжиття невідкладних заходів по розробці та затвердженню національної стратегії поводження з відходами за європейськими стандартами.</p>
<p>Сергія Капліна до міністра екології та природних ресурсів України щодо вжиття заходів по недопущенню забруднення повітря отруйними речовинами насіннєвим заводом у селі Лазірки Оржицького району Полтавської області.</p>
<p>Михайла Головка до виконуючого обов'язки міністра охорони здоров'я України, голови Тернопільської обласної державної адміністрації щодо виплати заробітної плати персоналу Вишнівецької районної комунальної лікарні Збаразького району Тернопільської області.</p>
<p>Михайла Головка до Державного агентства автомобільних доріг України, міністра інфраструктури України щодо капітального ремонту автомобільної дороги Збараж-Мусорівці в Збаразькому районі Тернопільської області.</p>
<p>Андрія Іллєнка до міністра інфраструктури України щодо призначення прямого поїзда, що сполучатиме міста Балта, Первомайськ, Кіровоград та Київ.</p>
<p>Андрія Іллєнка до Київського міського голови, Начальника Головного управління Державної служби України з надзвичайних ситуацій у місті Києві, першого заступника прокурора міста Києва, заступника Голови Національної поліції України - начальника Головного управління Національної поліції у місті Києві щодо здійснення перевірки функціонування закладу готельного господарства за адресою: вулиця Братиславська, 6-А в Деснянському районі міста Києва у зв'язку із постійними зверненнями мешканців прилеглих будинків.</p>
<p>Василя Яніцького до Прем'єр-міністра України щодо вирішення питання фінансового забезпечення перевезення пільгових категорій громадян.</p>
<p>Андрія Деркача до Прем'єр-міністра України щодо порушення конституційних прав громадян України на освіту шляхом скорочення фінансування завдяки штучного обмеження дозволеної кількості учнів у сільських школах.</p>
<p>Андрія Деркача до Прем'єр-міністра України щодо дострокового розірвання трудових відносин і звільнення Ігоря Прокопіва з посади Голови правління ПАТ "Укртрансгаз" за антидержавницьку позицію.</p>
<p>Андрія Шипка до Голови Національної поліції України щодо недопущення порушення прав громадян.</p>
<p>Андрія Шипка до міністра освіти і науки України щодо реорганізації шкільної освіти на селі.</p>
<p>Євгена Дейдея до Генерального прокурора України щодо можливих дій окремих посадових осіб Самбірської міської ради.</p>
<p>Сергія Власенка до Генерального прокурора України щодо надання інформації про керівництво Генеральної прокуратури України: відповідність першого заступника Генерального прокурора України, заступників Генерального прокурора України, начальника Департаменту внутрішньої безпеки Генеральної прокуратури України вимогам визначених Законом України "Про очищення влади", Законом України "Про прокуратуру", що висуваються до осіб, які претендують на зайняття посад в Генеральній прокуратурі Україні.</p>
<p>Павла Кишкаря до Голови Служби безпеки України щодо порушення конституційних прав Андрія Дяченко з боку керівництва Управління Служби безпеки України в Кіровоградській області.</p>
<p>Павла Кишкаря до Фонду державного майна України, Державної екологічної інспекції України, Прокуратури міста Києва, Шевченківського районного управління Головного управління Національної поліції у місті Києві щодо забезпечення державного інтересу під час приватизації Миколаївського глиноземного заводу.</p>
<p>Олександра Кодоли до голови правління публічного акціонерного товариства "Українська залізниця", міністра інфраструктури України щодо забезпечення належних умов пересування та зручного доступу до платформ пасажирам станції Ніжин Регіональної філії "Південно-Західна залізниця" ПАТ "Укрзалізниця".</p>
<p>Григорія Тіміша до голови Чернівецької обласної державної адміністрації щодо вжиття термінових заходів для надання своєчасної компенсації громадянам, тварини яких були утилізовані внаслідок спалаху африканської чуми свиней в Новоселицькому районі Чернівецької області.</p>
<p>Григорія Тіміша до голови Чернівецької обласної державної адміністрації щодо ремонту доріг з твердим покриттям в Глибоцькому районі за рахунок субвенції з державного бюджету за напрямками: Тарашани-Привороки-Станівці-Буківка, Глибока-Сучевени-Купка-Корчівці, Петричанка-Кам'янка.</p>
<p>Групи народних депутатів (Паламарчука, Кишкаря, Кривенка) до Вищої кваліфікаційної комісії суддів України, Державної судової адміністрації України, Генеральної прокуратури України щодо не забезпечення права братів Дяченко на розгляд кримінального провадження судом присяжних та інші істотні порушення вимог кримінального процесуального закону, порушення прокурором присяги, незбереження фіксації судового засідання технічними засобами та незбереження речових доказів в кримінальному провадженні.</p>
<p>Олександра Гереги до Прем'єр-міністра України щодо використання коштів з рекультивації кар'єрів для ремонту комунальних доріг і благоустрою Хмельниччини.</p>
<p>Олександра Гереги до Прем'єр-міністра України щодо розмірів державної допомоги окремим категоріям громадян.</p>
<p>Ігоря Попова до Голови Національної комісії, що здійснює державне регулювання у сферах енергетики та комунальних послуг щодо перегляду рішення про необґрунтоване підвищення тарифів на комунальні послуги для населення.</p>
<p>Олега Кулініча до Кабінету Міністрів України щодо необхідності внесення змін до постанови Кабінету Міністрів України від 1 жовтня 2014 року номер 509.</p>
<p>Олега Кулініча до Кабінету Міністрів України щодо врегулювання закупівельної ціни на молоко, яке закуповується у населення.</p>
<p>Дмитра Шпенова до Прем'єр-міністра України, Пенсійного фонду України щодо термінових заходів для захисту пенсійних прав жінок, вчителів, лікарів, зокрема зниження пенсійного віку жінок до 55 років.</p>
<p>Дмитра Шпенова до Прем'єр-міністра України щодо захисту прав громадян від кабальних тарифів за житлово-комунальні послуги.</p>
<p>Олександра Біловола до Прем'єр-міністра України щодо необхідності відродження чистоти і безпеки води в річці Мерло.</p>
<p>Віталія Чепиноги до директора-розпорядника Фонду гарантування вкладів фізичних осіб щодо зволікань із виплатою гарантованих сум відшкодувань за вкладами фізичних осіб.</p>
<p>Наталії Кацер-Бучковської до міністра енергетики та вугільної промисловості України щодо поточного стану та перспектив розвитку нафтогазової, нафтопереробної та вугільної промисловості, стану розроблення енергетичної стратегії.</p>
<p>Андрія Шиньковича до голови Комітету Верховної Ради України з питань охорони здоров'я, виконуючого обов'язки Міністра охорони здоров'я України про коригування реформи медицини, пов'язаної з адміністративно-територіальною реформою.</p>
<p>Андрія Шиньковича до міністра інфраструктури України щодо відновлення руху поїзду за маршрутом Шепетівка-Івано-Франківськ-Шепетівка.</p>
<p>Олексія Ленського до Голови Сумської обласної ради, голови Сумської обласної державної адміністрації щодо пропозиції запровадження процедури електронних закупівель товарів для розпорядників бюджетних коштів та комунальних підприємств й приєднання до електронної системи публічних закупівель ProZorro з метою створення глобальної системи моніторингу державних витрат на закупівлі товарів та коштів, вжиття відповідних заходів реагування.</p>
<p>Олексія Ленського до міністра екології та природних ресурсів України щодо необхідності виконання Україною взятих на себе перед міжнародною спільнотою зобов'язань в частині імплементації Директив ЄС в галузі охорони довкілля шляхом створення інформаційної системи кадастрів викидів забруднюючих речовин, вжиття відповідних заходів реагування для входження до єдиного європейського правового простору й уніфікації стандартів в екологічній сфері та надання інформації про кроки, зроблені за останній рік у даній сфері.</p>
<p>Олега Осуховського до Голови Державної прикордонної служби України щодо недопущення зриву польових демаркаційних робіт на державному кордоні з Республікою Білорусь.</p>
<p>Олега Осуховського до Глави Адміністрації Президента України щодо вирішення питання присвоєння почесного звання "Мати-героїня".</p>
<p>Юрія Бублика до Прем'єр-міністра України, Міністра внутрішніх справ України щодо заборгованості ТОВ "Гадячсир" перед індивідуальними здавачами молока Полтавської області.</p>
<p>Юрія Павленка до Прем'єр-міністра України щодо виконання Загальнодержавної цільової програми "Питна вода України" на 2011-2020 роки.</p>
<p>Юрія Павленка до Прем'єр-міністра України щодо недопущення відключення від систем газопостачання жителів сільської місцевості.</p>
<p>Сергія Матвієнкова до Прем'єр-міністра України щодо відшкодування жителям житлового масиву "Східний" шкоди, спричиненої обстрілом 24 січня 2015 року.</p>
<p>Сергія Лещенка до Голови Служби безпеки України щодо підстав надання охорони народному депутату України Олександру Грановському.</p>
<p>Олександра Ревеги до голови правління публічного акціонерного товариства "Українська залізниця", міністра інфраструктури України щодо необхідності вирішення питання зупинки приміських поїздів №6089/6090 сполученням Київ-Житомир-Київ Південно-Західної залізниці на станції в селище міського типу Корнин Попільнянського району Житомирської області.</p>
<p>Олександра Ревеги до голови Комітету Верховної Ради України з питань соціальної політики, зайнятості та пенсійного забезпечення, Прем'єр-міністра України, міністра внутрішніх справ України, міністра юстиції України, міністра соціальної політики України, Генерального прокурора України щодо безконтрольного розпорядження майном та коштами Житомирського обласного відділення Фонду соціального страхування з тимчасової втрати працездатності.</p>
<p>Павла Різаненка до Прем'єр-міністра України щодо внесення змін до Правил дорожнього руху, затверджених Постановою Кабінету Міністрів України від 10 жовтня 2001 року №1306, в частині посилення безпеки велосипедистів.</p>
<p>Павла Різаненка до Голови Верховної Ради України щодо невідкладного розгляду питань про звільнення членів Ради Національного банку України, повноваження яких достроково припинено, та призначення нових членів Ради Національного банку України.</p>
<p>Олексія Савченка до Прем'єр-міністра України щодо використання коштів з державного бюджету на підтримку та розвиток АПК України.</p>
<p>Групи народних депутатів (Вілкула, Колєснікова та інших. Всього 5 депутатів) до першого заступника голови Комітету Верховної Ради України з питань Регламенту та організації роботи Верховної Ради України, Голови Верховної Ради України щодо порушення Регламенту Головою Верховної Ради України в частині ненадання права на репліку депутатам та неналежного реагування на неетичну поведінку та недотримання норм депутатської етики.</p>
<p>Івана Мельничука до Прем'єр-міністра України, міністра юстиції України щодо недопущення закриття градоутворюючого підприємства "Гніванський завод спецзалізобетону" Тиврівського району Вінницької області.</p>
<p>Івана Мельничука до голови Жмеринської районної ради щодо створення повторної комісії з питань неналежного використання майна спільної власності територіальних громад району стосовно приміщення Жмеринського кінотеатру "Супутник".</p>
<p>Ірини Сисоєнко до Прем'єр-міністра України щодо внесення змін до Наказу Міністерства оборони України №402 від 14 серпня 2008 року.</p>
<p>Ігоря Алексєєва до Прем'єр-міністра України щодо вжиття невідкладних заходів для завершення реконструкції лікувального закладу в селищі міського типу Вовковинці Хмельницької області.</p>
<p>Ігоря Алексєєва до Віце-прем’єр-міністра України - міністра регіонального розвитку, будівництва та ЖКГ України щодо усунення аварійного стану автомобільного мосту через річку Вовк по вулиці Проскурівській в місті Деражня Хмельницької області.</p>
<p>Юрія Берези до голови Дніпропетровської обласної ради щодо виділення коштів на ремонтно-реставраційні роботи по навчальному корпусу №1 та на капітальний ремонт покрівлі гуртожитку №2 Верхньодніпровського коледжу Дніпропетровського державного аграрно-економічного університету.</p>
<p>Юрія Берези до голови Дніпропетровської обласної державної адміністрації, голови Дніпропетровської обласної ради щодо критичного стану фінансування Державного професійно-технічного навчального закладу "Західно-Дніпровський центр професійно-технічної освіти".</p>
<p>Групи народних депутатів (Кривенка, Побера та інших. Всього 8 депутатів) до Генеральної прокуратури України щодо неналежного досудового слідства у резонансному ДТП.</p>
<p>Тараса Батенка та Олександра Дубініна до Прем'єр-міністра України щодо накладення мораторію на відчуження земель Держгеокадастром, які знаходяться поза межами населених пунктів.</p>
<p>Наталії Королевської та Юрія Солода до Прем'єр-міністра України щодо необхідності вирішення питань соціального захисту мирного населення, що постраждало внаслідок проведення АТО.</p>
<p>Олександра Супруненка до Прем'єр-міністра України щодо забезпечення виконання положень Закону України "Про статус і соціальний захист громадян, які постраждали внаслідок Чорнобильської катастрофи".</p>
<p>Сергія Льовочкіна до Прем'єр-міністра України щодо незадовільної ситуації із забезпеченням громадян послугами охорони здоров'я та медикаментами.</p>
<p>Сергія Ківалова до Прем'єр-міністра України щодо вжиття заходів відносно скасування підвищення тарифів на теплову енергію та послуги центрального опалення для населення.</p>
<p>Владислава Голуба до Прем'єр-міністра України, міністра екології та природних ресурсів України, Голови Служби безпеки України, директора Національного антикорупційного бюро України, заступника Генерального прокурора України - керівника Спеціалізованої антикорупційної прокуратури, голови Черкаської обласної державної адміністрації щодо екологічної ситуації, яка склалась в місті Золотоноша та перевірки порядку використання державних коштів під час проведення робіт по реконструкції очисних споруд в місті Золотоноша посадовими особами Золотоніського КП "Міський водоканал".</p>
<p>Владислава Голуба до Прем'єр-міністра України, Директора Національного антикорупційного бюро України, Глави Адміністрації Президента України, Голови Служби безпеки України, Заступника Генерального прокурора України – керівника Спеціалізованої антикорупційної прокуратури щодо перевірки фактів, які мають ознаки корупційних діянь Головою Черкаської обласної державної адміністрації Ткаченком, які були викладені на інтернет-порталі "Кропива".</p>
<p>Групи народних депутатів (Домбровського, Бєлькової та інших; усього 11 депутатів) до Голови Національної поліції України, Голови Служби безпеки України, міністра внутрішніх справ України, Генерального прокурора України, першого заступника прокурора міста Києва, Заступника голови Національної поліції України - начальника Головного управління Національної поліції у місті Києві, начальника Головного управління Служби безпеки України у місті Києві та Київській області щодо розслідування залякування народного депутата України Вікторії Войціцької та випадків нападу на її родину.</p>
<p>Олександра Домбровського до Прем'єр-міністра України, міністра фінансів України, Голови Державної фіскальної служби України, міністра аграрної політики та продовольства України, Голови Державної служби України з питань геодезії, картографії та кадастру, голови Вінницької обласної державної адміністрації, Вінницького міського голову, голови Вінницької обласної ради, начальника Головного управління Державного земельного агентства у Вінницькій області, начальника Головного управління Державної фіскальної служби у Вінницькій області щодо поновлення договору оренди землі між Вінницькою міською радою та ТОВ "Балкан-Імекс".</p>
<p>Тетяни Бахтеєвої&nbsp; до Генерального прокурора України щодо науково доведеної доцільності позапланової кампанії імунізації українських дітей проти поліомієліту,&nbsp; проведеною Міністерством охорони здоров'я України в 2015-2016 роках.</p>
<p>Юрія Дерев'янка до Голови Верховної Ради України щодо необхідності формування нової коаліції депутатських фракцій у строки, передбачені Конституцією України, у зв'язку з припиненням 19 травня 2016 року діяльності коаліції депутатських фракцій "ЄВРОПЕЙСЬКА УКРАЇНА".</p>
<p>Ярослава Маркевича&nbsp; до Генерального прокурора України щодо представництва інтересів&nbsp; держави, шляхом ініціювання перегляду судового рішення.</p>
<p>Юрія Левченка до Київського міського голови щодо надання роз'яснення відносно порядку виконання рішення Київської міської ради про деякі питання розміщення тимчасових споруд торговельного, побутового, соціально-культурного чи іншого призначення для здійснення підприємницької діяльності в місті Києві" №237/237 від 17 березня 2016 року.</p>
<p>Юрія Левченка до Прем'єр-міністра України щодо вжиття невідкладних заходів для ліквідації наслідків стихії та виділення коштів потерпілим від неї мешканцям села Велика Кісниця Ямпільського району Вінницької області.</p>
<p>Валентина Ничипоренка до Прем'єр-міністра України щодо виплати зарплат працівникам освіти та охорони здоров'я Жашківського, Звенигородського, Лисянського, Маньківського, Тальнівського районів та місті Ватутіне Черкаської області.</p>
<p>Едуарда Матвійчука до Міністерства регіонального розвитку, будівництва та житлово-комунального господарства України, Міністерства соціальної політики України, Одеської обласної державної адміністрації, Одеської міської ради стосовно необхідності всебічного розгляду звернення мешканки Київського району міста Одеси Бурячок Лідії Юхимівни, 1926 року народження, учасника війни, яка проживає із донькою інвалідом другої групи щодо недопущення зниження рівня соціального забезпечення та обслуговування із побутових питань у сфері житлово-комунальних послуг та збереження відповідних пільг.</p>
<p>Едуарда Матвійчука до Міністерства регіонального розвитку, будівництва та житлово-комунального господарства України, Міністерства культури України, Одеської обласної державної адміністрації, Одеської міської ради стосовно необхідності об'єктивного розгляду звернення мешканця Одеси Андрія Гончарова щодо збереження екологічного та історико-культурного значення Французького бульвару у місті Одеса та недопущення забудови прилеглих до бульвару територій висотними будинками.</p>
<p>Романа Семенухи до віце-прем’єр-міністра України, міністра регіонального розвитку, будівництва та житлово-комунального господарства України щодо недотримання порядку прийняття в експлуатацію багатоповерхових житлових будинків житловий комплекс "Околиця" по вулиці Переяславській, 23 у місті Харкові.</p>
<p>Романа Семенухи до міністра фінансів України щодо реалізації проекту "Прозорий бюджет".</p>
<p>Тараса Батенка та Олександра Дубініна до Прем'єр-міністра України, міністра освіти і науки України щодо внесення змін до порядку фінансування та реорганізації малокомплектних середніх шкіл для зменшення соціальної напруги у сільській місцевості.</p>
<p>Руслана Демчака до міністра фінансів України щодо внесення змін до Державного бюджету України на ІІ півріччя 2016 року стосовно фінансового забезпечення проведення реконструкції дорожнього покриття по вулиці Коцюбинського-Щербакова у місті Погребище, Вінницької області.</p>
<p>Руслана Демчака до міністра фінансів України щодо сприяння виділенню коштів з Державного бюджету України на ІІ півріччя 2016 року на капітальний ремонт регіональної дороги Р-17.</p>
<p>Юрія Шаповалова до виконуючого обов'язки Голови Державного агентства автомобільних доріг України, начальника Служби автомобільних доріг у Полтавській області щодо забезпечення прозорості проведення тендеру та ефективного використання 251 мільйона гривень, виділених із Державного бюджету України для ремонту доріг Р60 (Кролевець-Пирятин), Т1716 (Хорол-Пісчане), М22 (Полтава-Олександрія) Полтавської області.</p>
<p>Антона Яценка до Генерального прокурора України щодо забезпечення повного, об'єктивного та всебічного розслідування факту жорстокого поводження з твариною та розповсюдження відеоматеріалів, що пропагують культ насильства і жорстокості викладачем та студентами Олександрійського технікуму Білоцерківського національного аграрного університету.</p>
<p>Антона Яценка до міністра освіти і науки України, міністра аграрної політики та продовольства України щодо доцільності перебування на посаді директора Олександрійського технікуму Білоцерківського національного аграрного університету Бодяко Олександра Івановича, доцільності перебування Даниленка Анатолія Степановича на посаді ректора Білоцерківського Національного аграрного університету та доцільності подальшого навчання студентів в Олександрійському технікумі Білоцерківського національного аграрного університету, які мали відношення до жорстокого вбивства, розтину собаки та розповсюдження відеоматеріалів у всесвітній мережі "Інтернет".</p>
<p>Олега Петренка до виконуючого обов'язки міністра охорони здоров'я України щодо забезпечення комплексного підходу до охорони психічного здоров'я дітей.</p>
<p>Ірини Суслової до голови Вищої кваліфікаційної комісії суддів України, Голови Вищої ради юстиції, Генерального прокурора України щодо забезпечення належного судового розгляду у кримінальному провадженні та притягнення винних осіб до встановленої законом відповідальності.</p>
<p>Павла Дзюблика до міністра фінансів України, міністра інфраструктури України щодо будівництва мосту через річку Ірша у селі Рижани Хорошівського району Житомирської області.</p>
<p>Групи народних депутатів (Дзюблика, Ревеги та інших; усього 6 депутатів) до Прем'єр-міністра України про включення Житомирщини до переліку областей, в яких запроваджено експеримент з фінансування реконструкції, поточного ремонту автомобільних доріг загального користування державного значення.</p>
<p>Вадима Кривенка та Павла Дзюблика до міністра соціальної політики України щодо виділення коштів з Державного бюджету України для відшкодування витрат на харчування учнів 1-4 класів.</p>
<p>Тетяни Острікової до Голови Фонду державного майна України щодо надання інформації про правові підстави користування об'єктами державної власності.</p>
<p>Борислава Берези до Голови Антимонопольного комітету України щодо необґрунтованого зростання цін на паливо.</p>
<p>Олени Сотник до міністра внутрішніх справ України, голови Служби безпеки України, Генерального прокурора України щодо розслідування злочинів проти життя та здоров'я народного депутата України Вікторії Войціцької та членів її сім'ї.</p>
<p>Групи народних депутатів (Дерев'янка, Мельничука та інших; усього 24 депутатів) до Прем'єр-міністра України щодо бездіяльності з питання призначення на посаду генерального директора ДМА "Бориспіль" переможця конкурсу Юрія Солончука.</p>
<p>Шановні колеги, я оголосила всі 261 запит, що надійшли і зареєстровані на цей час в Верховній Раді. І також, шановні народні депутати, шановні колеги, я інформую вас, що до мене звернувся народний депутат Сергій Власенко у зв'язку з невдоволенням відповіддю на депутатський запит.</p>
<p>Відповідно до статті 226 Регламенту я маю зараз зачитати, по-перше, відповідь, яку він отримав на свій запит, а потім надати йому слово для виступу з реплікою до 3 хвилин.</p>
<p>Отже, народним депутатом Власенком було надіслано запит на ім'я, на адресу Прем'єр-міністра України Володимира Гройсмана, і він отримав відповідь, народний депутат Власенко, у травні цього року наступного змісту: "Шановний Сергію Володимировичу, на ваш запит, оголошений на засіданні Верховної Ради 20 травня 2016 року, щодо роз'яснення розрахунку розміру тарифу на природний газ для населення України повідомляємо Мінекономрозвитку, Міненерговугіллю та НКРЕКП доручено розглянути&nbsp; порушені у запиті питання. про результати вас буде поінформовано.</p>
<p>З повагою Прем’єр-міністр України Володимир Гройсман."</p>
<p>Сергій Власенко, народний депутат, висловив своє незадоволення&nbsp; цієї відповіддю і зараз згідно Регламенту я надаю йому&nbsp; слово на репліку до трьох&nbsp; хвилин.</p>
<p>&nbsp;</p>
<p>11:56:11</p>
<p>ВЛАСЕНКО С.В.</p>
<p>Дякую, шановна пані головуюча.</p>
<p>Шановні нечисленні колеги народні депутати! Сьогодні з 10-ї до 11-ї години ми бачили таку профанацію&nbsp; взаємодії уряду із українським парламентом, яка називається згідно з Регламентом "час українського уряду", коли уряд просто не відповідає на ті&nbsp; абсолютно нагальні питання, які ставлять народні депутати України, а замість цього відповідає якимись політичними, абсолютно непрофесійними популістськими і піарними гаслами. На жаль, інший механізм&nbsp; контролю депутатського&nbsp; над&nbsp; урядом такі, як депутатські запити, теж абсолютно нехтуються діючими урядовцями.</p>
<p>Я звернувся до Прем’єр-міністра Володимира Гройсмана не з питанням&nbsp; щодо&nbsp; якогось корпоративного конфлікту чи з питанням втручання&nbsp; в якусь діяльність уряду, я запитав Прем’єр-міністра те, що цікавить мільйони українських громадян, а саме: як формуються&nbsp; тарифи на природний газ, з яких підстав Прем’єр-міністр на засіданні уряду оголосив про чергове підвищення тарифу на природний газ, що цьому слугувало, яка була для цього підстава. Замість того, щоб надати просту і… просту зрозумілу відповідь, як обґрунтовується тариф, чому його підвисили, що слугувало цьому причиною Прем’єр-міністр України почав грати в бюрократичний "футбол" і відправляти мене до Мінекономрозвитку, до НКРЕКП, до якогось іншого, до своїх помічників, до… прибиральниць. Якби у мене було бажання звернутися до Мінекономрозвитку, я би звернувся до Мінекономрозвитку і не мав би жодного з цим… жодної з цим проблеми. Але саме Прем’єр-міністр України Володимир Гройсман на засіданні уряду ініціював&nbsp; підвищення тарифів.</p>
<p>Саме Прем'єр-міністр Володимир Гройсман наполягав на голосуванні на засіданні уряду, саме Прем'єр-міністр Володимир Гройсман після цього провів величезну прес-конференцію, де він роз'яснював як це необхідно, як це обґрунтовано і так далі. А коли починаєш задавати нашому уряду конкретні питання: "Поясніть як сформовано тариф?",&nbsp; вони мене відправляють в НКРЕКП або кудись іще. На жаль, це є абсолютно неприпустимим ставленням уряду до українського народу в першу в чергу і на під час виконання контрольної функції українського парламенту.</p>
<p>Знову таки, це почалось не сьогодні, це почалось від Віктора Януковича, який в такий спосіб ігнорував запити тоді опозиційних депутатів, але чомусь це уже 2 роки поспіль після Революції гідності продовжується в усіх постмайданних урядах. Коли вони не можуть, не знають що відповісти на депутатські запити, вони починають нас відфутболювати.</p>
<p>Тому я вимагаю відповіді на свій запит. Якщо такої відповіді не буде, я буду застосовувати інші процедури передбачені…</p>
<p>&nbsp;</p>
<p>11:59:21</p>
<p>ГОЛОВУЮЧИЙ. Дякую вам, шановний пане Сергію.</p>
<p>Хочемо звернути увагу на наших шановних колег з усіх органів виконавчої влади на належне інформування депутатів і відповіді на запити народних депутатів. І будемо сподіватися, що всі структури, які зазначені у запиті, у відповіді на ваш запит, дадуть інформації відносно того питання про тарифи, які ви озвучили.</p>
<p>Шановні колеги, згідно Регламенту Верховної Ради України о 12-й годині я оголошую перерву на 30 хвилин. І після цього, враховуючи відсутність достатню депутатів у сесійній залі, я думаю, що ми з вами оголосимо час для виступів народних депутатів з різних питань.</p>
<p>Для того, щоб без перерви, мають проголосувати 226 народних депутатів. Я не можу порушувати Регламент, тому оголошую перерву на 30 хвилин.</p>
<p>Дякуємо.</p>
<p><i>&nbsp;</i></p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, прошу всіх повертатися до сесійної зали. Прошу секретаріат зробити оголошення з проханням повертатися до сесійної зали, тому що закінчується перерва.</p>
<p>Шановні колеги, на жаль, кількість присутніх у залі народних депутатів не дає можливості нам іти за порядком денним і розглядати законопроекти. Тому відповідно до Регламенту у п'ятницю ми маємо час для виступів народних депутатів із різних питань. Я сподіваюся, всі бажаючі повернулися до сесійної зали. І я оголошую запис на рубрику "Різне", будь ласка.</p>
<p>Дякую всім колегам, які бажають сьогодні взяти участь у рубриці "Різне". І я запрошую до слова народного депутата позафракційного пана Матківського, будь ласка. Він передає слово панові Мусію.</p>
<p>&nbsp;</p>
<p>12:33:31</p>
<p>МУСІЙ О.С.</p>
<p>Доброго дня, шановні народні депутати! Шановний український народе! Олег Мусій, 124 виборчий округ, Сокальчина ,Червоноград.&nbsp; Я хотів би в сьогоднішньому своєму виступі привернути увагу українських правоохоронців до того ганебного, що відбувається на всій Львівщині, а не тільки на моєму окрузі. Перебуваючи минулого тижня зі своїми виборцями, я отримав чергове здивування від тогоЮ до чого призвела приватизація газотранспортної системи України, а особливо обласних управлінь, які розподіляють газ. Це стосується безпосередньо такого утворення як приватної структури "Львівгаз". А насправді навіть не стільки його, вони виявляється створили там таке підприємство "Львівгаззбут", яке в порушення чинного законодавства, в порушення всіх існуючих розумних і навіть нерозумних норм, тим людям, які встановили за свій кошт газові лічильники, зараз влаштували їх перевірку чи повірку так звану і масово після повірки приватних, куплених за власні кошти газових лічильників, визнають їх такими, які підлягають заміні і недійсними. Але ж ви знаєте, що і уряд, і Верховна Рада підтримала ініціативу про те, щоби встановлювати газові лічильники нашим людям саме за кошти газових розподільчих оцих компаній, облгазів. Єдина область – Львівська – категорично відмовилася і відмовляється і вимагає сьогодні від тих людей, яким вони зобов'язані встановити газові лічильники, а це ті, які мають і газові колонки, і газові бойлери, і газові плити, і заставляють людей власним коштом встановлювати ці газові лічильники. Я вважаю, що це свого роду рейдерство приватних газових структур і особливо Львівського облгазу.</p>
<p>Окрім того, вони розробили ще одну схему. Виявляється ті будинки, де вартість встановлення газових лічильників є невеликою, наприклад, там є&nbsp; 15 квартир чи&nbsp; 20 квартир, а вартість відповідно&nbsp; 1 тисяча гривень,&nbsp; вони нав'язують&nbsp; встановлення&nbsp; загально будинкових&nbsp; газових лічильників по 60, по 70 тисяч гривень з умовною вигодою, що потім люди все одно будуть купляти приватним&nbsp; коштом оці газові лічильники.</p>
<p>Я прошу вважати мій виступ зверненням до Генеральної прокуратури&nbsp; України і до Кабінету Міністрів України про те, щоб вони&nbsp; вжили заходів&nbsp; і&nbsp;&nbsp; неприпустимість такої діяльності&nbsp; "Львівоблгазу" і "Львівгаз збуту", і щоб вони&nbsp; можливо&nbsp; зобов'язали нарешті оцих&nbsp; зарвавшихся приватних чиновників&nbsp; вчинити по&nbsp; закону і…</p>
<p>&nbsp;</p>
<p>ГОЛОВУЮЧИЙ. Дайте 10 секунд завершити.</p>
<p>&nbsp;</p>
<p>МУСІЙ О.С. … і людям встановити ті газові лічильники, які їм належить&nbsp;&nbsp; відповідно до чинного законодавства.</p>
<p>Дякую&nbsp; всім.&nbsp; Слава&nbsp; Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Петренко від "Блоку Петра Порошенка"&nbsp;&nbsp; передає слово народному депутатові пані Ользі Богомолець. Прошу вас.</p>
<p>&nbsp;</p>
<p>12:37:02</p>
<p>БОГОМОЛЕЦЬ О.В.</p>
<p>Доброго дня, шановні колеги.&nbsp; Свої&nbsp; 3 хвилини, власне,&nbsp; хочу використати на&nbsp; 3 різні заяви.</p>
<p>Перша. Тиждень тому мною&nbsp; були написані заяви&nbsp; і&nbsp; звернення в НАБУ, в Державну фінансову інспекцію, в Службу безпеки України&nbsp; щодо корупційних порушень, які були виявлені мною під час закупівлі медикаментів&nbsp; в різних регіонах України. А саме:&nbsp;&nbsp; тільки на препарати інсулін інсулінового ряду&nbsp; на ті самі препарати рівень різниці ціни при державних закупівлях&nbsp; в різних областях&nbsp; коливається понад&nbsp; 100&nbsp; відсотків.&nbsp; Власне, позавчора я отримала&nbsp; лист-відповідь від НАБУ в тому, що вони не вбачають у даних порушеннях наявності корупційного злочину. Тому я звертаюсь&nbsp; до Служби безпеки України, до Державної фінансової інспекції перевірити всі закупівлі, на які пішло по субвенції 44 мільярди&nbsp; гривень&nbsp; на регіони, перевірити щодо різниці в ціні і щодо правомірності і&nbsp; правомочності&nbsp; проведення державних закупівель за такими завищеними цінами.&nbsp;</p>
<p>Наступне питання. Щодо поставок через міжнародні організації препаратів для лікування&nbsp; дитячої онкології. "Crown Agents" – агенція, яка була обрана серед міжнародних організацій, не поставляє своєчасно ці медикаменти і поставлено на сьогоднішній день лише 16 відсотків від потреб 2015 року.</p>
<p>Тому прошу вважати моє звернення зверненням до Служби безпеки України щодо Міністерства внутрішніх справ України щодо перевірки Crown Agents як закупівельної агенції, кому належать права цієї агенції, і як вона виконує свою функцію.</p>
<p>І, власне, моє третє звернення до вас, шановні колеги. Існує громадська платформа благодійної прямої адресної допомоги і підтримки родин загиблих. Якщо ви в Інтернеті напишите слова: "Люди допомагають людям", ви попадете на сайт, на якому в майбутньому, я сподіваюсь, буде зібрано всі 1500 дітей, які втратили батька в зоні антитерористичної операції.</p>
<p>На сьогоднішній день в цій платформі знаходяться вже 200 дітей, 193 родини. І звертаюсь до вас з проханням щодо прямої адресної підтримки цих родин. За останні 8 місяців поки ця платформа працює вже понад 2,5 мільйона гривень надійшло на прямі адресні рахунки допомоги. Це не фонд, це пряма адресна допомога родинам. І на цій платформі ви можете отримати інформацію про кожну родину і кожну дитину, яка сьогодні потребує нашої допомоги. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановна пані Ольго.</p>
<p>До слова запрошується позафракційний народний депутат пані Гопко.</p>
<p>&nbsp;</p>
<p>12:40:08</p>
<p>ГОПКО Г.М.</p>
<p>Доброго дня, шановні колеги, шановні українці і пані головуюча! Хотіла б підбити коротко підсумки цього тижня в парламенті і серед тих історичних досягнень, які є це збільшення частки української пісні в радіоефірі, це спільна перемога парламентарів різних груп, партій і також мистецької спільноти, наших українських музикантів, що нам досягло… ми змогли досягти компромісного рішення і тепер уже буквально через 3 місяці 35 відсотків, кожна третя пісня буде в ефірі звучати українською мовою.</p>
<p>Тому хотіла б всім подякувати, митцям, і сказати, що це величезне досягнення.</p>
<p>Також наше звернення до Вселенського Православного Патріарха Варфоломія з проханням про надання автокефалії Українській Православній Церкві – воно фактично є вимогою про скасування&nbsp; рішення&nbsp; ще від 1686 року, коли нашу Київську Церкву&nbsp; було передано під Москву. Більше трьох століть ми фактично не маємо своєї автокефалії і ми дуже сподіваємося, що під час Вселенського Собору, який днями збирається і це наш політичний заклик, політична позиція парламенту&nbsp;&nbsp; України&nbsp; буде почута. І моя особиста мрія, що і Києво-Печерська Лавра, вони будуть під Київським Патріархатом&nbsp; частиною української&nbsp; громади, церкви, нашої&nbsp; ідентичності.&nbsp; І нічого спільного із впливом Москви, Путіна і всіх цих структур, які використовують церкву для російської пропаганди, які зомбують наших громадян – цього вже не буде.</p>
<p>Тому також&nbsp; хотіла б подякувати авторам цього тексту&nbsp; звернення і залу&nbsp; за те, що підтримали такий історичний крок, і будемо чекати далі.</p>
<p>І ще одне з тих досягнень, яке було під час цього тижня – це зміни до Закону про&nbsp; ОСББ, що вже з 1 липня усі власники своїх квартир, вони&nbsp; зможуть знайти&nbsp; або управляючого компанією,&nbsp; або самі&nbsp; вирішувати як їм оплачувати свої комунальні послуги через ЖЕК.</p>
<p>І хотіла б також сказати, що&nbsp; на цьому тижні не вдалося деяких важливих законопроектів розглянути, зокрема, Закон про єдиний енергетичний регулятор, який важливий. І парламент&nbsp; також чекає&nbsp; від уряду внесення в зал, те що мало відбутися до кінця&nbsp; квітня цього року – це основні напрямки бюджетної політики на 2017 рік. Це надзвичайно важливо, щоби в цьому році&nbsp; у нас не було такої практики, яку ми бачили 2 роки після Революції Гідності, коли парламент вночі, до 5-ї ранку голосує за основний бюджетний&nbsp; документ – бюджет країни на 2017 рік. Тому ми просимо&nbsp; уряд подати, нарешті, те що вони мали зробити до кінця уряду… основні напрямки бюджетної політики, щоб профільні комітети вже могли розглянути.</p>
<p>І закликаю всіх регіони включитися активно і надсилати свої&nbsp; пропозиції через&nbsp; і об'єднані територіальні громади, щоб всі ваші пріоритети були відображені&nbsp; в бюджеті 2017 року на вирішення тих наболілих проблем, які є.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, до слова запрошується народний депутат Іллєнко, якому передає слово його колега шановний&nbsp; народний&nbsp; депутат Марченко.</p>
<p>&nbsp;</p>
<p>12:43:22</p>
<p>ІЛЛЄНКО А.Ю.</p>
<p>Дякую. Андрій Іллєнко, "Всеукраїнське об'єднання "Свобода" місто Київ. Шановні колеги і шановні українці, які нас дивляться і слухають, я хотів би підняти сьогодні важливе питання, яке стосується міжнародної політики України. Останнім часом якісь дуже дивні речі відбуваються в Організації Об'єднаних Націй. Ми знаємо, що це орган, який має бути об'єктивним, який має сприяти залагодженню конфліктів і, власне, нагадую, що Україна не просто є членом Організації Об'єднаних Націй, а Україна є державою засновником і весь час платить, зокрема, і внески до цієї організації. Фактично ми навіть на ряді з іншими країнами є, ми фінансуємо цю організацію і її діяльність.</p>
<p>І от цікаво, що останні заяви Пана Гі Муна, який є Генеральним секретарем цієї організації, дуже дивні, м'яко кажучи, які були зроблені не в Петербурзі про те, що, мовляв, Росія є важливим учасником залагодження конфлікту в Україні&nbsp; і в Сирії, що взагалі є повним абсурдом, оскільки Росія є агресором, яка здійснює і фактично розв'язує тут війну і веде цю війну. Дуже добре, що з боку українського Міністерства закордонних справ була адекватна реакція у вигляді протесту проти цих заяв.</p>
<p>Але ж є ще одна тема, на яку, на жаль, такого протесту не було, хоча вона зачепила не просто там якусь окрему політичну силу в Україні, а зачепила всю українську державу. Мова йде про доповідь спеціального доповідача з питань позасудових страт, який в період з 8 по 18 вересня 2015 року перебував в Україні і ця доповідь була розміщена на сайті ООН. Що важливо? Що в цій доповіді, яка стосувалася дуже багатьох питань, з'явився один цікавий момент, який я хочу його зацитувати, щоб було зрозуміло про що йде мова. Там було зазначено, всі незаконні добровольчі батальйони і формування, які залишилися, повинні бути розпущені і роззброєні або реально включені до складу регулярних Збройних сил при реальному контролі і відповідальності. Подібним чином ультра-націоналістичні групи та інші збройні формування такі, як "Правий сектор", "Свобода" і "Самооборона", повинні бути визнані незаконними і реально роззброєні, і розпущені, і притягнуті до відповідальності чи підпорядковані закону.</p>
<p>Що важливо по цьому пункту? По-перше, цей пункт з'явився в цьому &nbsp;тексті пізніше в первинному варіанті доповіді цього доповідача взагалі цього пункту не булою Він з'явився пізніше і ми вважаємо, що тут, звичайно, попрацювало російське лобі, але що цікаво? Мова йде про те, що, зокрема, "Свободу" там називають незаконним озброєним угрупуванням ультра націоналістів. Це дуже дивно чути, тому що "Свобода" є легальна політична партія, яка діє на законних підставах ще з 1991 року, має представництво в парламенті, має тисячі депутатів місцевих рад, має мерів міст, зокрема, трьох міст обласних центрів… я прошу, три хвилини ще наступні…</p>
<p>&nbsp;</p>
<p>ГОЛОВУЮЧИЙ. Я просто згідно Регламенту маю вам їх дати через людей, що виступають. 30 секунд, а потім… 30 секунд. <i>(Шум у залі)</i><i> </i>Аж через 15 людей. І я вам їх віддам. 30 секунд, потім ще вам дам слово. Дякую…</p>
<p>&nbsp;</p>
<p>ІЛЛЄНКО А.Ю. Можна зразу, бо це перериває…<i>(не чути) </i></p>
<p>&nbsp;</p>
<p>ГОЛОВУЮЧИЙ. Можна, можна.</p>
<p>&nbsp;</p>
<p>ІЛЛЄНКО А.Ю. Відповідно цей пункт він є звинуваченням не просто окремій політичній силі, чи окремим політичним силам. Він фактично є звинуваченням України, що тут діють якісь незаконні збройні групи. Я хочу сказати, що так, дійсно, сотні свободівців пройшли через фронт, або зараз там знаходяться. Але вони знаходилися там в якості добровольців або мобілізованих людей, які були в Збройних силах в Національній гвардії,&nbsp; які, так, були в батальйоні "Січ", який був з самого початку в складі МВС. Або в "Карпатській січі", яка була інкорпорована в 93 бригаду, в якості штурмової роти, тобто це взагалі абсурдні звинувачення.</p>
<p>&nbsp;Але&nbsp; з іншого боку ми розуміємо, що питання, я ще раз кажу, не в "Свободі", питання в тому, що така брехня ллється на всю державу Україна. І ми маємо на це активно реагувати, наше Міністерство закордонних справ повинно протестувати не тільки, коли Пан Гі Мун говорить ці речі, а, коли йдуть такі наклепи в доповідях, спеціальних доповідачів. Хоча ще раз кажу щодо цього пункту він був включений туди пізніше, як явна пізніша вставка, очевидно з метою дискредитувати Україну.</p>
<p>Тому я закликаю, щоб наші дипломати активніше реагували на ці речі. Ще раз нагадую, Україна – це держава засновник ООН. Ми платимо членські внески до цієї організації, ми маємо мати там слово і подібні брехливі наклепи мають одразу знаходити адекватну відповідь і ми не повинні просто відмовчуватись. Тому що те, що прозвучало – це просто не правда. Яка розбивається елементарними доказами і&nbsp; в якій немає, ну, ніякого раціонального зерна. Тому що, мені здається, це навіть в Україні і не треба пояснювати, бо це очевидно, але, на жаль, на світ, на міжнародне співтовариство це ллється, це, якщо Україна мовчить і не реагує, значить, це сприймається як правда, і відповідно ми несемо потім проблеми і ризики на нашій міжнародній арені.</p>
<p>Тому ми закликаємо реагувати на ці речі. Я думаю, що взагалі наша зовнішня політика має бути активнішою, вона має бути більш ініціативною, ми маємо більше розказувати про те, що в реальності відбувається в Україні. Оця от брехня кремлівська, вона повинна бути на кожному кроці розгромлена. І не важливо, з якої трибуни вона звучить. Має завжди бути українська відповідь на це, і тільки тоді ми можемо виграти інформаційну війну, яку на всьому світі, в усіх міжнародних структурах проти нас веде країна-агресор. Тільки таким чином.</p>
<p>Дякую за увагу. І дякую пані головуючій, що дала можливість виступити. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>До слова запрошується Ігор Луценко, якому передає слово його колега народний депутат Бухарєв, фракція "Батьківщина".</p>
<p>&nbsp;</p>
<p>12:49:27</p>
<p>ЛУЦЕНКО І.В.</p>
<p>Дякую. Шановне товариство, змушений з цієї трибуни звернутися публічно до Генерального прокурора України Юрія Віталійовича Луценка з приводу тих речей, котрі робляться в його відомстві і щодо яких, вочевидь, він не в курсі.</p>
<p>Отже, 7 квітня я звернувся до Служби безпеки України з депутатським зверненням, в якому містилась вимога скласти протокол про вчинення Президентом України Порошенком адміністративного правопорушення. Вимога мотивувалась тим, що Президент Порошенко Петро Олексійович не виконав вимоги Закону України про запобігання корупції – і не передав належних йому корпоративних прав суб'єкту підприємницької діяльності, який має відповідну ліцензію. Іншими словами, я вимагав, щоб Порошенка оштрафували за те, що він продовжує працювати бізнесменом, а не Президентом.</p>
<p>Відповіді по суті мого звернення я не отримав, та й я, чесно кажучи, не очікував отримати. Натомість за мене особисто взялася Генеральна прокуратура. За підписом одного з заступників нинішнього Генерального прокурора, який, до речі, заступником попереднього, я отримав прохання настійливе надати інформацію про те, чи сам я виконав вимоги Закону України "Про запобігання корупції". Чи передав, заступаючи на посаду нардепа, іншій особі належне мені підприємство "Мистецький простір"?</p>
<p>У зв'язку з цим повідомляю, що я на відміну від Президента України Порошенка не займаюсь підприємницькою діяльністю і не переховую належні мені підприємства у офшорних юрисдикціях. "Мистецький простір" було зареєстровано мною в 2011 році за відомою кожному киянину адресою: Грушевського,4-б. Для того, щоб перешкодити українофобу Дмитру Табачнику, котрий був на той час віце-прем’єр-міністром зруйнувати пам'ятку історії. Заступаючи на посаду нардепа, я виконав вимоги&nbsp; антикорупційного законодавства і передав управління цієї юрособи іншій особі.</p>
<p>Принагідно, користуючись нагодою, прошу Юрія Віталійовича Луценка – тій самій особі, котра пише мені з ГПУ листи – звернутися до&nbsp; Президента Порошенка з листом аналогічного змісту і попрохавши надати докази того, що Порошенко виконав вимоги Закону України "Про запобігання корупції" і передав належні йому корпоративні права&nbsp; відповідному суб'єкту підприємницької діяльності. Про відповідь Порошенка Петра Олексійовича прошу повідомити мене в строк, встановлений Законом України "Про статус народного депутата України".</p>
<p>Це моє звернення до пана Луценка, депутатське. Дякую.</p>
<p>&nbsp;</p>
<p>ГОЛОВУЮЧИЙ. Я надаю зараз слово згідно&nbsp; запису Єгору Соболєву від "Самопомочі". Будь ласка,&nbsp; пане Єгор.&nbsp;</p>
<p>&nbsp;</p>
<p>12:52:43</p>
<p>СОБОЛЄВ Є.В.</p>
<p>Ми в цьому парламенті цього тижня зробили кілька важливих рішень, які вже згадувалися і, справді,&nbsp; є з чим привітати один одного.</p>
<p>Для мене одне з таких рішень це те, що нарешті парламент почав розгляд законопроекту про розширення вимог Закону "Про очищення влади" на кандидатів в народні депутати і на кандидатів в Президенти. Якщо людина була в КДБ, якщо людина була високопосадовцем Віктора Януковича, якщо людина неспроможна пояснити майно своєї родини і вирішує балотуватися, виборці мають про це знати. В нашому законопроекті так і запропоновано, такий кандидат має інформувати про це виборців. Далі вже виборці самі будуть вирішувати, чи вони готові мати такого представника в парламенті або такого Президента, чи вони не хочуть за нього голосувати.</p>
<p>Єдина санкція, яка передбачена в цьому законопроекті, це якщо кандидат бреше, якщо він приховує інформацію про те, що він підпадає під дії Закону "Про очищення влади", тоді Центрвиборчком матиме право зняти його з виборів. Я думаю, що це дуже важливий етап поширення люстрації на всіх посадовців, які претендують на повноваження від людей, як на тих, хто призначається, так і на тих, хто обирається.</p>
<p>Серед кроків, які парламент цього тижня не зробив. Мені здається, і від імені всієї "Самопомочі" хочу звернути увагу всіх колег, що дуже важливо якомога швидше поміняти Центрвиборчком. Президент нарешті подав кандидатів на посади членів Центрвиборчкому, фракція "Самопоміч" зустрілася з більшістю з них. Хочу сказати власні враження. Там є підготовлені люди, які можуть стати сильними незалежними членами Центрвиборчкому. Головне, щоб з ними не зіграли в гру "імені Наталі Яресько", коли їх запропонували, а по факту ані Президент, ані інші важливі лідери коаліції не будуть займатися і пропонувати їх призначити. І тоді виникне ситуація, коли Охендовський і Ко далі рахуватимуть голоси, як вони це звикли робити, а Президент буде казати: "Я ж запропонував парламенту, він нічого не вирішує".</p>
<p>Тому наше прохання "Самопомочі" до всіх колег – якомога швидше зустрітися з кандидатами в Центрвиборчком і якомога швидше поставити на голосування звільнення Охендовського і Ко, і призначення нового Центрвиборчкому.</p>
<p>І останнє. У мене прохання до керівництва парламенту – взяти під особистий контроль надання згоди на притягнення до кримінальної відповідальності і арешт депутата Онищенка. Це перший в історії антикорупційного бюро випадок, коли вони подали таке…</p>
<p>&nbsp;</p>
<p>ГОЛОВУЮЧИЙ. 15 секунд, будь ласка.</p>
<p>&nbsp;</p>
<p>СОБОЛЄВ Є.В. … вперше антикорупційне бюро подало таке подання на народного депутата. Я думаю, дуже важливо, щоби парламент не гальмував надання згоди на такий арешт.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, до слова запрошується народний депутат Розенблат від "Блоку Петра Порошенка".</p>
<p>&nbsp;</p>
<p>12:56:18</p>
<p>РОЗЕНБЛАТ Б.С.</p>
<p>Доброго дня, шановні колеги, доброго дня, український народ. Сьогодні, як завжди в п'ятницю, ми вимушені констатувати факт відсутності багатьох депутатів. І тому я сьогодні як всі, багато прогресивних депутатів, підтримую ті зміни до Регламенту Верховної Ради України, які змусять все-таки депутатів знаходитися в Верховній Раді, в приміщенні, працювати і робити все для того, щоби закони, які ми бажаємо змінювати, вони змінили не тільки країну, а й життя наших людей.</p>
<p>Але питання сьогодні в іншому. Констатувати сьогодні можна нашу роботу за тиждень. Вона не була досить плідною, але все-таки були ті закони, які ми прийняли і можемо ними дальше як би, не то, що пишатися, але вони дійсно будуть впливати на подальше життя людей. Одним із таких законів, які ми прийняли, це був закон про продовження роботи наших ЖЕКів, можливість їм надавати дальше послуги, але незмінність все-таки руху вперед і змінність, змін на об'єднання співвласників багатоповерхових будинків.</p>
<p>Чому ця тема мене дуже бентежить? Тому що як мажоритарних міста Житомира, і бачивши бажання людей змінити своє життя на краще, я бачу, що вони хочуть все-таки зробити все для того, щоб у нас були створені ОСББ. Але той шалений супротив, який ми бачили і бачимо зі сторони деяких місцевих органів влади, деяких людей, які сьогодні як би не бажають цього, новостворених підприємств, вони роблять все для того, щоб це не відбувалося. Вони роблять всю інформаційну політику такою, що вона суперечить взагалі здоровому глузду.</p>
<p>Тому сьогодні звертаючись до міністерства, перш за все, житлово-комунального господарства, я хотів би звернути їхню увагу на ту політику, яку вони повинні продовжувати. Вони повинні роз'ясняти людям, які переваги цих об'єднань, які можливості. Тому що, даже будучи на телеканалах і на цьому тижні ми, ну, будемо казати, гаряче обсуждали ці питання, де були присутні вже діючі голови ОСББ, вони підтверджували, що ніякого зростання комунальних послуг, де створені достатньо такі, ну, важливі ОСББ, не відбувається, як була ціна вартості 2 гривні 80 копійок в Києві за квадратний метр, так вона і залишається. Питання в іншому. Питання в тому, що ми повинні рухатись вперед. І та, сьогодні створення ОСББ, створення енергоефективних заходів, про то, що сьогодні казали багато, тому же самому віце-прем'єр-міністру Зубку, ми повинні все робити для того, щоби наші люди мали нову якість житла. Ремонтувати у держави немає можливості на сьогоднішній день, і це можна зробити тільки за рахунок того, що є сьогодні гранти великих держав, які сьогодні бачать тільки одне, що Україна бажає змінювати своє, ну, паливо, там енергоефективні заходи, все робити для того, щоб вона відбувалась.</p>
<p>Останнім питанням, це я хотів би до вас, пані Ірина, звернутися, все-таки питання бурштину. Ми…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд. Будь ласка.</p>
<p>&nbsp;</p>
<p>РОЗЕНБЛАТ Б.С.&nbsp; … що сьогодні тема бурштину відійшла на другий план, тому що на цьому тижні були більш важливі питання, але я все-таки хочу звернутися. У нас дуже остається мало часу на закінчення цієї літньої сесії і ми повинні все-таки прийняти рішення і раз і назавжди вирішити це питання. Наші надра повинні слугувати народу, а не кримінальним злочинцям.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний пане Розенблат, в тому числі за вашу активну роботу в комісії щодо бурштину.</p>
<p>І я зараз надаю слово народному депутату від "Блока Петра Порошенка" пану Кишкарю. Інших депутатів прошу уважно ставитись до виступів своїх колег.</p>
<p>&nbsp;</p>
<p>13:00:10</p>
<p>КИШКАР П.М.</p>
<p>Дякую, пані Головуюча!</p>
<p>Коротке резюме минулого тижня. Розпочнемо з перемог. Наші перемоги почалися з прийняттям закону про створення нового виду збройних сил – Сил спецоперації. Власне, загалом концепція подобається, коли від неефективних систем управління люди передають повноваження і гроші певним новим елементам в структурі, які є ефективними як на фронті, так і під час, власне, взаємодії з тими військовими формуваннями, які залучені зараз до проведення антитерористичної операції.</p>
<p>Друга і надзначуща для мене особисто перемога – це прийняття 3822, надзвичайно важливо для держави, власне, мова є&nbsp; ідентифікатором, мова є визначальним захисним елементом держави. Я думаю, що&nbsp; парламент&nbsp; зробив правильний крок на зустріч захисту свого суверенітету з прийняттям цього закону.</p>
<p>Третє. Власне, до дискусії в&nbsp; парламенті ми вчора зібрали, здається,&nbsp; 15 підписів під новою редакцією Закону України&nbsp; про фізичну культуру і спорт. Будемо раді, якщо інші&nbsp; народні депутати долучаться до дискусії, адже це фундаментальна зміна&nbsp; у взаємовідносинах держава-спортсмен, держава-діти, держава-ФСТ,&nbsp;&nbsp; держава-громадські організації чи спортивні клуби. Держава бачиться&nbsp; нам як замовник спорту, а не так як записано зараз відповідно&nbsp; до статті&nbsp; 5&nbsp; цього закону –&nbsp; держава керує спортом. Совкові речі мають відійти в минуле. На сьогодні&nbsp; спорт є дієвим бізнесом&nbsp; і першою ланкою у забезпечені&nbsp; здоров'я&nbsp; нації і фактично це&nbsp; перша&nbsp; ступінь&nbsp; в охорони здоров'я.&nbsp;&nbsp; Тому просимо вас&nbsp; до обговорення цього закону, просимо вас вносити ваші пропозиції&nbsp; і готові&nbsp; їх підтримати.&nbsp; Буду дякувати за вашу увагу.</p>
<p>&nbsp;</p>
<p>ГОЛОВУЮЧИЙ. Дякуємо вам, шановний пане&nbsp; Кишкар.&nbsp;</p>
<p>Будь ласка, до слова запрошується народний депутат Єднак, позафракційний.</p>
<p>&nbsp;</p>
<p>13:02:42</p>
<p>ЄДНАК О.В.</p>
<p>Шановні народні депутати, шановний народе України! Я хотів би&nbsp; привернути увагу, знову ж таки вже вкотре, увагу суспільства і увагу журналістів до проблеми&nbsp; лісів в Україні, але не так шаблонно, як зараз&nbsp; всі&nbsp; говорять про ліси Карпат, хотів би привернути&nbsp; увагу до лісів півдня та сходу України. Справа у тому,&nbsp; що в цьому році, мабуть, вперше&nbsp; за історію незалежності України з метою створити системну кризу в лісовому господарстві і загнати всі лісгоспи в стійло було виділено 0 гривень на фінансування лісової галузі півдня та сходу. Там, де лісгоспи працюють на те, щоб зберегти ліси від лісових пожеж, від нелегальних рубок їм виділили 0 гривень.</p>
<p>Ще в липні місяці мною був поданий законопроект ,який мав би відновити фінансування в цих областях, аби лісівники могли прогодувати свої сім'ї, закупити необхідні матеріали. Але, на превеликий жаль, лише на цьому тижні бюджетний комітет розглянув цей законопроект, Мінфін сказав: "Денег нет". І через певні дебати ми все-таки дотиснули уряд, який має за тиждень до наступного тижня підготувати законопроект, де буде чітко обґрунтовано і фінансування, і джерела наповнення бюджету, аби лісівники в цьому році отримали необхідне для себе фінансування. І ми очікуємо від уряду відповідальної позиції, тому що, коли буде горіти, Мінфін буде зовсім по-іншому говорити і будуть шукати резервні кошти для, не дай Боже, гасіння пожеж.</p>
<p>Тому я хочу вибачитися перед лісівниками за те, що ми під ялинку приймали бюджет, не додивилися і, на жаль, спричинили цю кризу.</p>
<p>Тому я закликаю, зокрема, лісівників, щоб не було таких криз, осінню цього… буде обраний голова Лісагентства згідно нового Закону про державну службу по конкурсу, прозоро, за участю громадськості і це шанс нарешті переламати негативну тенденцію галузі, відновити довіру до цієї професії і до цієї галузі, і, таким чином, щоб ми вже не повторювали помилок минулого. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>&nbsp;І до слова запрошується народний депутат Владислав Голуб, якому передає його колега із "Блоку Петра Порошенка" народний депутат Спориш.</p>
<p>&nbsp;</p>
<p>13:05:18</p>
<p>ГОЛУБ В.В.</p>
<p>Дякую щиро.</p>
<p>Владислав Голуб, 197-й виборчий округ, Черкащина. Перед усім, я хотів би поздоровити працівників медичної сфери, які будуть відзначати своє професійне свято 19 червня. І подякувати, наприклад, працівникам Золотоніської центральної районної лікарні, які запросили мене сьогодні відвідати їх урочисті заходи, але от, на жаль, я не зміг приїхати заради того, щоб&nbsp; виступити зараз з трибуни з темою,&nbsp; яка дещо пов'язана, насправді, з їх діяльністю.</p>
<p>От я сьогодні читаю, наприклад, новини і читаю, що губернатор або, точніше, голова Черкаської обласної державної адміністрації вітає працівників медичної галузі в обласній&nbsp; філармонії. А куди було б логічніше їх вітати, наприклад, в драмтеатрі, який згорів 1 липня минулого року і обласна влада практично не зробила жодного кроку заради того, щоб відбудувати цей театр. Але якби на цьому закінчувались в Черкаській області, я б, можливо, був би не такий стривожений. На жаль, проблеми породжуються і куди більш далі&nbsp; йдуть. Наприклад, є дуже суттєва проблема з питань виділення землі&nbsp; для бійців, які&nbsp; захищають нашу державу проти агресора – Російської Федерації. Бо чомусь пан голова обласної державної адміністрації Ткаченко вирішив, що 33 учасники АТО не повинні отримувати землі, а його рідний брат повинен отримати ці землі.</p>
<p>І от я хочу сказати,&nbsp; що саме в ці хвилини районна влада Черкаського району виділила додаткового для брата губернатора&nbsp; понад 200 гектарів&nbsp; в той час, коли 33 учасники АТО нічого не можуть отримати. Більш того, в квітні місяці один із директорів його підприємств пан Борес Олександр Олександрович&nbsp; також отримав&nbsp; 270 гектарів землі.</p>
<p>У мене таке відчуття, що очільник Черкаської обласної державної&nbsp;&nbsp; адміністрації забув попередню діяльність його попередника пана Тулуба. Був такий одіозний губернатор на Черкащині, який дуже-дуже погано закінчив і зараз сидить собі, відпочиває в Іспанії, і чекає&nbsp; все ж таки коли на нього відбудеться український суд.</p>
<p>Але я глибоко переконаний в тому, що ми пройшли ті часи, коли місцева влада буде думати, що вона є місцевими князями, що область їм належить і вони можуть там робити все що захочуть заради власного збагачення, заради збагачення своєї сім'ї і своїх бізнес-партнерів. Бо, наприклад, знову ж таки&nbsp; заради того, щоб призначити&nbsp; керівника державної архітектурно-будівельної інспекції пана Євмини, був такий помічний колись у пана Тулуба, пан губернатор особисто їздить в Київ лобіювати його інтереси, в той час, коли це просто вигідно його бізнес-партнеру, з ким він є також в бізнесі, тому я…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, наступний виступаючий пан Єдаков передає слово своєму колезі з "Народного фронту" народному депутату Гузю.</p>
<p>&nbsp;</p>
<p>13:08:43</p>
<p>ГУЗЬ І.В.</p>
<p>Ігор Гузь, 19 виборчий округ Волинь. Вперше хочу звернутися до Юрія Луценка. Декілька тижнів тому у вас відбулася зустріч з нашими військовими з 14 бригади і ви дали добро припинити всі переслідування бійців, які ось вже півтора року, на жаль, над якими знущається військова прокуратура і це був правильний, і однозначно правильний крок. Але, сьогодні у місті Володимир-Волинську суди продовжуються і, на превеликий жаль, військова прокуратура знову ж таки в цих судах відстоює позицію покарати простих бійців, які, на превеликий жаль, були кинуті командуванням, в свій час, це 2014 рік, не мали озброєння і багато інших проблем, про які ми знаємо. Більше того, зараз починають поступово відходити від бійців і переслідувати командирів нашої сьогодні 14-ї, а колись 51 бригади.</p>
<p>Юрій Віталійович, я дуже до вас звертаюся аби звернули на це увагу. Я чув вашу заяву, що ви даєте 100 днів пану Матіосу на своїй посаді, так от нехай він виконує ваше розпорядження, не переслідувати бійців нашої героїчної бригади.</p>
<p>Я тепер друге питання до пана Насірова, керівника Державної фіскальної служби. Пане Насіров, я вже звертаюся довгий період часу, у нас на Волині найближчим часом, а саме тоді, коли, я сподіваюсь, буде введений безвізовий режим, буде колапс, я декілька раз про це заявляв вам, писав звернення і так далі. На жаль, ви боїтеся приїхати на Волинь. Чому колапс? Станом на сьогодні на кордоні Львівська і Волинська області близько 1 тисяча 600 автомобілів стоять, великі затори, це вже зараз. Да, там є проблеми з боку польської митниці.</p>
<p>Але, якщо брати Волинь, у нас є проблеми, які треба розв'язувати, а не ховати голову, як страус, вибачте, в пісок. Питання збільшення пропускної спроможності на митних переходах "Ягодин-Устелуг", раз. Питання ремонту тих клятих сканерів, які десь там вимкнулись і їх ніхто не може ввімкнути, як казав один наш горе-президент.</p>
<p>Третє питання: електронна черга, "єдине вікно". Коли це буде запроваджено?</p>
<p>Четверте питання: гроші, які надав Європейський Союз на ремонт пропускного пункту "Устелуг", де вони? Я дав вам звернення, дайте відповідь, де поділи 3 мільйони євро, де в минулому, поза минулому році були ремонтні роботи, де вони закопані, який звіт є цих коштів?</p>
<p>Тому пане Насіров, я вимагаю, аби ви приїхали до Волинської області і на місті розбиралися з цими проблемами, бо якщо ні, нас чекає осінню колапс, коли не тільки тисячі автомобілів, десятки тисяч автомобілів будуть стояти і пропускна спроможність буде абсолютно не дієздатна. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колега.</p>
<p>Будь ласка, до слова запрошується народний депутат від "Опозиційного блоку" Ігор Шурма.</p>
<p>&nbsp;</p>
<p>13:12:00</p>
<p>ШУРМА І.М.</p>
<p>Ігор Шурма, "Опозиційний блок". Я сьогодні хочу в черговий раз акцентувати увагу на тому, що робиться сьогодні в охороні здоров'я. Мовою оригіналу: "Реформа в медицине не началась, качество медицинских услуг не улучшилось, врачи не стали жить лучше", экс-министр Александр Квиташвили красноречиво признал очевидное.</p>
<p>Не тривалий період часу… тривалий період часу вся Верховна Рада вимагає того аби почалися структурні зміни в системі охорони здоров'я. Хотів би повернутися і до відповідальності, в тій залі сидять люди, які несуть політичну відповідальність за призначення Квіташвілі міністром охорони здоров'я. Це є відповідальність перед людьми, перед медиками і це є відповідальність перед&nbsp; тими пацієнтами.</p>
<p>Що на сьогоднішній день залишилося в Україні? Станом на сьогоднішній день у нас не укомплектовано, точніше, бракує, бракує 100 тисяч медичних працівників. 100 тисяч людей на сьогоднішній день&nbsp; бракує в охороні здоров'я. Кожен день в Україні вмирає 425 громадян України різного віку. Звичайно, що якийсь відсоток тих людей помирає, бо помирають у цілому світі. А ніхто не може дати відповідь, яка кількість їх помирає через те, що сьогодні немає медикаментів.</p>
<p>Сьогодні знову ж таки люди, які проголосували закон, який довірив міжнародним організаціям проводити закупівлю медикаментів, несуть відповідальність за те, що за кордон перераховано сьогодні 2 мільярди 200 мільйонів гривень. Станом на сьогоднішній день в Україну поступило медикаментів на 361 мільйон – це 17 відсотків, 17 відсотків тих ліків, які ще мали бути в 2015 році. Немає жодної тендерної процедури на 2016 рік. Більше того, один з постачальників Crown Agents – це є структура, яка поставляє по цілому світу для країн третього світу, країн розвитку. Хто привів ці структури в Україну? Я знаю, хто, але тільки з поваги до батьківської фамілії – Шурма, на букву "ш", - я отих двох на букву "ш", які завели сюди, з цієї трибуни популяризувати не буду. Хтось повинен нести відповідальність за те, що на сьогоднішній день у нас катастрофа з фінансуванням охорони здоров'я.</p>
<p>Я уже один раз звертався. Сидів віце-прем'єр, сидів Прем'єр. Послухайте, парадокс! В колисці Президента і Прем'єр-міністра в Вінниці на охорону здоров'я залишилося до серпня місяця. Львівська область: мінус 150 мільйонів. Харківська область: мінус 177 мільйонів. Це означає, що треба скоротити в кожній області по 7 тисяч працівників, для того щоб вписатися в ту суму.</p>
<p>&nbsp;</p>
<p>ГОЛОВУЮЧИЙ. 15 секунд дайте. будь ласка.</p>
<p>&nbsp;</p>
<p>ШУРМА І.М. Напередодні Дня медичного працівника я від себе, від колег по "Опозиційному блоку" і від усіх, хто переймається проблемами охорони здоров'я, незалежно від політичної приналежності, вітаю всіх медичних працівників зі святом і дякую їм за їхню роботу.</p>
<p>&nbsp;</p>
<p>ГОЛОВУЮЧИЙ. Дякуємо. Я просто хочу, щоб більше людей змогли привітати медиків.</p>
<p>І тому передаю слово Радикальній партії Ляшка, лідеру Олегу Ляшку. Йому передають слово два його колеги, це Віктор Галасюк і пан Купрієнко. 6 хвилин, будь ласка.</p>
<p>&nbsp;</p>
<p>13:15:51</p>
<p>ЛЯШКО О.В.</p>
<p>Олег Ляшко, Радикальна партія. Я&nbsp; зараз звертаюся&nbsp; не до&nbsp; зали парламенту, оскільки майже немає депутатів.</p>
<p>В армію мобілізують дітей селян, робітників, бюджетників. Депутати, депутатські "черпаки", як кажуть в армії, дембельнулися вчора на&nbsp; футбол у Париж і досі не повернулися. У той час, коли мільйони українців не знають, як звести кінці з&nbsp; кінцями, у той час, коли більшість людей не бачать майбутнього і перспективи, на превеликий жаль, в рідній країні, депутати дозволяють собі не приходити до&nbsp; парламенту ні в середу, ні в четвер, ні&nbsp; в п'ятницю.</p>
<p>Чи може країна, яка перебуває в стані військової агресії, в стані економічного занепаду, під час демографічної катастрофи чи може країна дозволити собі існування парламенту безвідповідального, боягузького,&nbsp; недієздатного&nbsp; і політично аморального?&nbsp; Це риторичні питання, на які, я переконаний, українці дадуть відповідь на найближчих виборах, коли вони будуть.</p>
<p>Фракція Радикальної партії упродовж чотирьох тижнів блокує парламентську трибуну з вимогою розв'язання проблем, які&nbsp; стоять перед&nbsp; українськими громадянами. Нещодавно 9 червня Національна комісія з питань регулювання ринку комунальних послуг, яку в незаконний спосіб&nbsp; очолює виходець з фірми "Рошен" на прізвище Вовк, цей Вовк в овечій шкурі, прийняли рішення підняли тарифи і з 1 липня мільйони українців мають віддавати майже всю свою зарплату за сплату комунальних послуг, за сплату гарячої води і опалення.</p>
<p>Саме тому, блокуючи парламентську трибуну, ми вимагаємо від уряду скасувати рішення про підвищення тарифів, оскільки сам уряд не йде на виконання наших вимог, ми цього тижня звернулися до адміністративного окружного суду міста Києва з вимогою скасувати рішення уряду і рішення НКРЕКП про підвищення тарифів.</p>
<p>За підрахунками фахівців-економістів Радикальної партії максимальна ціна для споживання українськими громадянами газу вітчизняного видобутку має бути не більше 3 тисяч кубів за тисячу квадратних метрів. Прив'язка ціни на газ вітчизняного видобутку до ціни на імпортний газ, як це встановлено змінами до постанови Кабінету Міністрів номер 758 (від 29 квітня 2016 року) є абсолютно необґрунтованою, закладено корупційний механізм нарахування вартості житлово-комунальних послуг. І за цю корупцію, за ці зловживання мають розраховуватися українські громадяни .</p>
<p>Саме тому фракція Радикальної партії вимагає прийняти в парламенті Постанову про проведення перерахунку ціни на газ для населення, встановлення економічно обґрунтованої ринкової ціни, яка не може бути, зважаючи на собівартість видобутку українського газу, вона не може бути більше 3 тисяч кубів за тисячу квадратних, 3 тисяч гривень за тисячу квадратних кубів.</p>
<p>Чому ця корупція, чому ці зловживання? Тому що ті, хто сьогодні при владі, ті, хто грабують українців, вони ведуть свій бізнес в офшорах, вони не платять податків, українські люди від малого до старого латають дірки в бюджеті, натомість ми бачимо Президента, Голову Національного банку, міністра фінансів, бізнес-оточення Президента, які не платять податків, ховають свої статки в офшорах. Найбільше внаслідок антидержавної, антилюдської, геноциду в комунальному господарстві страждають наші любі селяни. Адже єдине джерело доходу для мільйонів українських селян – це вартість на молоко і на городину. Сьогодні більшість людей здає молоко по 2.50 за літр. Це означає, що мільйони українських селян перебиваються з хліба на воду і ледь виживають. У людей, сільських людей забирають школи, забирають лікарні, забирають воду, закривають клуби. У фермерів, у сільгоспвиробників забирають пільговий режим оподаткування. Внаслідок цього у нас сьогодні в цьому році може бути неврожай.</p>
<p>Тому фракція Радикальної партії завжди стоїть на сторожі інтересів українських громадян, українських селян, українських металургів, українських медиків, професійно свято яких ми відзначаємо 19 червня, в неділю, у зв'язку з чим ми вітаємо. Фракція Радикальної партії – потужна команда, яка захищає кожного українця.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат України від фракції Радикальної партії пан Галасюк.</p>
<p>&nbsp;</p>
<p>13:22:18</p>
<p>ГАЛАСЮК В.В.</p>
<p>Шановна пані Ірина, шановні колеги, шановний український народе! Світовий банк пророкує Україні на цей рік 1 відсоток економічного зростання. Я хочу, щоб всі ви розуміли, що означає 1 відсоток економічного зростання. Це означає збереження цього жебрацького рівня, пенсій, заробітних плат, які на сьогодні існують в країні. Це означає, що з такими темпами розвитку Україна ніколи не буде в Європі, це просто виключено.</p>
<p>Для того, щоб ми розвивалися і наздоганяли європейські країни, нам потрібно зростати принаймні на 7-8 відсотків на рік економічно. І це є абсолютно можливо, бо ми – талановита нація, бо в нас чудова земля, бо в нас є все для успіху окрім правильної політики влади. Чому так відбувається?&nbsp; Тому що на сьогодні, так як і попередній уряд, по суті підміняє програму радикальних реформ, які потрібні країні, підміняє програмою співпраці з МВФ. Але що таке МВФ? Це та інституція, яка надає тимчасову підтримку на виживання, це є риба, а не вудка. Це уявіть собі, що підприємство керується замість стратегії кредитним договором. Так от це те саме сьогодні робить український уряд<i>,</i> підміняючи національні, економічні і соціальні інтереси інтересам співпраці і отримання гарних оцінок від міжнародних партнерів.</p>
<p>Сьогодні наша з вами українська економіка на 95 відсотків залежить від цін на сировину, від цін на зерно, на метал, на ліс-кругляк, на залізну руду. Ну, слухайте, ну, це ж неможливо, на 95 відсотків. Що це означає? Це означає гарантію бідності. Цей самий показник в Японії складає всього лише 38 відсотків. Тому сьогодні першочергове завдання уряду це відв'язати країну від цієї сировинної голки і проводити ту контрциклічну економічну політику яку пропонує фракція Радикальної партії та наші однодумці в парламенті.</p>
<p>Сьогодні, коли понад 60 відсотків української економіки знаходяться в тіні, коли щорічно в офшори і малоподаткові юрисдикції виводиться від 8 до 11 мільярдів доларів Сполучених Штатів Америки. Сьогодні просто пливти по течії, набирати нові кредити і розповідати. що підняття комунальних тарифів це і є реформи, це є абсолютно антидержавницька, антиукраїнська політика. Ми наполягає на зміни цієї економічної, по&nbsp; суті антиекономічної, антисоціальної політики. Сьогодні потрібні національні інтереси, те саме, що робили всі інші успішні країни Польща, Туреччина, Словаччина, я вже не кажу про Сполучені Штати Америки. Розвиток власного виробництва, підвищення заробітних плат і пенсій для забезпечення купівельної спроможності, відстоювання перш за все національного інтересу, а не сліпе…</p>
<p>&nbsp;</p>
<p>ГОЛОВУЮЧИЙ. Дякуємо, пане Вікторе.</p>
<p>Будь ласка, до слова запрошується Тетяна Острікова від&nbsp; "Самопомочі", якій передала слово її колежанка пані Богомолець.</p>
<p>&nbsp;</p>
<p>13:25:38</p>
<p>ОСТРІКОВА Т.Г.</p>
<p>Доброго дня, шановні колеги. Мені як члену Комітету податкової і митної політики надходить багато скарг і сигналів від підприємців, від підприємств&nbsp; щодо&nbsp; фактів&nbsp; незаконного втручання ручного&nbsp; в систему електронного адміністрування&nbsp; ПДВ.</p>
<p>Сьогодні у нас&nbsp; є всі підстави вважати, що такі випадки і такі факти втручання в СЕА ПДВ&nbsp; непоодинокі. Робиться це таким чином. Співробітник податкової випадково, помилково анулює, наприклад, свідоцтво платника ПДВ. Потім ДФС визнає свою провину і свою помилку, але видати нове свідоцтво або відносити дію того свідоцтва, яке було анульоване, вже проблематично. Документи на поновлення&nbsp; свідоцтва йдуть гуляти по високим кабінетам в ДФС, збираються візи різних співробітників і отримати ці візи без сплати незаконної винагороди співробітникам фіскальної служби&nbsp; неможливо.&nbsp;</p>
<p>Друга річ, яка є щодо системи адміністрування&nbsp; ПДВ, –&nbsp; розірвання&nbsp; договорів з&nbsp; боку ДФС в односторонньому порядку&nbsp; на електронний цифровий&nbsp; підпис начебто через те, що платник не&nbsp; знаходиться за місцем&nbsp; знаходження. Тоді платник іде в податкову міліцію, і на сьогоднішній день, щоб підтвердити місцезнаходження з відповідним оперуповноваженим податкової міліції це коштує&nbsp; 10-15 тисяч гривень в місті Києві.</p>
<p>Наступна&nbsp; річ – це&nbsp; вкиди в систему&nbsp; електронного адміністрування ПДВ сум фіктивного&nbsp; ПДВ. Тут у мене&nbsp; є два живих приклади, я хочу зараз&nbsp; їх озвучити і звернутися до&nbsp; Генерального прокурора і до голови Державної фіскальної служби, щоб вони надали мені&nbsp; аргументовану відповідь, чи зареєстровані кримінальні&nbsp; провадження за даними&nbsp; фактами.</p>
<p>Зокрема&nbsp; 31 грудня&nbsp; 2015 року&nbsp; Житомирською ОДПІ був прийнятий та погоджений договір про визнання електронних документів фермерського господарства&nbsp; "Пустомитівське". В подальшому у цей же день&nbsp; 31 грудня було зареєстровано 46&nbsp; податкових накладних на загальну суму&nbsp; 565,7 мільйонів гривень, на підставі яких за допомогою цього фермерського господарства було ймовірно сформовано податковий кредит з ПДВ суб'єктам господарювання, які не мали на це законного права по операціях, що можуть мати ознаки фіктивності.</p>
<p>Наступне. Наступний факт вкиду в систему ПДВ по імпортній операції, яку суб'єкт не здійснював. 25 березня 2016 року товариство з обмеженою відповідальністю "………", зареєстроване по вулиці Тимофія Строкача, будинок 5. Також було втручання в систему електронного адміністрування ПДВ, де було вкинуто в систему 10 мільйонів 910 тисяч 562 гривні по імпортній операції, яку за даними митної… бази даних митної вартості, митної статистики даний суб'єкт господарювання не здійснював.</p>
<p>Я прошу Генерального прокурора і голову Державної фіскальної служби перевірити ці факти і зареєструвати кримінальне провадження. За…</p>
<p>&nbsp;</p>
<p>ГОЛОВУЮЧИЙ. 15 секунд, будь ласка.</p>
<p>&nbsp;</p>
<p>ОСТРІКОВА Т.Г. За цими всіма фактами ми як народні депутати надамо свої покази як свідки про всі факти відомі нам від бізнесу, коли система електронного адміністрування ПДВ є пряме ручне втручання з боку працівників ДФС. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, шановна пані Тетяна.</p>
<p>І зараз до слова запрошується народний депутат Силантьєв від Радикальної партії, якому передає слово його колега Юзькова.</p>
<p>&nbsp;</p>
<p>13:29:17</p>
<p>СИЛАНТЬЄВ Д.О.</p>
<p>Денис Силантьєв, фракція Радикальної партії Ляшка. "Багатство країни не обов'язково будується на власних природних ресурсах, воно досяжне навіть при їх повній відсутності, бо найголовнішим ресурсом є людина, державі лише потрібно створити основу для розвитку таланту людей". Ця теза Маргарет Тетчер мені все частіше приходить на думку.</p>
<p>Шановні громадяни України, шановні колеги, у мене складається враження, що політики забули про людину, заради якої вони працюють.</p>
<p>Радикальна партія неодноразово підкреслювала, що в центрі державної політики повинна бути людина, громадянин з цього цінностями, бажаннями, прагненнями та сподіваннями. Та з огляду на те, що відбувається, на превеликий жаль, спостерігаємо, що держава вчиняє геноцид власного народу.</p>
<p>Я не є адептом конспірологічних теорій, але таке враження, що сьогодні робиться все для знищення українців. Так багато гасел, так багато квазіреформ і все начебто на покращення людей… для покращення людей. Тільки щастя та здоров'я, а саме ці базові потреби, які є проявом їх внутрішніх бажань та прагнень все&nbsp; більш&nbsp; набуває для мільйонів людей статус нездійсненої мрії.</p>
<p>Параметр щастя. Недаремно в світі з 2006 року вже повною мірою використовується оцінка&nbsp; реального добробуту нації, таке як "міжнародний індекс щастя". Для розрахунку індексу використовується три&nbsp; показники: задоволеність життям, тривалість життя та&nbsp; екологія – ось що має стати&nbsp; базовою програмою&nbsp; розвитку будь-якої держави, в тому числі і України. За підсумками "міжнародного індексу щастя"&nbsp; наші сусіди&nbsp; займають: Білорусь - 59 місце, Молдова – 52-ге,&nbsp; Словаччина – 45-те, а&nbsp; Україна – 111 місце.&nbsp;&nbsp;</p>
<p>Наприклад щодо параметру здоров'я - Україна посідає перше місце за рівнем смертності&nbsp; в Європі. ЮНЕСКО оголосило Україну "країною вимираючого&nbsp; етносу": щорічно&nbsp; Україна втрачає понад 700 тисяч громадян&nbsp; і з них третина&nbsp; люди працездатного віку,&nbsp;&nbsp; кожен 10-й українець не доживає до 35 років, в окремих регіонах&nbsp; України темпи смертності – увага! – майже такі ж як були в роки Голодомору.</p>
<p>Радикальна партія заявляє про необхідність формування людино центричної моделі управління державою, а це означає, що всі владні реформи, та програми повинні спрямовуватись на задоволення потреб людини щодо комфортних умов життя, самовизначення та розвитку. В центрі&nbsp; стратегії розвитку&nbsp; держави повинен бути не набір реформ, кожна з яких відокремлена&nbsp; одна від одної своїми програмами та показниками успішності, які одна&nbsp; з одною не узгоджуються, а перелік вимог до органів влади, які фокусуються&nbsp; на людині. Ми на межі і поки що&nbsp; люди, проста людина дає нам шанс, і давайте ним скористаємося, і будемо, і згадаємо, що ми&nbsp;&nbsp;&nbsp;&nbsp; слугами народу.</p>
<p>Дякуємо.</p>
<p><i>&nbsp;</i></p>
<p>ГОЛОВУЮЧИЙ. До слова запрошується народний депутат Сергій Лещенко від&nbsp; "Блоку Порошенка", якому передала слово&nbsp; його колєжанка - пані Продан.&nbsp;&nbsp;</p>
<p>&nbsp;</p>
<p>13:32:32</p>
<p>ЛЕЩЕНКО С.А.</p>
<p>Доброго дня, друзі!</p>
<p>Цей тиждень був історичним в тому сенсі, що вперше Національне антикорупційне бюро, новий правоохоронний орган&nbsp; зробив подання до парламенту про арешт одного з олігархів, одного з народних депутатів пана Олександра Онищенка, якого немає в цій сесійній залі тому що він стрімко&nbsp; втік на Лазурове узбережжя Франції переховуватись там&nbsp; від слідства. Ось цей документ:&nbsp; 85 сторінок де повністю викладено, як діяло злочинне угрупування, лідером якого був Онищенко, саме такий висновок був зроблений Національним антикорупційним бюро. Пан Онищенко є одним із газових олігархів з групи "Воля народу", який використовує державне майно разом з компанією "Укргазвидобування" і відповідно, згідно зі слідством, яке було проведено, було встановлено, що паном Онищенком було привласнено коштів компанії "Укргазвидобування", а іншими словами коштів українських громадян, бо це державна компанія, на суму – вдумайтеся! – 1 мільярд 600 мільйонів гривен. Це гроші, які недоотримали лікарі, вчителі, пенсіонери, Збройні Сили, вся бюджетна сфера України.</p>
<p>Пан Онищенко названий тут лідером цього угрупування і він зараз звинувачує всіх в тому, що це політичне замовлення, що це виконання якихось заказників. Насправді, для того, щоб він був чесною людиною, він мав залишитися тут в залі і давати пояснення. Замість цього він накивав п'ятами.</p>
<p>Я думаю, найближчими днями він з'явиться тут в Україні, почне давати коментарі, казати, що це знову замовлення. Але щойно парламент знову збереться у вівторок або в четвер, коли будуть голоси для зняття з нього недоторканості і подальшого арешту, і він знову зникне.</p>
<p>Пан Онищенко з'явився у нашому парламенті внаслідок змови, тому що "Блок Порошенка" і "Народний фронт" не виставили жодного кандидата в його окрузі, а партія "Батьківщина" виставила технічного кандидата, і це дозволило йому після Революції Гідності отримати цю недоторканість. Я можу лише уявити скільки за це було заплачено грошей.</p>
<p>Крім пана Онищенка цього тижня відбулася ще одна історична подія: НАБУ оголосила в розшук такого собі колишнього депутата від "Батьківщини" пана Дмитра Крючкова. Людина, яка розробила корупційну злочинну схему виведення коштів з державних обленерго. Зокрема, він діяв на "Запоріжжяобленерго" на багатомільйонні суми і кришею для нього були пани Суркіси, і пан Ігор Кононенко, який є представником "Блоку Порошенка". І ці схеми були під повним прикриттям нашої нинішньої верхівки.</p>
<p>Пан Кононенко разом з паном Грановським, на моє переконання, є людьми, які сьогодні уособлюють корупцію в оточенні Президента. І останнім часом я неодноразово порушую питання перед західними дипломатами про введення міжнародних санкцій проти представників нинішньої влади, які займаються корупцією. Це люди, всі прізвища вам відомі: Кононенко, Грановський, Довгий, Березенко, Мартиненко, Пашинський, Іванчук – ці люди, які представляють нинішню владу, які мають бути…</p>
<p>&nbsp;</p>
<p>ГОЛОВУЮЧИЙ. Дякуємо, шановний пане Лещенко.</p>
<p>І до слова запрошується позафракційній&nbsp; народний депутат Дерев'янко. Будь ласка. <i>(Шум у залі)</i></p>
<p>&nbsp;</p>
<p>13:35:57</p>
<p>ДЕРЕВ’ЯНКО Ю.Б.</p>
<p>Шановна головуюча, шановні колеги! Шановні колеги! Юрій Дерев'янко, політична партія "Воля". Те, як власний уряд турбується про власний народ є мірилом його ефективності. Партія "Воля" основною цінністю бачить людину, а сьогодні уряд – олігарха. Партія "Воля" виступає сьогодні за те, аби забезпечити людині гідні умови для життя, а уряд сьогодні для того, щоб забезпечити великих капіталістів надприбутками, олігархів та провладної верхівки.</p>
<p>Що чинний уряд робить для того, аби звичайний українець сьогодні почував себе більш захищеним у власній країні? Останнє, що уряд зробив – це підняв мінімальну заробітну плату на 72 гривні, або на 5 відсотків. Натомість те, що він зробив сьогодні для олігархів і для того, щоб нищити український народ – це підвищив тарифи на газ, таким чином влада сьогодні в чотири рази дорожче а ні ж його собівартість, продає український газ і цей надприбуток залишається у компаній "Укргазвидобування" і ті люди, які ними сьогодні керують, про що говорив мій колега напередодні.</p>
<p>Друга частина цих надприбутків залишається в компанії "Укрнафта", яка належить олігарху Коломойському. А третя – приватним власникам газових свердловин.</p>
<p>Такі правила уряд вирішив встановити тому, що сьогодні олігархи володіють і Облгазами, і скважинами, і надприбутки 400 відсотків – це саме для них.&nbsp;</p>
<p>З 1 травня в черговий раз зростуть тарифи на газ, гарячу воду та інші послуги і так званий соціальний тариф було піднято практично в два рази. Уряд на цьому не зупиняється і планує ще в жовтня і з квітня 2017 року піднімати в черговий раз тарифи, що тягне подорожчання для кожного українського громадянина, той хто має середню двокімнатну квартиру в 60 метрів на чотири особи в середньому від 2 тисяч 700 до 2 тисячі 900 гривень. Чому це робиться? Це робиться для того, аби забезпечити прямий потік бюджетних коштів з бюджету прямо в кишені олігархів. Мало того, не тільки з бюджету, а в тому числі і з тих громадян, які самі платять за ці шалені тарифи.</p>
<p>Сьогодні Верховна Рада повинна зупинити цей бєспрєдєл, це свавілля, яке стало можливим із спайки олігархів і влади. Ми бачимо, що Янукович пішов, проте його друзі далі продовжують заробляти на українцях, і схеми, запроваджені ним дуже ефективно використовуються чинною владою сьогодні.</p>
<p>Тому партія "Воля" пропонує план дій, аби вирівняти ситуацію з тарифами. Перше – це скасування підвищення ціни на газ для населення. Друге – це місцевий газ спрямувати на потреби населення і імпортний для промисловості. Третє – знизити тариф на теплопостачання відповідно до зниженої ціни на газ. Четверте – встановити мораторій на підняття тарифів на газ, на постачання електроенергії до 31 грудня 2016 року. І найголовніше: прийняти закон про НКРЕКП – регулятора, який сьогодні має бути незалежний і від Президента, і від Верховної Ради, і від уряду. Дякую вам за увагу.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>Народний депутат Маркевич передає слово позафракційному колезі – народному депутату Левченку. Будь ласка.</p>
<p>Шановні колеги, ми працюємо до другої години, тому що ще в залі залишаються ті, хто бажають виступити. Так що ми маємо певний час ще. Будь ласка.</p>
<p>&nbsp;</p>
<p>13:39:23</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. Доброго дня, шановний український народе, наші телеглядачі та радіослухачі. Я хотів би сьогодні звернутися до вас більше як мажоритарник з Києва, з таких доволі, більш вузьких, здавалося би, проблем, хоча, на мою думку, які насправді показують чудово ситуацію у всій, власне кажучи, державі.</p>
<p>І одразу принагідно, скажімо так, продовжуючи тезу Сергія Лещенка, нашого колеги, який виступав тільки що, говорив про історичність відповідних корупційних розслідувань, і затримань майбутніх, сподіваємось. Ну, я би хотів з ним трішки не погодитись. На мою думку, це дуже правильні речі, те, що відбувається, що цих газових олігархів нарешті щось з ними роблять. Але, на мою думку, тут нічого історичного немає. Історичне буде тоді, коли за поданням НАБУ арештують і посадять когось з правлячих партій: з БПП, з "Народного фронту", - коли арештують і посадять Арсенія Петровича Яценюка за ті 7 мільярдів, які він розікрав. Коли арештують і посадять, наприклад, мера міста Києва Віталія Володимировича Кличка, який кришує незаконні забудови і по суті є маріонеткою&nbsp; Вадима Столара – людини Президента, який керує Києвом. Не Кличко керую Києвом, товариство і шановні українці, і шановні кияни, а Києвом керує&nbsp; бандит Вадим Столар, який є ляльководом "ляльки Кличка". І "лялька Кличко" робить все, що він йому скаже. І от те, що я хотів сказати, це, власне кажучи, один приклад такої ситуації.</p>
<p>В 2005 році ще при Омельченку Київрадою було виділено гектар зеленої зони в центрі Києва на Татарці, на розі вулиць Глибочицької і Татарської там, де немає зараз взагалі ніяких парків, немає ніяких зелених зон, де не можуть мами з дітьми знайти місце, де прогулятися, це було виділено один гектар зеленої зони під будівництво нібито, нібито Церкві. От такій цікавій секті, називається "Управління&nbsp; Церкви Ісуса Христа Святих останніх днів в Україні" або як в простонародді їх називають мормони. Так? Там нічого не відбувалося 10 років на цій ділянці. Ну тому що, очевидно, ділянка&nbsp; виділялася зовсім&nbsp; по іншим причинам, не для того, щоб будувати там нібито церкву.</p>
<p>Ми разом з депутатом Київради від "Свободи" Святославом Кутняком знайшли рік тому підстави, законні підстави в договорі, розірвати цей договір, тому що цей договір чітко прописував, що за три роки там мало щось бути побудовано.&nbsp; Київрада перед виборами, тому що Кличко хотів попаритися, цей&nbsp; договір розірвали. Але як тільки, на превеликий жаль, шляхом чергового обману, чергового підкупу Кличко і його ударна&nbsp; команда знову залізла в Київраду знов-таки одразу вони заблокували це рішення, перестали… зупинили процес створення скверу на цьому місці і почали процес знов-таки повернення цієї земельної ділянки під незаконну забудову, проти якої виступає вся громада.</p>
<p>Я дуже прошу додати буквально 30 секунд, пані Ірино.</p>
<p>&nbsp;</p>
<p>ГОЛОВУЮЧИЙ. 10 секунд. Я всім так додаю.</p>
<p>&nbsp;</p>
<p>ЛЕВЧЕНКО Ю.В. Дякую.</p>
<p>Так от забудовники подали в суд в спайці разом з Київрадою, щоб скасувати рішення Київради. І Київрада в суді повністю зливає, суд повністю працює на забудовників, приходить юрист…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>У мене ще… <i>(Шум у залі) </i>&nbsp;Пане Левченко, я давала всім по 15 секунд і дивіться, скільки ще… <i>(Шум у залі) </i>&nbsp;5 секунд.</p>
<p>&nbsp;</p>
<p>ЛЕВЧЕНКО Ю.В. ... повністю зливає суд під забудовників. І я зараз звертаюся вчергове до…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тепер я надаю слово представнику Радикальної партії Ляшка пану Рибалку.</p>
<p>Ну ще багато бажаючих виступити, пане Левченко, Юра, я ж не цензор тут, а слідкую за регламентом.</p>
<p>&nbsp;</p>
<p>13:43:14</p>
<p>РИБАЛКА С.В.</p>
<p>Шановні українці, у черговий раз зірвано проведення "фінансового дня" у Верховній Раді. Як голова профільного комітету я кілька тижнів поспіль звертався до керівництва парламенту з листами ставив питання на погоджувальних радах, але щоразу все зірвалося. Ми вже згодні були на проведення хоча б фінансової години, але те, що сталося вчора, виходить за всі межі: майже третина депутатів полетіла до Леону дивитись футбол. Ми всі вболіваємо за Україну, але раніше зачиняти парламент у день голосування або злітати до Франції – це ганьба.</p>
<p>В країні триває війна, в останній тиждень активізувались військові дії, наші хлопці гинуть щодня, фінансова стабілізація дуже слабка, НБУ щотижня продовжує закривати вітчизняні банки, населення та бізнес продовжують гадати який банк впаде наступним. Як розвиватись економіці? Ризики у банківської системи продовжують зростати, через важкий стан вітчизняних підприємств та помилкову процентну політику Нацбанку кредитування завмерло, активи банків погіршилися.</p>
<p>Якщо ми кардинально не змінимо політику НБУ та уряду, можемо підійти до наступного падіння сировинних цін у світі ще у гіршому стані.</p>
<p>На цей тиждень ми планували до розгляду пакет із десятків законопроектів реформи фінансового сектору. Наприклад, про споживче кредитування, про стимулювання кредитування та про посилення захисту споживачів фінансових послуг. 10 місяців ми живемо без Ради Нацбанку, яка має контролювати дію керівництва НБУ та розробляти засади грошово-кредитної політики. Ключовий регулятор працює в позаконституційному полі.</p>
<p>Наш комітет ще восени провів публічний конкурс та запропонував парламенту свою четвірку, досі це питання не ставлять до порядку денного. У ручному режимі їм зручніше, як вони кажуть, чистити банківську систему. Дійшло до того, що асоціації учасників фінансового ринку звернулися до нас, до керівництва держави із вимогою припинити свавілля та створити Тимчасову слідчу комісію із вивчення та&nbsp; оцінки дій керівництва Нацбанку. Парламент не має права нехтувати цим питанням. Ми зобов'язані вжити системних заходів із стимулювання економічного розвитку. Без цього через кілька років на Україну чекатиме ще гірша криза. Разом з тим, з представниками фінансового ринку та промислових об'єднань і великою групою вітчизняних науковців ми закликаємо владу переорієнтувати фінансову політику на широку підтримку фінансового розвитку, модернізації економіки та створення нових робочих місць.</p>
<p>Ми закликаємо Голову Верховної Ради та наших колег депутатів схаменутись і частіше згадувати про майбутнє України.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, до слова запрошується народний депутат Кривенко від "Блоку Петра Порошенка"</p>
<p><a name=Temp></a>&nbsp;</p>
<p>13:46:23</p>
<p>КРИВЕНКО В.М.</p>
<p>Шановні колеги, доброго дня. Віктор Кривенко, Народний Рух України. Коротко по подіям цього тижня. Перше, ми з колегами: Заліщук, Лещенко, Береза, Найєм, Єднак, Кишкар зареєстрували законопроект про скасування так званого закону про партійну диктатуру. Тому що ми з вами чомусь дослухаємось до наших іноземних партнерів тільки тоді, коли нам вигідно. Коли нам хочеться проштовхнути якийсь закон, ми кажемо: "Це МВФ вимагає, це комісія вимагає, це там Мінські угоди вимагають". А коли треба дослухатися до нормальних норм і правил, а нам хочеться будувати диктатуру, ми хочемо, щоб всі депутати були "в стойлі", щоб ніхто не мав ніякої своєї думки. Я сподіваюсь, що те рішення Венеційської комісії по тому закону, який двадцять вісім разів всупереч Регламенту, який так всі поважають і так всі 5 фракцій проголосували, що все-таки совісті стане його скасувати.</p>
<p>Наступне. Як співавтор закону по українському простору, українській мові в радіо, хочу подякувати всім і авторам альтернативного законопроекту, і в першу чергу, громадськості, яка своїми діями, і "Відсіч", і "Музбат", і десятки, сотні наших виконавців, які дотисли політичну ситуацію. Дотисли саме тиском ззовні, в першу чергу. І ті депутати, які всередині активно включилися, що ми справді дали більше шансу для української пісні, для українських виконавців.</p>
<p>Цього тижня я звернувся з запитами до контролюючих інстанцій, до Антимонопольного комітету по ситуації, яка складається з "Миколаївобленерго". Ця організація розіслала листи найбільшим своїм споживачам з вимогою і пропозицією укласти договір з такою собі компанією "Транселектропостач" інакше погрожувала знизити ліміти до 30 відсотків від обсягу. Я переговорив вже, неформально, з двома такими великими компаніями, які такі листи отримали, вони справді їх отримали, сподіваюся якнайшвидшу реакцію і, в тому числі, правоохоронних органів.</p>
<p>Ми всі з вами жахалися ситуації, яка сталася нещодавно в Василькові, коли було збито дві дитини. Схожа ситуація була, тільки восени минулого року, в Демидові Вишгородського району, коли Світлана Сапотинська була збита мажором от і який так і не був заарештований. По якому у підсумку невчасно було сплачено правоохоронцями оплату за дисципліну, за експертизу крові, по якому купа порушень. І ми бачимо, що, як коли є якісь зв'язки у мажора, як його вигороджують. Тому я звернувся до Генерального прокурора, щоб він взяв на особистий контроль цю справу. Мати з сестрою щодня плачуть і стоять з протестами на вулиці, вся громадськість села знає, що влада, на жаль, не діє. Тому дуже закликаю нового Генерального прокурора втрутитися і навести лад…</p>
<p>&nbsp;</p>
<p>ГОЛОВУЮЧИЙ. Дякую, шановний колега.</p>
<p>Я надаю тепер слово народному депутату Ігорю Попову від Радикальної партії Ляшка, якому передає слово його колега Леньский. Будь ласка.</p>
<p>&nbsp;</p>
<p>13:49:54</p>
<p>ПОПОВ І.В.</p>
<p>Шановні виборці! Минулого тижня Національна агенція з питань запобігання корупції затвердила важливе рішення щодо того як буде функціонувати електронний реєстр декларацій. Законодавство про це Верховна Рада прийняла. Зараз розробляються всі технічні регламенти. Я, як заступник голови Комітету з питань запобігання і протидії корупції, дуже ретельно слідкую за роботою Національного агентства з питань запобігання корупції.&nbsp; І що ми бачимо?&nbsp; Ми бачимо, що робота цього агентства&nbsp; нікому не потрібна, більше того, є величезна зацікавленість влади зірвати роботу такої інституції.</p>
<p>Четверо членів агентства, керівників цього агентства відбиралися на конкурсі з величезними фальсифікаціями, конкурс завалювався, відкладався, провалювався, ми відстаємо від графіка на цілий рік. П'ятого члена агентства не можуть відібрати на конкурсі, бо на конкурсну&nbsp; комісію тиснуть, щоб&nbsp; призначити туди когось по квоті корупціонерів.&nbsp;&nbsp; Самому агентству виділили приміщення недостатньо обладнане для того, щоб там нормально працювати, щоб вони підготувалися до виконання своєї дуже важливої функції. У них навіть немає Інтернету.</p>
<p>Чому? Чому це відбувається?&nbsp; Тому що вже&nbsp; з 15 серпня повинна бути&nbsp; запущена система електронних&nbsp; декларацій і восени&nbsp; 50 тисяч найвищих чиновників України повинні будуть заповнювати ці декларації. І відповідальність за недостовірність відомостей уже буде кримінальна. Але чи&nbsp; зможуть заповнити декларації за&nbsp; 2015 рік, як ми&nbsp;&nbsp; того вимагаємо в парламенті, ми прийняли закон про це, чи&nbsp; зможе її заповнити, скажімо, міністр фінансів, який&nbsp; у&nbsp; 2015 році займав адміністративні&nbsp; посади в трьох офшорних компаніях. Це треба буде вказати прямо. Якщо вказати, то це порушення&nbsp; закону, це звільнення&nbsp; і протокол за корупцію. Якщо це не вказати, то це кримінальна відповідальність за недостовірні дані.&nbsp;&nbsp; Чи зможуть інші посадові особи, про яких уже всі&nbsp; знають, уже в міжнародних документах зазначено, що вони мали ці офшорні компанії, чи зможуть вони заповнити такі декларації&nbsp; без брехні, без кримінальної відповідальності?</p>
<p>Чи не із-за цього&nbsp; завалюється робота&nbsp; національного агентства&nbsp;&nbsp; і чи&nbsp; не із-за цього хочуть завалити&nbsp; всю систему електронних декларацій, за яку ми боролися. Зараз вони&nbsp; зачистили хвости, але&nbsp; у 2015 році кожна&nbsp; ця особа має вказати відповідні дані.</p>
<p>Фракція&nbsp; Радикальної партії блокує&nbsp; трибуну, щоб розслідувати всі офшорні махінації та понизити тарифи. І ці питання&nbsp; зв'язані між собою. Якщо ми закриємо офшорні дірки, якщо&nbsp; вони перестануть&nbsp; красти і&nbsp; ховати гроші в офшорах, тоді не треба буде підвищувати тарифи, тому що&nbsp; у державі буде достатньо коштів. Європейський парламент уже створив комісію по розслідуванню&nbsp; офшорів. Фракція&nbsp; Радикальної партії&nbsp; за такою ж схемою, слово в слово як Європейський парламент пропонує створити комісію, ми звертаємося до наших колег з інших фракцій, дайте наших депутатів і разом будемо працювати.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Народний депутат Домбровський від "Блоку Петра Порошенка" передає слово народному депутату Солов'ю.</p>
<p>&nbsp;</p>
<p>13:53:14</p>
<p>СОЛОВЕЙ Ю.І.</p>
<p>Юрій Соловей, 89-й виборчий округ, Гуцульщина і Покуття. Шановні колеги, я не просто так завжди акцентую увагу, власне, на тому округу, з якого я вибраний і на слова "Гуцульщина" і "Покуття". Тому що це є наймальовничіший, найвисокогірніший і найбільш екологічний, чистий регіон в Україні. Якщо говорити двома словами, то це так звана українська Швейцарія. Чого вартують тільки назви сіл чи міст в цьому регіоні такі як Космач, Кути, Рожнів, Косів, Верховина, Криворівня і такий перелік можна продовжувати і продовжувати. Ще століттями тому назад в цьому краї відпочивали найвидатніші українці такі як Леся Українка, Іван Франко, Михайло Грушевський і багато інших. Чи працює сьогодні цей край і економічний потенціал цього краю так, як він ще працював навіть 100 років тому назад?&nbsp; Я думаю, що відповідь очевидна, ні. І причиною цього є просто незадовільний стан інфраструктури і, зокрема, доріг в цьому краю, і особливо в результаті повені 2008 року.</p>
<p>Слава Богу, що нам, народним депутатам всім в цьому залі, спільно в минулому році вдалось розпочати важливу, надзвичайно важливу програму будівництва доріг в Карпатському єврорегіоні і нам вдалось привернути увагу до будівництва дороги, "Золотої підкови Карпат" - дороги Р-24. І на ці цілі в минулому році вдалось виділити 50 мільйонів гривень.</p>
<p>Цього року ми продовжили цей напрям і ще передбачили 50 мільйонів гривень, і, я сподіваюсь, що нам спільно вдасться в цьому році завершити ремонт дороги від Косова до Верховини. Але цього, шановні колеги, недостатньо, це є мізер, це є 20 відсотків від тієї потреби, які потребує сьогодні Гуцульщина. Невирішеним залишається питання відновлення дороги від Яблунова до Космача. Невирішеним залишається питання будівництва дороги від Косова до Кутів. Невирішеним залишається питання будівництва дороги від Криворівнів до Чернівців.</p>
<p>Шановні колеги!&nbsp; Гривня, яку ми вкладаємо в будівництво цих доріг – це 100 гривень, які вертаються у вигляді податків&nbsp; до бюджету. І тому я вчергове звертаюся до вас, до своїх колег по парламенту:&nbsp; звернути увагу і зробити все,&nbsp; щоби дорожня інфраструктура не тільки в цьому краї (хоча, звичайно, мене турбує в першу чергу найбільше саме дорожня інфраструктура краю Гуцульщини), але й дорожня&nbsp; інфраструктура в цілому в&nbsp; Україні почала розбудовуватись&nbsp;&nbsp;&nbsp; тому що кожна копійка&nbsp; в цю галузь – це створені нові робочі&nbsp; місця і це податки, які завтра сплачуються до державного бюджету.</p>
<p>І тому вчергове&nbsp;&nbsp; з трибуни Верховної Ради&nbsp; України, я звертаюся&nbsp; до уряду і до міністра інфраструктури переглянути&nbsp; видатки державного бюджету&nbsp; в частині розподілу…</p>
<p>&nbsp;</p>
<p>ГОЛОВУЮЧИЙ.&nbsp; 10 секунд.</p>
<p>&nbsp;</p>
<p>СОЛОВЕЙ Ю.І. Переглянути видатки і спрямувати ще додатково кошти&nbsp; для відновлення доріг в наймальовничішому краї - Гуцульщина.</p>
<p>Дякую. І запрошую всіх на Зелені свята до Гуцульщини.</p>
<p>&nbsp;</p>
<p>ГОЛОВУЮЧИЙ. Дякуємо,&nbsp; шановний колега!</p>
<p>І останній виступаючий – народний депутат від&nbsp; "Опозиційного блоку"&nbsp;&nbsp;&nbsp; Михайло Папієв,&nbsp; будь ласка.</p>
<p>&nbsp;</p>
<p>13:56:46</p>
<p>ПАПІЄВ М.М.</p>
<p>Дякую.</p>
<p>Шановні народні депутати&nbsp; України! Шановні громадяни&nbsp;&nbsp; України! Ви знаєте, я хотів би підтримати попереднього виступаючого в плані вирішення проблемних питань і Прикарпаття, і Гуцульщини, і Буковини.&nbsp; Єдине в чому я би сперечався з ним,&nbsp; що все ж таки&nbsp; найкращим, наймальовничим краєм в&nbsp; Україні – є Буковина. Але проблеми доріг як&nbsp; людина,&nbsp; яка їздить по&nbsp; цих дорогах,&nbsp; вона абсолютно має вирішуватися - дороги жахливі.</p>
<p>І знаєте, от сьогодні&nbsp; ми робили аналіз&nbsp; взагалі роботи Верховної Ради&nbsp; України, і наскільки наша діяльність, вона сьогодні відображає оці проблемні питання людей, які вони очікують від нашої Верховної Ради&nbsp; України.&nbsp;&nbsp;&nbsp;&nbsp; Ефективність нашої роботи, вона близька до нуля і цей тиждень - ще одне підтвердження.&nbsp; Я хочу для прикладу навести&nbsp; події вчорашнього дня. Уявіть собі: 80 людей голодує в приміщенні Міністерства соціальної політики, це інваліди трудового каліцтва, яким рішенням уряду Яценюка припинено було у 2015-2016 роках перерахунок пенсії в залежності від зростання середньомісячної заробітної плати в галузях економіки України, який мав би відбутися 1 березня кожного року. І фактично не було зроблено перерахунку у 2015 році на 6,5 відсотків, у 2016 році на 20,5 відсотків. Тобто фактично у людей вкрали близько 30 відсотків від тих мізерних навіть соціальних допомог, які вони мали всі роки незалежності України.</p>
<p>І вчора, коли це питання встало на голосування у Верховній Раді України, пригадайте, набрало воно 218 голосів. Якщо б головуючий зацікавлений був в тому, щоб прийняти це рішення і внести до порядку денного, у нас прикладів десяти разів, а то і більше, повернення до голосувань було вже багато. Але чомусь до цього питання повернуто не було. Після цього багато народних депутатів України, незважаючи на голодування людей, визначили для себе пріоритетом полетіти на футбольний матч. До речі, в тому питанні вони виявилися не фартовими і невідомо ще де більше б вони принесли користі або де менше вони принесли б зла, або лишаючись тут, у Верховній Раді України, або полетівши туди до Франції.</p>
<p>Але, сама головна проблема у нас в тому, що нам залишилося два тижні роботи і, враховуючи, в який спосіб формується порядок денний, є вірогідність того, що не буде прийнято законів України про відміну тарифів, не буде прийнято законів України і головуючий у Верховній Раді України, я так бачу, що можливо зроблять все можливе, щоб не було прийнято…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ПАПІЄВ М.М. … підвищення соціальних стандартів і інше. Тому пропозиція в мене одна це пропозиція, яка у пана Кокса була. Пропорційно чисельності народних депутатів України, щоб внести до порядку денного…</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Нагадаю вам, що всі лідери парламентських фракцій можуть вносити свої пропозиції під час Погоджувальної ради щодо порядку денного.</p>
<p>Шановні колеги! Я щиро хочу подякувати всім хто взяв участь зараз в "годині виступів", в рубриці "різне". І підсумовуючи так само цей важливий тиждень, я ще раз хочу подякувати дуже багатьом народним депутатам, які так само сприяли звільненню двох заручників – це Юрія Солошенка і Геннадія Афанасьєва. Ми всі б'ємося, дійсно, за те, щоб всі українці повернулися додому.</p>
<p>Наступний тиждень буде дуже важливим в контексті того, що українська делегація братиме участь в засіданні Парламентської Асамблеї Ради Європи. І вперше за півтора роки в цьому засіданні Парламентської Асамблеї Ради Європи візьме участь і наша колега Надія Савченко. Яка&nbsp; була звільнена завдяки зусиллям Президента України, спільним зусиллям МЗС, своєї родини, депутатів, всіх людей доброї волі і міжнародної спільноти в цьому місяці в травні, протягом цього місяця.</p>
<p>І також, шановні колеги, дозвольте вам нагадати, що&nbsp; наступного тижня з 21 по 24 червня народні депутати працюють в комітетах, фракціях і групах. В тиждень з&nbsp; 29 червня по 2 липня народні депутати працюють з виборцями. Засідання Погоджувальної ради відбудеться в понеділок 4 липня о 10 годині. Чергове пленарне засідання Верховної Ради України відбудеться у вівторок 5 липня о 10 годині.</p>
<p>Шановні виборці! Якщо ви дивитесь зараз засідання Верховної Ради – це не спільне блокування трибуни Радикальною партією і всіма іншими, хто залишився, а колективне фото "у п'ятничний вечір".</p>
<p>Я закриваю ранкове засідання Верховної Ради України, воно оголошується закритим.</p>
<p>До зустрічі, і плідної роботи всім в комітетах, фракціях, групах і в наших міжнародних делегаціях. Дякую.</p>

