Стенограма пленарного засідання
03 липня 2015

<p align=center>ЗАСІДАННЯ ШІСТДЕСЯТ ПЕРШЕ</p>
<p align=center>Сесійний зал Верховної Ради України</p>
<p align=center>3 липня 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>10:00:32</p>
<p>ГОЛОВУЮЧИЙ. Добрий ранок, шановні колеги! Розпочинаємо нашу роботу. Розпочинаємо нашу роботу. Будь ласка, займайте свої місця для реєстрації.</p>
<p>Прошу увімкнути систему "Рада", шановні колеги. Реєструємося.</p>
<p>&nbsp;</p>
<p>10:02:35</p>
<p>Зареєстровано 224 народних депутата.</p>
<p>Оголошую ранкове пленарне засідання Верховної Ради України відкритим.</p>
<p>Шановні колеги народні депутати! Ми розпочинаємо нашу роботу з "години запитань до Уряду".</p>
<p>Хочу вас проінформувати, що об 11 годині ми очікуємо прибуття до українського парламенту Президента України Петра Олексійовича Порошенка і Президента&nbsp; Європейського парламенту Мартіна Шульца.</p>
<p>Шановні колеги, під час візиту Президента Європейського парламенту відбудеться вперше виступ пана Шульца перед народними депутатами України.</p>
<p>Шановні колеги, переходимо до "години запитань до Уряду" відповідно до поданих пропозицій у письмовій формі. Запрошую до слова (регламент – 10 хвилин) міністра аграрної політики та продовольства Олексія Павленка. Будь ласка.</p>
<p>&nbsp;</p>
<p>10:04:03</p>
<p>ПАВЛЕНКО О.М.</p>
<p>Шановні народні депутати, шановні журналісти, запрошені гості! Хочу сьогодні відповісти на ряд питань, які задавали народні депутати і коротко дати загальну інформацію по стану як весняно-польових робіт, так і жнив, так і питань, пов'язаних з нашою європейською інтеграцією.</p>
<p>Перша інформація дуже суттєва. Хочу сказати, що весняно-польові роботи звершені. Це була найскладніша в історії України посівна кампанія. Вона відбулася успішно, незважаючи на суттєве подорожчання основних компонентів, а це, ми знаємо, що це і паливо, ЗЗР, добрива, насіння, незважаючи на брак бюджетної підтримки та бойові дії на Донбасі.</p>
<p>Аграрії дещо затрималися з посівною на початку через погодні умови, зливи, особливо у Південному регіоні, не дозволили посіяти ранні зернові у запланованих обсягах. Але ситуація вирішувалася з коліс, разом з регіонами вирівнювали посівні площі за рахунок пізніх культур. Як ви бачите, скажемо, по інформації, більше планових було посіяно в нас саме ярих пізніх культур. Але саме основні компоненти&nbsp; є у нас планові. Це стосується і гречки, це 20 тисяч гектарів, 96… відсотків від запланованих площ. При тому всьому, що соняшнику – 104, Сої – 104 відсотки, кукурудзи&nbsp; на рівні планових 4,3 мільйона гектарів – 98 відсотків. Тобто планова кількість в нас є вирівняна і відповідно рухаємося по посівній, завершено згідно загальних планів.</p>
<p>Посівні площі в цьому році склали 26,5 мільйонів гектарів, це на рівні минулого року. Дуже важливо, що всі ті, хто, знаєте, думали і казали, що Україна буде без хліба, посівна буде неуспішна, насправді, посівна завершена повністю успішно і пустої землі в Україні немає. В цілому посіви у доброму і задовільному стані.</p>
<p>Зерновий клин зараз становить 14,8 мільйонів гектарів, з них озимих – 4,9 мільйонів гектарів, ярових зернобобових – 6,9 мільйонів гектарів. Очікуємо, що урожай нового року сягне не менше ніж 60 мільйонів тонн. Посівну ускладнила девальвація гривні, різкі зростання цін на нафтопродукти, енергоносії і природний газ.</p>
<p>Важливі були – це інтервенції, які були аграрного фонду як під час кризової ситуації з девальвацією курсу, які були, вчасно нам вдалось вгамувати ситуацію пов'язану з панікою на пустих паличках, так і відповідно даже, враховуючи, що аграрний фонд не отримав додатково державне фінансування все ж таки зміг проавансувати на 750 мільйонів гривень планову кампанію по форвардам і по закупівлі зернових.</p>
<p>Фактичні витрати сільського господарства в цьому склали 67,6 мільярдів гривень. Хочу відмітити, це дуже серйозна цифра, порівнюючи з минулим роком, яка була 42 мільярди гривень, це відповідно збільшення майже в півтори рази при тому всьому, що банківська з цих параметрів складає тільки 8,2 мільярдів гривень і банківське фінансування було зменшене досить суттєво. Це значить те, що наші фермери і селяни вірять в саме в агробізнес і є зараз і перспективним, і в тому числі, скажемо, ще залишається ще прибутковим.</p>
<p>Цього року збережено обсяги кормового клину. Але хочу відмітити, що тваринники відчувають досить негативні тенденції важкого 2014 року і загальна ситуація в тваринництві досить і досить є тривожна. Хочу сказати, що за січень-травень минулого року виробництво м'яса, молока і яєць зменшена на 3,3, 4,2 і 13 відсотків відповідно при тому, що загальна кількість верха в цьому році менша ніж торік на 8 відсотків, поголів'я свиней на 3 відсотки, овець і кіз на 7 відсотків, птиці на 7,3 відсотки. Хочу відмітити, що дуже важлива зараз ситуація пов'язана з молочною галуззю. Особливо зверніть увагу на промисловий слайд: роздрібні ціни на молоко зросли на 45 відсотків, оптові відпускні – на 21 відсоток, водночас, закупівельні ціни на сільгосппідприємствах – на 19, а від населення – лише на 8 відсотків. Це є суттєве питання, яке будемо в тому числі піднімати і залучати Антимонопольний комітет, тому що ми бачимо, що є досить тривожна і занепокійлива тенденція.</p>
<p>Стратегічний вихід – це стимулювання кооперативного руху на сільських територіях, зокрема в законодавчому органі і саме по підтримці кооперативного руху нам потрібна підтримка також Верховної Ради з законопроектами. Україна буде не лише з хлібом і молоком, але і з цукром, очікуємо виробництва півтора мільйони тон солодкого продукту. Враховуючи залишки 560 тисяч тон, посівна повністю забезпечить внутрішні потреби держави на рівні 1,7 мільйонів тон.</p>
<p>Посівна відбулась в усіх регіонах України, в тому числі на Луганщині і Донеччині, повністю на територіях контрольованих Луганщини і Донеччини українською владою. Відповідно, все, крім замінованих полів, які є в зоні АТО, на 96 відсотків плану засіяно на Луганщині, і на 99 відсотків засіяно на Донеччині. Хочу також відмітити, що з 30 тисяч гектарів орних земель під Новоазовським і Артемівським районами заміновано, з них 6 тисяч гектарів було розміновано і засіяно яровими культурами. Натомість, на тимчасово окупованих територіях Донбасу більше половини родючих земель не засіяно. По наших даних це сталося вперше взагалі в історії землеробства цього краю, навіть у післявоєнні 1944-1945 роки там сіяли активніше, ніж під час російської окупації. Агросектор на окупованих територіях майже повністю втрачений. На жаль, терористи не здатні на мирне землеробство. Очевидно, що Луганщину і Донеччину, і Крим очікує серйозний дефіцит продуктів. Безумовно, це дуже болісно вдарить щодо рівня життя українських громадян на цих територіях. Через дефіцит продуктів на окупованому Донбасі зростуть ціни ще більше, особливо ближче до зими. Хоча вони більше ніж удвічі по цих регіонах, ми вже бачимо, зростання як таке. Дуже болісною територією для нас залишається окупований Крим.&nbsp; Півострів за&nbsp; півтора&nbsp;&nbsp; роки господарювання російських окупантів втратив майже усе, що&nbsp; було здобуто українськими аграріями десятиліттями. Майже повністю знищена і безглуздо продовжує знищуватись інженерна інфраструктурна,&nbsp; і Північно-Кримського каналу. Серйозна система зрошення, яка була побудована, відповідно ми зараз бачимо,&nbsp; що так зване&nbsp; рисове господарство майже повністю зруйноване і загальний ефект&nbsp; негативний від&nbsp; нестачі зрошення, ми оцінюємо на рівні 350-400 тисяч тон зернових втрати. Особливо&nbsp; також втрат зазнало&nbsp; і тваринництво Криму,&nbsp; ми бачимо, що поголів'я зменшилось більше ніж на 50 відсотків – це дійсно є зараз катастрофою. Відповідно Крим самостійно не зможе себе годувати і питання&nbsp;&nbsp; ближче до зими стане досить і досить&nbsp;&nbsp; серйозним.</p>
<p>Хочу також відмітити,&nbsp; що даний рік&nbsp; в тому числі є рекордним з точки зору експорту. Сьогодні ми можемо підсумувати, що за маркетинговий рік 2014-2015 років, ми маємо&nbsp; рекордні для України 34,8 мільйони тон зерна з урахуванням продуктів переробки, цей показник перевищив торічний на&nbsp;&nbsp;&nbsp;&nbsp;&nbsp;&nbsp;&nbsp;&nbsp; 1,6&nbsp;&nbsp; мільйонів тон – це є рекорд для&nbsp; України. При цьому, нам потрібно&nbsp;&nbsp;&nbsp; і далі&nbsp; підтримувати продовольчу&nbsp; безпеку, враховуючи&nbsp; ситуацію, наявність кризових явищ, і наявність&nbsp; нестабільності на Сході. Тому перехідний рівень в запасах є досить високий, він є&nbsp; на рівні 11 мільйонів тон і з них: пшениці 4,9 мільйонів тон, продовольчі 1,8 мільйонів тон, кукурудзи біля 5 мільйонів тон, тобто в Україні достатньо продуктів харчування, в тому числі і для&nbsp; харчової безпеки.</p>
<p>Хочу в тому числі відмітити, що дуже серйозно продовжуємо&nbsp; напрям з точки зору&nbsp; співпраці з Мінінфраструктури&nbsp; по перевалці&nbsp; зернових продуктів, в&nbsp;&nbsp; тому числі, по покращенню&nbsp; логістики. І дії, які були запропоновані під час дерегуляції по скасуванню&nbsp;&nbsp; сертифікатів, в тому числі карантинного сертифікату, мають досить позитивний ефект на&nbsp; загальну систему логістики як по портовій перевалці, так і по&nbsp; залізничному транспорту. Ми також маємо&nbsp; інформацію, що на даний момент в деяких портах стоять величезні черги, але дана робота, рухаємося плавно&nbsp; з Міністерством інфраструктури і сподіваємося, що в найближчі тижні&nbsp; дані процеси будуть планово вирішені.</p>
<p>Окремим питанням стояло залучення інвестиційних проектів&nbsp; аграрної&nbsp;&nbsp; діяльності. У лютому 2015&nbsp; року за сприяння Мінагрополітики підписаний Меморандум між Урядом Ізраїлю і Урядом Канади про гарантову&nbsp; допомогу на рівні 19 мільйонів канадських доларів, спрямованих на надання обладнання, навчання, практичну і методичну допомогу фермерам, власникам домогосподарств в Запорізький, Миколаївський, Одеській, Херсонській областях. Проект активно рухається, проект показав свою успішність, за час проекту майже 5 тисяч українських фермерів отримають сучасне навчання і практику як в Ізраїлі так, і в Канаді.</p>
<p>Активно рухається проект із Світовим банком з систем зрошення. Я дуже вдячний депутатам, які в Херсонській області, приймають дуже активну участь у цьому проекті. Проект знаходиться на активній стадії, він вже перейшов на стадію технічного аналізу. І перша робота групи із Світовим банком, яка проїхалась по Півдню України, я прошу ще трішки часу дати, показала досить велику необхідність по системі зрошування. Зараз, щоб ви розуміли, є зношені на 82 відсотки і інвестиції системи зрошення можуть дати дуже серйозний вплив на врожайність в даних регіонах.</p>
<p>Також хочу відмітити, що в квітні 2015 року компанія "ХТЗ", спільно з фінською компанією "Sampo", підписали Меморандум про співпрацю і план спільного виробництва, і продаж зернозбиральних комбайнів п'ятого класу "ХТЗ-3075", "Sampo 3075 Superior". З наступного року планується будівництво майже 200 комбайнів…</p>
<p>&nbsp;</p>
<p>ГОЛОВУЮЧИЙ. Будь ласка, завершуйте.</p>
<p>&nbsp;</p>
<p>ПАВЛЕНКО О.М. В червні 2015 року, в тому числі підписаний меморандум з Європейським інвестиційним банком на суму 400 мільйонів євро на підтримку через кредитування, також аграрного сектору. Хочу відмітити, що такі сучасні банки світові, як EBRD і EMC, в тому числі задекларували, що аграрний сектор є пріоритетним для кредитування, інвестування в Україні.</p>
<p>Окремо хочу відмітити допомогу, яке направило "ФАО" в рівні 800 тисяч доларів США для постраждалих в конфліктних регіонах, а саме Донецька, Луганська область. Це була окрема допомога, яка сформована була як насінням так і продовольством в даних регіонах. Окрема була програма на 500 тисяч насіння, пшениці і кукурудзи, яке йшло на корм худоби,&nbsp; також в цих регіонах. Окремі великі проекти стосуються будівництва, на даному етапі завершується будівництво як компанії «Bunher Terminal» в Миколаєві, так і компанії «Улфиц» на Одещині 2-ї черги екстракційного комплексу. Зараз будуються заводи КВС на Західній Україні по насінництву, і в тому числі починається будівництво інших виробників – американських, французьких – саме по насіннєвому бізнесу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, шановні колеги, Павло Дмитрович Петренко – міністр юстиції. 10 хвилин. Будь ласка, прошу.</p>
<p>&nbsp;</p>
<p>10:16:19</p>
<p>ПЕТРЕНКО П.Д.</p>
<p>Доброго дня, шановні народні депутати! Хотів би сьогодні присвятити свою доповідь тим питанням, які стосуються кожного українця. Ви знаєте, український парламент приймає десятки і сотні законів. Але буквально одиниці з цих законів стосуються кожного українця, саме ті закони, які стосуються покращання життя маленького українця, чи в сфері дерегуляції, чи в сфері реєстрації, послуг, чи в сфері дебюрократизації або боротьби з корупцією. Таких законів дуже мало. І тому коли українські громадяни спостерігають за нашими з вами баталіями в сесійній залі по тому чи іншому законопроекту і не розуміють, навіщо витрачають час українські парламентарі, свій час, час платників податків, коли не голосуються ті зміни, які можна відчути вже зараз.</p>
<p>Я б хотів презентувати вам пакет законів, який був розроблений фракціями коаліції спільно з урядом. Ці закони стосуються саме життя мільйонів українців. Мова йде про децентралізацію сервісів і реєстраційних послуг, які надаються органами державної влади.&nbsp; Знаєте, тільки по Міністерству юстиції щороку 21 мільйон українців звертаються до наших органів. І тільки по Міністерству юстиції 5 мільйонів реєстраційних дій вчиняються в цих органам.</p>
<p>Яким чином було сприйняття наших громадян цих сервісів? Бюрократія, черги, хабарі і десятки, сотні годин перебування в державних органах в темних кабінетах, коли українець є заручником волі державного чиновника, який не бажає виконати свій обов'язок.</p>
<p>Тому ми запропонували великий пакет змін, той пакет змін, який стосується кожного українця. Учора ці зміни стояли в порядку денному. На жаль, через довгі дискусії по політичних питаннях ви не змогли до них дійти і зробити перший крок до того, щоб спростити життя українців в сфері сервісів, які надає держава цим громадянам. Мова йде про чотири закони: 2981, 2982, 2983. Мова йде про децентралізацію сервісів в сфері реєстрації бізнесу, нерухомості, про передачу цих функцій місцевим органам влади: містам, селищам, районним центрам, - про демонополізацію цих сервісів і передачу цих функцій нотаріусам, коли, крім органів місцевого самоврядування, 8 тисяч нотаріусів, які є готовими офісами по реєстрації бізнесу і нерухомості, зможуть надавати українцям якісний, прозорий сервіс під час реєстрації компаній, під час внесення змін до статуту, під час реєстрації квартири, чи будинку, чи земельної ділянки. Саме ті сервіси, з якими зараз українці мають асоціацію бюрократії, хабарництва і зневаги до простого громадянина, який приходить до державного органу.</p>
<p>Міністерство юстиції є першим міністерством, яке відмовляється від своїх повноважень. Мої попередники протягом багатьох років займалися тим, що концентрували повноваження по реєстрації бізнесу і нерухомості за собою. На жаль, під благими закликами ціль була одна: концентрація корупції і збір хабарів з усіх територій по цих напрямках. Ми прийняли рішення, що Міністерство юстиції повністю віддає свої повноваження по реєстрації бізнесу і нерухомості місцевим органам влади і нотаріусам. Більше того, ми віддаємо і грошові кошти, і бюджет. Мова йде про майже мільярд гривень, які отримують маленькі бюджети міст, селищ, районних центрів. Це ті кошти, які зможуть бути направлені на ремонт доріг, на ремонт дитячих садків, на побудову нових якісних центрів надання сервісів і послуг.</p>
<p>Ви знаєте, якщо ці закони будуть прийняті, я ще маю таку надію, на останньому сесійному тижні поточної сесії, то вже буквально в серпні місяці українці зможуть відчути ті реальні зміни, які стосуються їхніх відносин із державними органами.</p>
<p>Наведу прості приклади і дам інформацію, що вже зроблено з початку року. Перше. Близько 1,5 мільйона гривень. Були випадки, коли зверталися відповідні громадяни до наших органів за виписками, довідками і витягами, завдяки вам, завдяки позиції спільній уряду і парламенту на початку року ми прийняли рішення, що ці документи можна отримувати в системі он-лайн через електронні послуги. Тільки за 2 місяці роботи системи он-лайн послуг Міністерства юстиції близько мільйона людей зайшли до нас на сайт, 35 тисяч людей отримали ці послуги через систему он-лайн сервісів Міністерства юстиції. Фактично черги, які були основною візитною карткою наших офісів по реєстрації бізнесу, поступово зменшуються, тому що 20 відсотків громадян перейшли в систему електронних сервісів.</p>
<p>Другий приклад. Питання щодо співпраці держави і нотаріусів. Ми вже передали функції по реєстрації договорів оренди сільгосппризначення нотаріусам. Це була величезна проблема в минулому році, коли фактично наші селяни були змушені стояти в черзі для того, щоб зареєструвати своє законне право на землю у державного службовця. Вони проходили 7 кіл аду. Спочатку вони йшли до земельного кадастру, де з них вимагали кошти за декілька довідок, потім йшли ще в сільську раду чи в райдержадміністрацію за якимись документами, потім йшли до державного реєстратора Міністерства юстиції. І це тривало місяцями. Ми ввели систему, коли ці сервіси можна отримати у нотаріуса. Хочу сказати, що по аграрним регіонам проблеми по чергам практично знялися, тому що запрацювало 8 тисяч нотаріусів, які надають ці послуги українським селянам.</p>
<p>Тому, знаєте, є дуже багато законопроектів і дуже багато звітів з цієї трибуни, які говорять про те, що можна колись зробити реформу і покращити життя українців чи змінити цю державу.</p>
<p>Я зараз вам пропоную, щоб ми не займалися великими прожектами на майбутнє, а щоб ми сконцентрувалися і прийняли ті прості, але зрозумілі для простого українця закони, які дадуть йому відчуття змін вже завтра, після набуття чинності цим законом.</p>
<p>Хочу сказати, що ці чотири великих закони були розроблені і підписані 30 народними депутатами фракцій коаліції. Я вдячний лідерам фракцій коаліції, я вдячний Олега Валерійовичу Ляшко, я вдячний Юрію Віталійовичу Луценку, я вдячний фракції "Народного фронту", "Самопомочі", які долучилися спільно з нами до цієї роботи.</p>
<p>Залишився один маленький крок, нам треба прийняти ці закони і зразу після того, як вони набудуть чинності, всі повноваження по реєстрації бізнесу і нерухомості будуть демонополізовані. Ми переводимо більшість цих сервісів в електронний формат. Ми прибираємо бюрократію, ми прибираємо велику кількість документів, форм і довідок, які раніше були поганим таким шлейфом роботи державних органів.</p>
<p>І саме основне, держава і державний чиновник, який призначається з Києва, який не є лояльним до громадянина, який проживає в маленькому містечку, він прибирається з цього процесу. Тільки місцеві органи влади, тільки нотаріус, як зацікавлений приватний суб'єкт, будуть надавати якісну послугу і ця послуга буде стосуватися кожного українця, який зможе за кошти визначені в законі, без хабарів отримати ту послугу, на яку він заслуговує, за яку він платить податки.</p>
<p>Тому, шановні колеги, я звертаюся до лідерів фракцій коаліції, я звертаюся до народних депутатів, законопроекти, які розроблялися під головуванням робочої групи пана Гройсмана Володимира Борисовича, ті законопроекті, які розроблялися фактично на прикладах, позитивних прикладах роботи місцевих органів влади. Міської ради Вінниці,&nbsp; яка всупереч законодавству, всупереч позицій центральних органів влади змогла зробити якісний сервіс для громадян. Такі самі позитивні приклади є в Луцьку. Зараз такий самий позитивний приклад, всупереч тому, що немає закону, ми плануємо зробити в Одесі, в Київській області, в Києві. Ці законопроекти потребують українські громадяни. Ці законопроекти, можливо, не є такими популістськими і гучними, як ті, які приймаються в цій залі. Але ці законопроекти стосуються кожного українця.</p>
<p>Тому я дуже прошу пана Голову Верховної Ради, якщо сьогодні буде можливість, поставити в першому читанні ці закони. Якщо ні, то на початку наступного сесійного тижня, буквально у вівторок пакетно проголосувати чотири закони, які дадуть можливість здійснити реальну децентралізацію повноважень і спрощення ведення бізнесу в Україні.</p>
<p>Перед нами місцеві вибори. По цим місцевим виборам фактично нові, оновлені місцеві ради будуть виконувати функції по реальному місцевому самоврядуванню в Україні. Ми пропонуємо, щоб по прикладу бюджетної децентралізації ми передали цим громадам повноваження по введенню сервісів, наданню сервісів громадянам. Разом з грошима, разом з дебюрократизацією і спрощенням цих послуг.</p>
<p>Тому, шановні народні депутати, це буде реальний подарунок нашим громадянам, які просто перестануть нас з вами згадувати…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Дайте, будь ласка, 30 секунд завершити.</p>
<p>&nbsp;</p>
<p>ПЕТРЕНКО П.Д.&nbsp; І дійсно відчують, що держава, це той орган, який надає послугу і допомагає людині, а не є його ворогом. Тому я всіх вас закликаю, щоб ми вже до кінця цієї сесії підтримали законопроекти коаліції, спільну роботу уряду і коаліції. І дали дійсно покращення українцям, яке вони відчують з першого дня, коли ці закони будуть прийняті. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава! До доповіді запрошується заступник міністра інфраструктури України, керівник апарату Володимир Володимирович Омелян. До 5 хвилин, будь ласка.</p>
<p>&nbsp;</p>
<p>10:27:13</p>
<p>ОМЕЛЯН В.В.</p>
<p>Вельмишановний пане головуючий, шановні народні депутати! Міністерство інфраструктури отримало три запитання. Я постараюсь максимально швидко їх прокоментувати.</p>
<p>Перше запитання стосується роботи "Укравтодору" і зокрема послуг, які він надає, і цін за ці послуги. Хотів прокоментувати наступне. Що вартість того чи іншого виду дорожніх робіт формується виходячи виключно з проектно-кошторисної документації по нормам и стандартам. Водночас, в залежності від географії, рельєфу місцевості, геологічних умов, ціна може бути різною. На сьогоднішній день орієнтовна вартість капітального ремонту одного кілометра автомобільної дороги 1 та 2 технічної категорії становить 15-40 мільйонів гривень. Поточний ремонт від 3 до 15 мільйонів гривень. Робота з ліквідації ям орієнтовна вартість 1 метра квадратного від 183 до 469 гривень, в залежності від технології виконання робіт. Роботи з будівництва, реконструкції, капітального та поточного середнього ремонту виконують, в переважній більшості, приватні будівельні компанії. Водночас нашим міністерством запроваджена новація. Є окремий розділ на веб-сайті міністерства, де є інтерактивна карта. Будь-який бажаючий може прив'язати дійсну якість виконання робіт тих ресурсів, які були потрачені на ремонт, до реалій і повідомити міністерство в режимі он-лайн.</p>
<p>Друге питання стосувалося кадрової політики і, зокрема, по авіаційній галузі. Хотів би нагадати, що Законом України "Про центральні органи виконавчої влади" передбачено, що діяльність центральних органів виконавчої влади спрямовується та координується Кабінетом Міністрів України через відповідних міністрів. Статтею 18 зазначеного закону визначено, що міністр вносить пропозицію Прем'єр-міністру України стосовно кандидатури на посаду керівника центрального органу виконавчої влади і за пропозицією його керівника стосовно кандидатур на посаду його заступників.</p>
<p>Призначення Антонюка Дениса Юрійовича головою Державіаслужби здійснювалося Кабінетом Міністрів&nbsp; на підставі подання екс-міністра пана Бурбака. Водночас вчора під час колегії міністерства Прем'єр-міністром було прийнято рішення про відсторонення Антонюка і початок службового розслідування діяльності його на посаді Державіаслужби.</p>
<p>Міністерство щиро сподівається, що, нарешті, цього разу, бо ми вже не раз ініціювали службове розслідування, справа буде доведена до логічного кінця, і всі точки над "і" будуть розставлені. Водночас ми докладаємо всіх зусиль на переламання існуючої ситуації в Україні. Це є показово, ми робимо те, що у Львові "відкрите небо", в Одесі. Цього року сподіваємося підписати "відкрите&nbsp; небо" зі Сполученими Штатами Америки і Європейським Союзом.</p>
<p>Щодо "Wizz Air". "Wizz Air" насправді пішов, в першу чергу, через економічні причини. Це були довгі консультації як і з керівництвом "Wizz Air" в Україні, так само і центральним офісом. Падіння купівельної спроможності населення, обмеження Нацбанку не давали можливості для розвитку цієї компанії, яка була на ІРО, і негативна рентабельність їхніх польотів в Україні&nbsp; відбивалася на вартості їхніх акцій на світових біржах.</p>
<p>Але ми вважаємо, що "Wizz Air" повернеться в Україну. Ми весь час з ними в переговорах. Наразі вони виконують більшість з тих рейсів, які вони отримали.</p>
<p>Італія, вони зараз, сподіваємося, що якраз вони отримають найближчим часом, над цим працюємо.&nbsp;Я готовий вам показати цифри. Додатково окремо для вас. Дякую.</p>
<p>Щодо черг у портах, зокрема порту "Южний" затримки машин. За наявної інформації черги є, але вони не є великими. Водночас, хотів би повідомити, що тільки "Укрзалізницею" в декілька разів збільшено обсяг перевезення зернових. Ми тримаємо це питання на постійному контролі з МінАПК, з нашими підвідомчими організаціями.</p>
<p>Нові потужності по обробці зернових в порту "Южний" в 2015 році і кількість оброблених автомобілів на добу із зерном збільшилося майже у 2 рази. В кожному місті, де розташовані морські порти ми облаштовуємо відповідні майданчики для відстою автомобілів з зерном та провадження диспетчеризації. Поскільки це все переважно в приватних руках, ми розмовляємо з приватними компаніями, щоб це було максимально швидко зроблено. В першу чергу, також затримки пов'язані із необхідністю лабораторного аналізу зерна, але це вже питання до МінАПК.</p>
<p>Якщо виникнення автомобільних черг, на які не розповсюджується повноваження Міністерства інфраструктури, тут же залежить від інфраструктури самого порту і спроможності терміналів забезпечити своєчасну вантажну переробку зерна в великих обсягах. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується перший заступник міністра культури Ігор Дмитрович Ліховий, до 5 хвилин.</p>
<p>&nbsp;</p>
<p>10:32:12</p>
<p>ЛІХОВИЙ І.Д.</p>
<p>Добрий день, шановні народні депутати. На адресу Міністерства культури надійшло 2 блоки питань, які стосуються збереження національної культурної спадщини.</p>
<p>Перший з них – це щодо вступу України до Міжнародного центру вивчення охорони та реставрації культурних надбань. Нагадую, що розпорядження Кабінету Міністрів України 18.09 минулого року про імплементацію Угоди про асоціацію між Україною, з однієї сторони, та Європейським Союзом, з європейським співтовариством з атомної енергії і їхніми державними членами, з іншої сторони, включає план заходів, в якому затверджено перелік першочергових заходів направлених на реформування культурної галузі. Міністерством культури України підготовлено проект Закону і у встановленому порядку погоджено з Міністерством економрозвитку, Мінфіном, Міністерством закордонних справ&nbsp; і Мін'юстом, і станом на сьогодні внесено на розгляд до уряду. Проект Закону опрацьовується в секретаріаті Кабінету Міністрів та найближчим часом буде внесений на розгляд уряду. Після ухвалення Верховною Радою зазначеного закону Міністерство закордонних справ України надішле Генеральному директору ЮНЕСКО офіційну заяву про приєднання України до Міжнародного центру вивчення питань збереження та відновлення культурних цінностей&nbsp; ІКРОМ.</p>
<p>Мінкультури опрацьовує питання щодо визначення Національного заповідника "Софія Київська" національним координатором зазначеного міжнародного центру в Україні. Фахівці, які працюють сьогодні в Національному заповіднику "Софія Київська", мають відповідну кваліфікацію, уже пройшли навчання в ІКРОМ і ми вважаємо, що будуть гідно представляти нас у цій шанованій у світі організації.</p>
<p>Другий блок питань стосується вирішення ситуації повернення в Україну так званої виставки "Крим – золотий острів у Чорному морі" з колекції ряду кримських музеїв, які експонувалися у місті Бон, пізніше в Амстердамі, і у зв'язку з відомими подіями весни минулого року, знаходяться на сьогодні в Амстердамі в музеї Алларда Пірсона. На даний час Міністерство культури веде цілий напрям роботи, направленої на повернення в Україну культурних цінностей, які занесені до Державного музейного фонду держави. Разом з тим, як ви розумієте, є проблеми, пов'язані із розглядом у суді, міжнародному суді, даних питань. І музей Алларда Пірсона уникає особливо активних контактів з міністерством, оскільки термін тимчасової передачі музейних предметів державної частини музейного фонду України у кількості&nbsp; 565 музейних предметів а це 2111 одиниць&nbsp;&nbsp; збереження, відповідно до свідоцтва на право вивезення&nbsp; культурних цінностей з території України, закінчився ще у червні минулого року. Попри це Міністерство культури неодноразово наголошувало, що музейні предмети, які&nbsp; знаходяться на території Королівства Нідерландів&nbsp; у місті Амстердам є державною власністю України, національним багатством та невід'ємною складовою&nbsp; культурної спадщини нашої держави. Проте, у зв'язку зі зволіканням зі сторони&nbsp; Музею Алларда Пірсона, підписання угоди про продовження&nbsp; їх експонування&nbsp; з Національним музеєм історії України, який є основним зберігачем цих&nbsp;&nbsp; музейних предметів, експонати виставки вважаються такими, що незаконно&nbsp; вивезені з території України.</p>
<p>Мінкультури ініціювало питання повернення цих цінностей у встановленому законодавством порядку, а також створення міжвідомчої робочої групи&nbsp; щодо врегулювання&nbsp;&nbsp; спору стосовно повернення культурних цінностей&nbsp; до України. Для цього було задіяно юридичного радника і консультації з юридичним радником Міністерство культури&nbsp; проводить регулярно.&nbsp; Державу на суді представляє Міністерство юстиції України відповідно до порядку і здійснення захисту&nbsp; прав&nbsp; та інтересів&nbsp; України під час регулювання спорів&nbsp; розгляду&nbsp; закордонних юрисдикційних органах справ за участю&nbsp; іноземного суб'єкта, та України.&nbsp; Питання&nbsp; щодо координації дій, скажемо, що спільно Міністерство культури України, Міністерство закордонних справ, Міністерство юстиції, а також&nbsp; Міністерство внутрішніх справ і Торгово-промислова палата прикладають&nbsp;&nbsp; всіх зусиль для того, щоб …</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам! Чи ви ще хочете завершити? Дуже вам дякую!</p>
<p>Шановні колеги, зараз в нас півгодини на запитання&nbsp; до&nbsp; уряду. Я прошу зайняти свої робочі місця, хто хоче&nbsp; записатись і наголосити: в&nbsp; нас буде півгодини&nbsp; передбачених регламентом і в нас по регламенту півгодини, які мали бути би запитання від фракцій,&nbsp; на них відповідають міністри, фракції подають в письмовому&nbsp; вигляді запитання, щоб у нас не було такої колізії як було такої колізії, як&nbsp; було попередньої п'ятниці. Фракції дають письмові питання, міністри на них відповідають. Зараз буде півгодини від депутатів. Якщо фракція або групи не попадуть в перелік, це не означає, що їм буде надано окреме слово. Тому я прошу уважно і відповідально записатися на запитання, ми ж відповідальний парламент. Я прошу провести запис. Будь ласка, прошу записатися на запитання.</p>
<p>Кіраль Сергій Іванович, "Самопоміч".</p>
<p>&nbsp;</p>
<p>10:38:45</p>
<p>КІРАЛЬ С.І.</p>
<p>Дякую за можливість задати запитання.</p>
<p>В мене до вас запитання. Перше запитання до міністра фінансів пані Яресько. Пані Наталія, ваша позиція стосовно можливості підтримки цих програм міжнародної співпраці з міжнародними фінансовими організаціями, зокрема, по 100 мільйонах євро від Уряду Польщі, на який вони чекають вже сьогодні рішення Міністерства фінансів, а також і від Європейського інвестиційного банку по проектах інфраструктури, на які вимагаються державні гарантії.</p>
<p>І друге питання. По Міністерству інфраструктури, це дуже добре, що сьогодні нарешті за поданням Президента і фактично з-під ініціативи Саакашвілі усунуто від виконання обов'язків пана Антонюка. Я нагадаю, що фактично вся фракція "Самопоміч" ще з початку року бореться за демонополізацію авіаційного ринку, який монополізований МАУ. Дуже добре, що це питання нарешті…</p>
<p>&nbsp;</p>
<p>10:40:00</p>
<p>ЯРЕСЬКО Н.</p>
<p>Дякую. Щодо польського кредиту 100 мільйонів євро. Я якраз на тому тижні була на кордоні, ми якраз переглядали всі ці кордонні пункти, які вже зібрали від всіх розпорядників їхні потреби, щоб покращити, щоб зробити польський кордон зірковим європейським кордоном. Ми вже подали текст угоди польській стороні, вони зараз переглядають текст, наші коментарі по тексту і все йде вперед. Тобто я надіюсь, що протягом літа ми підпишемо, щоб вже до осені приступити до прямої роботи.</p>
<p>Щодо Європейського інвестиційного банку. Там дійсно трошки більш складно, тому що кожний проект має пройти якісь зрозумілі процедури у нас в Мінфіні щодо отримання державних гарантій. Але наша мета зараз – прискорити всі ці інвестиційні кредити якнайшвидше. Тобто у нас одна мета: зробити це якнайшвидше, щоб не тільки говорити і підписати, але щоб гроші вже пішли в реальну економіку. Дякую.</p>
<p>&nbsp;</p>
<p>10:41:03</p>
<p>ОМЕЛЯН В.В.</p>
<p>Я так розумію, що це більше був коментар до Міністерства інфраструктури, ніж питання. Тим не менше, я хотів підтвердити: дійсно, вчора Прем`єр-міністр України прийняв рішення про відсторонення Антонюка Дениса Юрійовича і проведення службового розслідування діяльності Державіаслужби його на цій посаді. Насправді, Міністерство інфраструктури неодноразово звертало увагу на окремі моменти в роботі Державіаслужби. Тим не менше, ми досягли значного прогресу у Львові і в Одесі задовго до цього розслідування і будемо продовжувати системні зміни в авіаційній галузі України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Демчак Руслан Євгенійович, «Блок Петра Порошенка».&nbsp;</p>
<p>&nbsp;</p>
<p>10:41:42</p>
<p>ДЕМЧАК Р.Є.</p>
<p>Слово передаю Чубарову Рефату Абдурахмановичу.</p>
<p>&nbsp;</p>
<p>ГОЛОВУЮЧИЙ. Будь ласка, Чубаров.</p>
<p>&nbsp;</p>
<p>10:41:48</p>
<p>ЧУБАРОВ Р.А.</p>
<p>Щиро дякую. Шановні колеги, я в першу чергу просив би чиновників тут з трибуни не проявляти таку, знаєте, нібито сором`язливість, ну скажемо, у зв`язку з відомими подіями весни 2014 року. Кажіть прямо: був напад на Крим, окупація Криму. І тут не треба зайвої дипломатії. Але запитання до міністра юстиції.</p>
<p>Прийнята Постанова Кабінету Міністрів від 4 червня щодо порядку в`їзду на тимчасово окуповану територію та порядок виїзду. Я хотів би сказати, що ми закупорили Крим. Права людей порушені. Ви знаєте, пане міністре, я би просив вас негайно, давайте завтра закличте в себе нараду, запросіть представників СБУ, Міграційної служби, прокуратури. Нам треба з`ясувати те, що трапилось. Але особливо мене…</p>
<p>&nbsp;&nbsp;&nbsp;&nbsp;&nbsp;&nbsp;</p>
<p>ГОЛОВУЮЧИЙ. Дайте, будь ласка, закінчити. 30 секунд, будь ласка.</p>
<p>&nbsp;</p>
<p>10:42:58</p>
<p>ЧУБАРОВ Р.А. … те, що людей, які хочуть заїхати до Криму – це наші родичі, це наші браття, це наша діаспора, - вимагають, українська сторона вимагає, щоб в них було 1 тисяча 200 доларів, які вони мають втрачати в Криму.</p>
<p>Ми спрямували всіх кримських татар, які їдуть до своїх братів, через Москву. Українські чиновники кажуть: "Їдьте до Харкова об'їжджайте Бєлгород, а потом – Симферополь". Це ганьба для нас. Я прошу вас скликати завтра нараду, щоб ми розглянули це питання.</p>
<p>&nbsp;</p>
<p>10:43:32</p>
<p>ПЕТРЕНКО П.Д. Дякую, пане Рефат, за це запитання. Дійсно, не треба сором'язливо озвучувати і називати події, які відбулися в минулому році. У минулому році відбулося захоплення території України, анексія Криму, ганебне порушення всіх можливих, не тільки міжнародних актів, але і людських, моральних подій. І Росія являється країною-агресором, а Путін являється тою особою. яка фактично стала уособленням загарбника на кшталт Другої світової війни. І тут немає ніяких інших варіантів, і кожен державний службовець, кожен український громадянин, кожен парламентар тільки так повинен коментувати ці події.</p>
<p>Що стосується цієї постанови. Пане Рефат, я вам обіцяю, що ми зберемося завтра. Це була ініціатива прикордонників. Я думаю, що ми знайдемо там порозуміння – і приберемо будь-які перепони для українських громадян, які їдуть на свою територію, навіть незважаючи на те, що вона є окупована тимчасово з боку російських загарбників. Дякую.</p>
<p>&nbsp;</p>
<p>ГОЛОВУЮЧИЙ. Мартиняк Сергій Васильович, "Воля народу".</p>
<p>&nbsp;</p>
<p>10:44:31</p>
<p>МАРТИНЯК С.В.</p>
<p>Прошу передати слово Литвину Володимиру Михайловичу.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:44:37</p>
<p>ЛИТВИН В.М.</p>
<p>Шановний пане міністре! Я звертаюся до міністра аграрної політики. Ви знаєте, наскільки гострою є сьогодні проблема закупівельних цін на молоко у людей, які за рахунок утримання худоби в підсобних своїх господарствах виживають. Ціна, нагадаю вам, 2 гривні 50 копійок. Люди обурені. Є відповідний законопроект. Чи підтримуєте ви цей законопроект, який би врегулював цю проблему? І чи підтримали б ви ідею, щоб встановити закупівельну ціну на молоко, скажімо, у відсотковому вимірі від ціни реалізації молочної продукції? Я розумію складність цієї проблеми. Разом з тим, які є підходи і бачення у Міністерства АПК, для того, щоб врегулювати цю проблему і полегшити життя людей, точніше кажучи, підтримати їх виживання.</p>
<p>Дякую.</p>
<p>&nbsp;</p>
<p>10:45:37</p>
<p>ПАВЛЕНКО О.М.</p>
<p>Дуже дякую за запитання, якраз в презентації це питання ми проговорювали, що це дійсно дуже велика проблема, які МінАПК зараз акцентує, тому будь-яка зараз, скажем, підтримка, яка є, скажем, дотаційна, на жаль, нема зараз, ви бачите у нас зараз ситуація, бюджет пустий цього напряму, і дуже важливий напрям наступний. Дивіться, зараз ми проаналізували в рамках робочих груп останніх питання роздрібних цін. Роздрібні ціни на молоко зросли на 45 відсотків, оптові 21 відсоток, при тому всьому, що від населення ціна зросла тільки на 8 відсотків, тому і ціна залишається, як була 2 з половиною гривні.</p>
<p>Це питання, що ми зараз спільно будемо дивитися з Мінекономікою, із Антимонопольним комітетом, тому що питання дуже просте, що є в ланці так званої додаткової вартості ми бачимо не справедливе розподілення.</p>
<p>Те що стосується мінімальних цін регулювання, ви повністю праві, питання є складне, тому що це йде в розріз з дерегуляцією, ми це питання зараз обговорювали з Міністерством економіки, тому зараз будемо шукати перш за все ті чи інші міри, які: а) можуть підтримати, скажем, не напряму; б) якщо буде… з'являться додаткові, скажем, фінанси по бюджету, це і третє – зараз є програма 250 мільйонів на підтримку тваринництва. Ми сьогодні на урядовому цю програму будемо затверджувати. Це компенсація буде: а) малому, середньому бізнесу по головах і б) по фермах. Сподіваємося також може підтримати наших виробників молока і тваринників.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Супруненко Олександр Іванович, будь ласка.</p>
<p>&nbsp;</p>
<p>10:47:09</p>
<p>СУПРУНЕНКО О.І.</p>
<p>Прошу передати слово Олегу Барна.</p>
<p>&nbsp;</p>
<p>10:47:17</p>
<p>БАРНА О.С.</p>
<p>Шановні представники Кабінету Міністрів, постановою Кабміну від 2000 року за номером (963) створено нові посади педагогічних працівників, зокрема, вчитель англійської мови, психолог в дошкільних закладах, але ці посади так і не були до даного часу включені до переліку посад, що дають право виходу на пенсію за вислугою років.</p>
<p>Таким чином, є дискримінація між колегами-педагогами, і це стосується також і медичних працівників. Відповідний проект Постанови Міністерства соцполітики був блокований дорученням</p>
<p>Кабінету Міністрів від 14-го року, котрим пропоновано повернутися до розгляду даного питання після стабілізації соціально-економічної ситуації в країні. Гадаю, що дуже багато людей з цим не згодні.</p>
<p>І третій момент. Якщо є злочини і злочинці, то досить вже і пора, щоб з'явилися засуджені. Досить покривати чеботарщину, ахметовщину.</p>
<p>&nbsp;</p>
<p>ГОЛОВУЮЧИЙ. Будь ласка, хто відповідає? До кого було ваше запитання? Уряд, дайте відповідь. Немає кому?</p>
<p>&nbsp;</p>
<p>10:48:46</p>
<p>РОЗЕНКО П.В. Є. Я скажу. Павло Розенко.</p>
<p>Я хочу сказати, що справді у зв'язку із реформуванням системи освіти є певні питання щодо оптимізації штатів. Ми спільно із Міносвіти, пане Олеже, візьмемо на розгляд це питання, ще раз його опрацюємо і знайдемо, можливо, якісь варіанти вирішення питання. Бо насправді це питання, яке ви поставили, надзвичайно важливе, а особливо в сучасних умовах і тих викликах, в яких стоїть зараз Україна, в тому числі і стикаються діти, їхні сім'ї зокрема. Тому ми ще раз повернемося до розгляду цього питання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Осуховський Олег Іванович.</p>
<p>&nbsp;</p>
<p>10:49:27</p>
<p>ОСУХОВСЬКИЙ О.І. Передайте, будь ласка, слово Андрію Іллєнку.</p>
<p>&nbsp;</p>
<p>10:49:32</p>
<p>ІЛЛЄНКО А.Ю. Андрій Іллєнко, Всеукраїнське об'єднання "Свобода".</p>
<p>Я хотів би поставити питання до представників економічного блоку уряду. Є цілий ряд нагальних питань і одне із найважливіших – це те, що сьогодні в Україні наростає заборгованість із заробітної плати. Це колосальна проблема. На сьогоднішній день за офіційними даними це приблизно 220 тисяч людей, щодо яких є заборгованість, це фактично 220 тисяч голодних українських сімей. Заборгованість постійно зростає, зокрема станом на&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 1 червня вона вже складала 1,8 мільярда гривень. І вона продовжує зростати. Питання наступне: які дії вчиняє уряд для того, щоб припинити цей процес, для того, щоб виплатити борги по заробітній платі людям? Тим більше, що багато з цих боргів - це державні компанії бюджетна сфера, і як, взагалі, планує уникнути соціального вибуху, який може виникнути внаслідок, якщо ця проблему буде продовжуватися?</p>
<p>Дякую.</p>
<p>&nbsp;</p>
<p>10:50:49</p>
<p>ДЕМЧИШИН В.В.</p>
<p>Хочу прокоментувати ваше запитання з точки зору Міністерства енергетики.</p>
<p>Дійсно виплата зарплат, в першу чергу виплата зарплат шахтарям є досить складною проблемою, і в умовах, коли минулого року на державні шахти виділялось більше 5 мільярдів гривень дотацій, а цьому році цих дотацій немає, виплачувати зарплати вкрай складно.</p>
<p>Більше того, робота із профсоюзами ведеться активна, але також досить складна і малорезультативна. Чому? Тому що профсоюзи займають принципово, крайнє принципову позицію щодо очевидних випадків необхідності проведення оптимізації персоналу на деяких підприємствах. Є очевидні випадки, коли потрібно оптимізовувати там, персонал, на деяких шахтах, але профсоюзи цьому протидіють. Тому і виникають реальні проблеми з виплатою зарплат.</p>
<p>У Міністерстві палива і енергетики нам вдається витримувати заборгованість по зарплаті перед шахтарями на рівні, на сьогодні, десь приблизно 250 мільйонів гривень, це величезна сума.</p>
<p>Але хочу звернути увагу, що протягом кожного місяця ми виплачуємо більше чим… порядка 470 мільйонів гривень зарплат щомісячно. Тому із нового року ми зменшили заборгованість із більше 600 мільйонів гривень до… на сьогодні 280.</p>
<p>Тому ця робота дуже тяжка, кропітка, але вона проводиться, і всі прекрасно розуміють, що в умовах високої інфляції виплата зарплат є пріоритетом.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, Гузь Ігор Володимирович, "Народний фронт".</p>
<p>&nbsp;</p>
<p>10:52:40</p>
<p>ГУЗЬ І.В.</p>
<p>Доброго дня! Ігор Гузь, Волинь.</p>
<p>В мене запитання до пані Яресько. Значить, з такого приводу.</p>
<p>Перше.</p>
<p>Пані Яресько, вашим підпорядкованим є наш колега Роман Насіров, який очолює фіскальну службу. Чому наш колега 5 травня, ми його обрали керівником фіскальної служби, сьогодні 3 червня, людина не здала мандат? Я дуже прошу вас повпливати на пана Насірова, щоб він склав мандат депутата Верховної Ради.</p>
<p>І друге. Прошу звернути увагу на Волинську митницю. Завдяки 47 депутатам, які два тижні назад підписались у зверненні, ми не допустили регіонала Романа Никитюка на цю посаду, який вже був погоджений. Але зараз там є в.о. – його протеже. І ці регіонали, люди Калетніка, чекають, аби ситуація вляглася і на Волинську митницю, другу в країні, прийшли знову регіонали. Прошу звернути на це увагу. Дякую.</p>
<p>&nbsp;</p>
<p>10:53:52</p>
<p>ЯРЕСЬКО Н.</p>
<p>Дякую. На перше питання і на друге. Я сьогодні зустрічаюсь з паном Насіровим і зверну увагу до першого і до другого питання. Дякую.</p>
<p>&nbsp;</p>
<p>ГОЛОВУЮЧИЙ. Кремінь Тарас Дмитрович, "Народний фронт".</p>
<p>&nbsp;</p>
<p>10:54:00</p>
<p>КРЕМІНЬ Т.Д.</p>
<p>Прошу передати слово Андрію Тетеруку. Дякую.</p>
<p>&nbsp;</p>
<p>10:54:08</p>
<p>ТЕТЕРУК А.А.</p>
<p>По-перше, я хотів би привітати міністра внутрішніх справ Арсена Авакова з тим, що ми прийняли частину поліцейських законів і ми готові до появи нової патрульної служби на вулицях Києва і інших міст.</p>
<p>По-друге, я розчарований тим, що міністр інфраструктури Пивоварський Андрій Миколайович не прибув, щоб відповісти на мої питання. А вони наступні. Чому у нас білети на деякі потяги купити неможливо, а вагони тарахтять пустими сидушками? Це перше.</p>
<p>І по-друге. Сервіс в "Укрзалізниці" майже знищений. Тому що додзвонитися до сервісної служби неможливо, а платні послуги також тримають клієнта на лінії по декілька хвилин, коли "капають" гроші. Треба навести порядок або з цим сервісом, або з тими людьми, які його обслуговують і приймати кардинальне рішення. Дякую.</p>
<p>&nbsp;</p>
<p>10:55:08</p>
<p>ОМЕЛЯН В.В.</p>
<p>На жаль, міністр сьогодні у відрядженні в Миколаївській області. Тим не менше, я готовий відповісти на ваші питання. Щодо першого. Якраз вчора в Міністерстві інфраструктури у нас була нарада, на якій ми обговорили ситуацію з пасажирським рухомим складом, де, можливо, запускаються додаткові потяги. Так, наприклад, одеський напрям: запущені два додаткових потяги, плюс – вагони до транзитних потягів.</p>
<p>Стосовно гарячих ліній і контакт-центрів. Ми сподіваємося, що до кінця цього року буде повністю переглянута система електронного врядування у міністерстві, і ми зможемо створити єдиний центр на базі ERP, де всі дані будуть публічними. І це стосуватиметься так само роботи контактних центрів як міністерства, так "Укрзалізниці", адміністрації морських портів, "Укрпошти" та інших напрямків, якими ми опікуємося. Дякую за увагу.</p>
<p>&nbsp;</p>
<p>ГОЛОВУЮЧИЙ. Амельченко Василь Васильович, Радикальна партія.</p>
<p>&nbsp;</p>
<p>10:56:07</p>
<p>АМЕЛЬЧЕНКО В.В.</p>
<p>Василь Амельченко, Радикальна партія Олега Ляшка. Прошу передати слово Юрію Чижмарю.</p>
<p>&nbsp;</p>
<p>10:56:18</p>
<p>ЧИЖМАРЬ Ю.В.</p>
<p>Юрій Чижмарь. Питання до міністра оборони. У нас пройшла мобілізація, і очікуємо нову мобілізацію, чергову. Але є вже нарікання від підприємств, що в процесі огульної мобілізації, ми розуміємо, що треба захищати державу, але в процесі цієї мобілізації вже мобілізували дуже багато працівників, які забезпечували господарську діяльність основну, без яких неможлива подальша робота. Це люди, які пройшли спеціальне навчання за кордоном. Це люди, які мають рідкісні професії. Через те зупиняються підприємства, люди покидають.</p>
<p>Тому ми би хотіли, пане міністре, врегулювати питання, щоб при мобілізації забирали тих людей, за виключенням, які вкрай необхідні підприємствам. Бо без сильної економіки ми не зможемо годувати армію. Окрім того, є дуже велика корупція у фондах зайнятості, де безробітні люди не мобілізуються, бо їх там важко знайти, окрім того, вони навіть не з'являються в центри зайнятості, а гроші діляться…</p>
<p>&nbsp;</p>
<p>ГОЛОВУЮЧИЙ. Дайте, будь ласка, можливість закінчити, 10 секунд.</p>
<p>&nbsp;</p>
<p>10:57:22</p>
<p>ЧИЖМАРЬ Ю.В.</p>
<p>І друге питання. Ми прийняли Закон про заборону мобільного зв'язку в армії. Просили би уточнити у міністра оборони, коли ж армія забезпечиться спецзв'язком, терміни, і наскільки ми готові до цього? Дякую.</p>
<p>&nbsp;</p>
<p>10:58:32</p>
<p>ПОЛТОРАК С.Т.</p>
<p>Шановні народні депутати, дякую вам запитання. Я хотів би сказати по першому питанню. Треба чітко розуміти, що формуванням особового складу, який підлягає призову займається не Міністерство оборони. Міністерство оборони погоджує з тими пропозиціями, які готує Міністерство економіки. Ця робота зараз триває. Буде подана пропозиція на рішення Кабінету Міністрів і відповідною постановою буде відповідне рішення прийнято. Ми намагаємося враховувати по мірі можливості, але це не компетенція Міністерства оборони.</p>
<p>Те, що стосується Закону про заборону використання мобільних телефонів, я хотів би сказати, що основою управління військами є зв'язок. Ми чітко розуміємо і є відповідна програма . Ми сьогодні підготували контракти на закупівлю самих сучасних засобів зв'язку, ті, які сьогодні є самими кращими у світі. Контракти підготовлені на закупівлі тих засобів зв'язку із 750 мільйонів, які взагалі передбачено на засоби зв'язку - 300 мільйонів. Контракти будуть заключені в ближайшие дни, поставка на протязі 120 днів буде здійснена. Але, звичайно, тих грошей не вистачає.</p>
<p>Те, що стосується інструкції до порядку використання засобів зв'язку. Вона буде допрацьована і максимально будуть враховані всі пропозиції, в тому числі і ваші. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Кривенко Віктор Миколайович, об'єднання "Самопоміч".</p>
<p>&nbsp;</p>
<p>10:59:23</p>
<p>КРИВЕНКО В.М.</p>
<p>Перше питання коротке до міністра агрополітики. Що у нас відбувається з системами іригації і взагалі з проектами? Там йде чудовий проект Світового банку. Будь ласка, розкажіть 2 слова.</p>
<p>Друге питання до міністра фінансів, оскільки немає Прем'єр-міністра. Він місяць тому говорив, що всі питання в липні будуть вирішені по фінансуванню добудови Охматдиту. На сьогодні за нашою інформацією ми не можемо зрозуміти, хто гальмує процес чи МОЗ, чи Міністерство фінансів. В мене прохання, щоб все-таки ця обіцянка Прем'єра була виконана і в липні ми почали фізичне будівництво Охматдиту.</p>
<p>І останнє побажання до Міністерства оборони. Фракція "Самопоміч", за її наполяганням було включено 200 мільйонів гривень на військову освіту, 100 мільйонів гривень на придбання обладнання для військової кафедри і 100 мільйонів гривень просто на збільшення фінансування військової освіти, там є напрямок військово-патріотичного виховання. Організація "Пласт" фонд Начального Пластуна хоче провести тисячу чоловік збори для дітей із Слов'янська, Краматорська. Це питання опрацьоване з Донецькою і Луганською…</p>
<p>&nbsp;</p>
<p>ГОЛОВУЮЧИЙ. Дайте, будь ласка, можливість 30 секунд завершити.</p>
<p>&nbsp;</p>
<p>КРИВЕНКО В.М. І питання стоїть знайти фінансування, 2 мільйони гривень приблизно. Це на базі Одеського&nbsp; медичного державного університету провести оздоровлення цих дітей разом з патріотичним вихованням. Ми в тому році провели 4 заїзди по 120 дітей саме з Луганську, саме з окупованих територій, на сьогодні діти вкінці двотижневого збору говорять українською, співають Гімн, от, і вони стають за 2 тижні вже українськими. Тому прохання знайти можливість це підтримати.</p>
<p>&nbsp;</p>
<p>&nbsp;</p>
<p>11:01:13</p>
<p>ПАВЛЕНКО О.М.</p>
<p>Мін АПК. Система іригації (зрошення) знаходиться в п'яти південних областях, зараз зношеність 82 відсотки. Система в деяких знаходиться в жахливому стані. На даний момент є три компонента дуже важливих: частина знаходиться в державній власності, частина в комунальній власності, частина вже в приватній власності. Плюс деякі станції перекачки знаходяться в ДП, які також розкидані також по різним ЦОВам і міністерствам. Створений зараз окремо спільно з Світовим банком, який був результатом нашої поїздки і переговорів в березні цього року у Вашингтоні. Зараз створена окрема група, куди також включені народні депутати, дуже дякую якраз депутатам від комітету і депутатам з Херсонської області, які приймають активну участь, також є водне господарство і представники МінАПК. Перший напрям – це зараз створити технічний аналіз. Другий –бюджет. І третій напрям – треба робити зараз окреме законодавство по зміні цієї системи. Система зрошення має бути в єдиному або ЦОВі, або єдиному ДП і під це можливо зараз взяти фінансування. Світовий банк готовий також приймати участь в фінансуванні. Учора було підтверджено USAD також участь в роботі, вони також приєднуються до технічного аналізу і залучення найкращих своїх експертів, як має працювати система зрошення. Правильна робота системи зрошення може мінімум в 3 рази підняти врожайність в південних регіонах, вона є стратегічно важливою для національної продовольчої безпеки України&nbsp; в рамках реалізації нашої програми збільшення виробництва в сфері АПК. Дякую.</p>
<p>&nbsp;</p>
<p>11:02:47</p>
<p>ЯРЕСЬКО Н.</p>
<p>Якщо можна я добавлю.</p>
<p>Шановні депутати, якщо ви хочете, щоби Світовий банк з нами працював і дав нам додаткові кредити, і можливості,&nbsp; то ми маємо закінчити ту роботу, яку ми з ними розпочинали. Ми зараз не можемо отримати по одній&nbsp; програмі 800 мільйонів доларів, а по другій&nbsp; 500, тобто&nbsp; 1 мільярд 300, які ми не можемо від них отримати вже місяцями, тому що два проекти законів&nbsp; не прийняті тут – це два проекти законів не прийняті тут, це 2029-а і 2966.&nbsp; Я вам&nbsp;&nbsp; обіцяю,&nbsp; що якщо ми будемо продовжувати такий підхід, будуть менше і менше нам пропонувати можливостей щодо нових&nbsp; кредитів по будь-якій сфері – це перше.&nbsp;</p>
<p>Друге. По "Охматдиту", будь-які проблеми, які&nbsp; є і я поки що не змогла зрозуміти, які є, і я вам обіцяю, що в липні місяці&nbsp; ми відпустимо, прискоримо всі кошти на яких&nbsp; будуть правильні документи по "Охматдиту". Все.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам!</p>
<p>Рябчин Олексій Михайлович,&nbsp; фракція "Батьківщина".&nbsp;&nbsp;</p>
<p>&nbsp;</p>
<p>11:03:46</p>
<p>РЯБЧИН О.М.</p>
<p>Рябчин Олексій,&nbsp; "Батьківщина", Донеччина.</p>
<p>Прохання&nbsp; передати слово колезі Івченку.</p>
<p>&nbsp;</p>
<p>11:03:53</p>
<p>ІВЧЕНКО В.Є.</p>
<p>Вадим&nbsp; Івченко,&nbsp; фракція "Батьківщина".</p>
<p>У мене запитання до міністра АПК. Скажіть,&nbsp; будь ласка,&nbsp; у вас в підпорядкуванні є 300 тисяч гектарів землі, коли ви вже наведете лад з цією землею – це перше. Друге. Ви показували нам жахливі фотографії&nbsp; безпосередньо на комітетських слуханнях,&nbsp; щодо тих державних&nbsp; підприємств&nbsp;&nbsp;&nbsp;&nbsp; коли будуть прийняті рішення? І третє питання. Ви сьогодні показували&nbsp; слайди, що у нас збільшився&nbsp; експорт майже там на півтора мільйони тон. Так от, за прогнозами безпосередньо Міжнародної&nbsp; організації торгівлі&nbsp; ціна на зерно впаде, тому я вважаю, що потрібно акцент робити на ту продукцію, яка дає&nbsp;&nbsp; додану вартість, отже на тваринництво, на розвиток сімейних ферм і одноосібних селянських&nbsp; господарств – це моя порада.&nbsp; Дякую.</p>
<p>&nbsp;</p>
<p>11:04:50</p>
<p>ПАВЛЕНКО О.М.</p>
<p>Я дуже дякую за&nbsp; питання. Перше питання, я також вдячний депутатам від&nbsp; "Батьківщини" і в тому числі від&nbsp;&nbsp; двох комітетів по приватизації і аграрного комітету, які зараз приймають участь&nbsp; в питаннях приватизації і роздержавлення. З 570&nbsp; компаній, які зараз є&nbsp; під&nbsp;&nbsp; Мін. АПК&nbsp; і 200 знаходяться під ліквідацією і банкрутством, тільки 96 працюють, і з них тільки 15 на папері були прибуткові.&nbsp; Наша позиція: до кінця року&nbsp; одержавити і землі передати на розпаювання відповідно працівниками, колишнім працівникам, а це, якщо ви знаєте, майже 100 тисяч населення по Україні отримують нарешті за 23 роки паї і власність на дану землю. Перше.</p>
<p>Друге питання. Це та ж сама суть в приватизації. Спільно працюємо в групах, перших 28 компаній вже передані Фонду держмайна на приватизацію, працює група спільно з нашими грузинськими колегами і також експертами від Верховної Ради, і експертами від Європейського Союзу в рамках окремої робочої групи по приватизації. Ми запропонуємо також, я думаю, найближчим часом наше бачення по конкурсному продажу деяких окремих підприємств і також дамо на обговорення в рамках комітетів, і Верховної Ради.</p>
<p>І третій блок питань. Дякую за запитання, стосовно, скажемо, сировини Україна більше не є, знаєте кажуть "бредбаскет", ми є "футбаскет", ми те, що маємо експортувати, додатково продукти з доданої вартості. Саме тому зараз відкриваємо продукти молочні в країни Євросоюзу. Я сподіваюсь, що до кінця року перші п'ять компаній нарешті отримують сертифікацію і можливість експортувати продукцію за доданою вартістю саме в молочній продукції в країни Євросоюзу, як зараз ми вже експортуємо відповідно курятину. І в тому числі зазначу, що країна Казахстан, я хочу сказати, що перші наші вісім компаній були розблоковані по молочній галузі, дякую за плідну співпрацю з Міністерством економіки. І вони вже починають давати експорт саме молочної продукції на Казахстан. Тому фокус дуже великий є на продукти доданої вартості, саме так.</p>
<p>&nbsp;</p>
<p>ГОЛОВУЮЧИЙ. Будь ласка, Шипко Андрій Федорович, партія "Відродження".</p>
<p>&nbsp;</p>
<p>11:06:42</p>
<p>ШИПКО А.Ф.</p>
<p>Дякую, пане Андрію.</p>
<p>У мене запитання до віце-прем'єра Ващевського Валерія Миколайовича, до міністра інфраструктури Півоварського. Вже декілька років не вирішується питання ремонту дороги, що є гребнем дамби номер 8 Каховського водосховища. На сьогодні спостерігається зсув покриття проїзної частини та визначається значне просідання самого гребня. У разі прориву дамби спостерігатиметься затоплення сотень тисяч гектар Нікопольського, Апостольського районів, декілька міст, постраждають десятки тисяч людей. Якщо "Укравтодор", який по документам мав би відповідати за цю ділянку, прийняв на свій баланс, а в нього є всі документи. По-перше, встановлено, що цей шлях національний. По-друге, що автошлях національний співпадає з гребнем дамби і у Фонді держмайна автодорога обліковується окремо від дамби. Ми вимагаємо негайно, на найближчому засіданні Кабміну розглянути це питання і негайно його вирішити, захистити наших людей.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>&nbsp;</p>
<p>11:08:00</p>
<p>ВОЩЕВСЬКИЙ В.М.</p>
<p>Дякую за запитання. Не таке складне воно. Я думаю, що ми розглянемо, і ця дорога, яка проходить по дамбі, може бути на балансі «Укравтодору». Повідомимо в найближчий тиждень про результати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>11:08:19</p>
<p>ОМЕЛЯН В.В.</p>
<p>Якщо дозволите, ще теж доповню буквально.</p>
<p>&nbsp;</p>
<p>ГОЛОВУЮЧИЙ. Будь ласка, відповідайте.</p>
<p>&nbsp;</p>
<p>ОМЕЛЯН В.В.</p>
<p>Дякую. Справа в тому, що ми зараз проводимо обстеження всіх дамб і гідротехнічних споруд, спільно направили запити до ФРН і також Європейського інвестиційного банку. Сподіваємося найближчим часом отримати від них позитивну відповідь, приступити безпосередньо до вивчення реальної ситуації. Бо загроза дійсно існує.</p>
<p>Наступний етап – це ремонт самої дороги. Але, як ви розумієте, ті речі, які відбуваються з поганою дорогою, це пов`язано в першу чергу з поганим станом самої дамби. Дякую.</p>
<p>&nbsp;&nbsp;&nbsp;</p>
<p>ГОЛОВУЮЧИЙ. Дякую вам. І останнє питання, Тіміш.</p>
<p>&nbsp;</p>
<p>11:08:56</p>
<p>ТІМІШ Г.І.</p>
<p>Прошу передати слово моєму колезі Івану Рибаку.</p>
<p>&nbsp;</p>
<p>ГОЛОВУЮЧИЙ. Будь ласка, Рибаку.</p>
<p>&nbsp;</p>
<p>11:09:03</p>
<p>РИБАК І.П.</p>
<p>202-й виборчий округ, Чернівецька область, Іван Рибак.</p>
<p>У мене запитання до пані Яресько. Пані Наталю, справа в тому, що на Західній Україні низка районів, які підпадають під статус гірських населених пунктів потрапили в дуже таку несправедливу ситуацію. По суті, на сьогоднішній день в зв`язку з тим, що там мінімальні зарплати і все, все, все на 20 відсотків вище, ніж по Україні, по суті, люди сплачують більше всіх в Україні у відсотковому значенні податків. Але натомість сьогодні вони обділені з бюджету. Так, до прикладу, в Путильському районі Чернівецької області, в Вижницькому районі уже закінчились кошти на фінансування шкіл, дитячих садочків тощо.</p>
<p>Тому я прошу втрутитись у це питання, і у вас уже є і депутатські запити у міністерстві з цього приводу, вирішіть, будь ласка. Дякую.</p>
<p>&nbsp;</p>
<p>11:10:02</p>
<p>ЯРЕСЬКО Н.</p>
<p>Дякую.</p>
<p>Ми якраз переглядаємо зараз перші 6 місяців по децентралізації, як дійсно було на кожному рівні, і по районах зокрема будемо переглядати ситуацію, тому що ми бачимо, що у них є якраз в гірських районах такі проблеми. Дякую. Будемо відповідати.</p>
<p>&nbsp;</p>
<p>ГОЛОВУЮЧИЙ. Поки не зайшли всі наші офіційні гості, Бабій Юрій Юрійович, "Народний фронт".</p>
<p>&nbsp;</p>
<p>11:10:30</p>
<p>БАБІЙ Ю.Ю.</p>
<p>Народний депутат Бабій, фракція "Народний фронт". Я прошу передати слово колезі Максиму Бурбаку.</p>
<p>&nbsp;</p>
<p>11:10:43</p>
<p>БУРБАК М.Ю.</p>
<p>Народний депутат Бурбак, "Народний фронт", 204 виборчий округ. У мене запитання до представника Міністерства інфраструктури.</p>
<p>Я дуже втішений тим, що вам є, про що звітувати. Ви сьогодні розказали про позитивні зрушення і реформи в Міністерстві інфраструктури, підвалини яких були закладені ще минулого року. Але дайте мені конкретну відповідь на два запитання.</p>
<p>Питання перше. Скажіть, будь ласка, ще минулого року було передано на баланс місцевих рад лікарні, які знаходилися в сфері управління "Укрзалізниці". До сих пір вони не передані на баланс, фінансуються місцевими радами зі своїх коштів. Коли це буде зроблено?</p>
<p>&nbsp;</p>
<p>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу займати свої місця.</p>
<p>Вельмишановні колеги, хочу вас поінформувати, що зараз ми раді вітати, шановні колеги, президента Європейського парламенту, нашого друга і гостя, пана Мартіна Шульца і Президента України Петра Порошенка. <i>(Оплески)</i></p>
<p>&nbsp;Запрошую до слова президента Європейського парламенту пана Шульца.</p>
<p>&nbsp;</p>
<p>ШУЛЬЦ М.</p>
<p>Шановний пане Голово Гройсман, шановні колеги, шановні депутати Верховної Ради, пані і панове! Для мене велика честь і приємність бути сьогодні з вами тут в цей особливий день -&nbsp; день підписання Угоди про співпрацю між Європейським парламентом і Верховною Радою України. Пані і панове, ця угода ще більше зблизить наші два парламенти і наші народи. Для нас як європейців мир і єдність на нашому континенті є ідеалами, які ми всі плекаємо. Нашими спільними цінностями є демократія, верховенство права, права людини і людська гідність. Вони рухають вперед європейський проект.</p>
<p>Під час Революції Майдану ви повстали і вимагали вільних виборів. Ви вийшли на вулиці для того, щоб жити у суспільстві, яке є вільним, демократичним і плюралістичним. Ви обрали європейський шлях, підписавши і ратифікувавши Угоду про асоціацію з Європейським Союзом. І ми вітали ваш європейський вибір. Це був хоробрий вибір.</p>
<p>Але коли я згадую останні півтора роки, я обурений всіма тими стражданнями, які випали на долю українського народу. Ніколи я не міг уявити, 70 років по закінченню Другої світової війни, 25 років після падіння "залізної завіси", що народу в Європі будуть відмовлено в праві вирішувати свою власну долю.</p>
<p>Ніколи не міг собі уявити, що кордони в Європі знов можуть бути перезмінені силою, що архітектура миру, яку ми разом розбудовували після Холодної війни може зазнати нападу і що правило права сили знов візьме гору над верховенством права, але це відбулося.</p>
<p>Пані і панове! Те що відбулося в Україні турбує усіх європейців, не лише вас. Це турбує і непокоїть усіх європейців.</p>
<p>Ми не можемо просто так стояти і дивитися, як основоположні принципи міжнародного співтовариства порушуються. Ми узгодили правила, які мають наслідувати держави маючи справу одна з одною, і ці правила стосуються усіх.</p>
<p>Ми не можемо погодитися з тим, що більші країни силою змушують менші країни робити так, як вони хочуть. Ми не можемо погодитися з тим, що правила міжнародного права стосуються одних, а не всіх.</p>
<p>Після початку конфлікту і після незаконної анексії Криму Європейський Союз працює над пошуком мирного розв'язання.</p>
<p>Я сам повною мірою підтримую зусилля, посередницькі зусилля Канцлера Ангели Меркель і Президента Франсуа Олланда, але нам треба дивитися в обличчя фактам, немає військового розв'язання конфлікту.</p>
<p>Всі сторони дуже добре знають про те, що необхідно обмежувати себе, стримувати і утримуватися від розпалювання війни, і підбурювання націоналістичної риторики.</p>
<p>Історія навчає нас, що занадто часто підбурені настрої дуже легко можуть вийти з під контролю.</p>
<p>Дозвольте мені нагадати вам слова великого американця Мартіна Лютера Кінга. Він сказав, що Старий Закон - "Око за око" - залишає всіх сліпими. Таким чином, усі сторони і міжнародне співтовариство мусять зробити все, що можна для того, щоб запобігти повному виходу цієї ситуації з-під контролю.</p>
<p>І є лише одне нормальне рішення. І це політичне рішення, при повній повазі, при повній повазі до української територіальної цілісності і суверенітету, і політичне рішення може бути знайдено лише разом з Російською Федерацією. У нас нема вибору. Але треба проводити переговори з Росією, в той же час чітко вказуючи на те, що ми не відмовимося від наших принципів і не буде ніякого повернення до справ, як завжди, якщо Мінські угоди не будуть повністю виконуватись.</p>
<p>На жаль, після підписання другої Мінської угоди в лютому ми бачимо провокації і повсякденне порушення припинення вогню і продовження насильства, обстріли і страждання людей. Відповідно 22 червня Європейський Союз продовжив свої санкції проти Росії.</p>
<p>Ми будемо продовжувати санкції до того дня, будемо продовжувати санкції до того дня, поки буква і дух Мінської угоди будуть повністю виконані і міжнародні зобов'язання будуть дотримані. Ми закликаємо усі сторони до дотримувати свого слова і виконувати те, що вони погодились зробити. Підтримувати припинення вогню, вивести усі російські війська, озброєння і незаконні збройні групи і найманці, яких підтримує Росія, забезпечити повний контроль кордону українськими властями і обмін бранцями. І забезпечити реформи з децентралізації, а також вільні і чесні регіональні вибори під наглядом ОБСЄ.</p>
<p>В червні Європейський парламент засудив ще раз російську агресивну політику, в тому числі інформаційну війну, і економічний тиск, який здійснюється по відношенню до України та сусідніх держав. Ми чітко зазначили, що повернення до співпраці з Москвою залежить від того, чи буде Росія поважати територіальну цілісність і суверенітет України, в тому числі Крим.</p>
<p>Пані і панове, шановні колеги, на цьому тижні провалилися тристоронні переговори, що призвело до того, що Росія припинила постачати газ до України. Ми закликаємо Росію негайно повернутися до столу переговорів. Ми хочемо працювати над пошуком довгострокового рішення, такого, яке би запобігло подібним перебоям у майбутньому і забезпечить безпеку постачання газу до Європи і України.</p>
<p>Шановні друзі, шановні колеги, страждання українського народу вражають. По всій Європі ми можемо тільки співчувати горю тих родин тисяч людей, вбитих на Майдані і у Східній Україні, та стражданням більш ніж мільйона людей, яким довелося покинути свої домівки. Гуманітарна ситуація в Східній Україні&nbsp; та в Криму жахлива. І людяність вимагає, щоб гуманітарні працівники отримали доступ до людей, які цього потребують. &nbsp;В Європейському Союзі всі держави-члени є найбільшими донорами гуманітарної допомоги до конфліктних територій. Але треба зробити ще більше для того, щоб подолати масштабі цієї трагедії. Український народ нині стикнувся з головними безпековими, економічними та соціальними викликами одночасно і на багатьох франтах. Стандарт і рівень життя погіршується для всіх звичайних українців. Економіка страждає вже 38 місяців, відчуваючи на собі постійне промислове падіння, масова інфляція і знецінення валюти. Більш того, конфлікт на сході витягує все більше ресурсів та енергії і не дає вам зосередитися на економічному відродженні. І я повторюю, те, що відбувається в Україні турбує всіх європейців. І тому в цей важкий період ми заохочуємо підтримувати посилену підтримку в вашій країні шляхом підтримки реформеного процесу, шляхом підтримки розвитку економіки та швидкого надання макрофінансової допомоги.</p>
<p>Європейський парламент закликає вас, в першу чергу, приділити увагу подоланню поточної фінансової кризи та олігархічної структури економіки. Ми заохочуємо вас продовжувати той амбітний шлях реформ, який ви собі обрали. І ми на вашій стороні на цьому довгому шляху. В минулому ми довели, наші слова підтримані діями, комісія виділила 13 мільярдів євро для допомоги стабілізації в Україні для того, щоб допомогти подолати поглиблення соціальних розривів і підштовхнути розвиток економіки. Ця підтримка ґрунтується на тому очікуванні, що Україна продовжуватиме впроваджувати свою, свій порядок денний реформ. Це посилення верховенства закону, реформування виборчого законодавства і&nbsp; проведення всеохопної&nbsp;&nbsp; конституційної реформи та проведення величезної програми&nbsp;&nbsp; реформ, яка розроблена в Україні. Я вітаю вас із цією величезною програмою і я знаю, що &nbsp;довіра і стабільність відродяться тільки в результаті&nbsp;&nbsp;&nbsp; судової конституційної і антикорупційної&nbsp; реформи. Ми всі вже відзначили переконливий поступ від комплексної реформи сектора&nbsp; природного газу, що&nbsp; зробила&nbsp; цей ринок більш прозорим і започаткувала впровадження третього енергопакету, встановлення і створення Національного антикорупційного бюро, виконання умов Програми МВФ. Але ще й багато треба&nbsp; зробити і при вашій постійній відданості,&nbsp; і цілеспрямованості, за умови підтримки міжнародної спільноти, все буде можливим.</p>
<p>Шановні колеги, я зробив Київ першим своїм візитом&nbsp; під час мого другого мандату в якості Президента&nbsp; Європарламенту. Я Президенту сказав: парламентська демократія – це саме те, що люди в&nbsp; Брюсселі цінують кожен день і тому продовжуйте розбудовувати сильну парламентську демократію.&nbsp;</p>
<p>Шановні колеги,&nbsp; шановний пане&nbsp;&nbsp; Прем'єр-міністре, шановні міністри і особливо колеги члени парламенту&nbsp; України! Я зробив Київ першим місцем мого офіційного візиту під час&nbsp; мого другого мандату в якості президента Європейського парламенту, тому що я хотів показати нашу солідарність з українським народом.</p>
<p>Після одночасної ратифікації Угоди про асоціацію, двома нашими парламентами 16 вересня минулого року, гадаю, що це вперше в історії, коли наші парламенти, я запитав всіх моїх колег чи колись відбувалася така ратифікація одночасно. І мені сказали ні, напевно це був історичний момент, коли ми і ви разом ратифікували одночасно, в один момент, Угоду про асоціацію. І я гадаю, що сьогоднішня …&nbsp; ще один потужний символ перед усім світом, що ми залишаємося єдиними.</p>
<p>Сьогоднішній меморандум про взаєморозуміння, який ми з паном Гройсманом підпишемо від імені наших парламентів, буде спільною основою нашої парламентської роботи і розбудова потенціалу наших парламентів.</p>
<p>Шановні колеги, зі мною сьогодні сюди приїхали члени бюро українопарламентського комітету і тут зі мною мій колега …, ще двоє моїх колег. Комітет допомагатиме наглядати та координувати виконання програми. Разом ми зміцнимо конституційні ролі законодавчої влади нагляду та представництва у Верховній Раді. І я бажаю вам покращити законодавчий процес в вашій країні, посиливши потенціал, інституційний потенціал ваших комітетів.</p>
<p>Наша мета – допомогти вам стати сильними, ефективними і незалежним парламентом, парламентом, який буде стимулювати необхідні реформи і буде спроможний розбудувати політичну культуру нового покоління. І вже сьогодні Угода про асоціацію із Євросоюзом приносить певні перші плоди. Я переконаний, що в січні 2016 року, коли повністю запрацює угода, асоціація з Євросоюзом відкриє нові можливості і принесе нові реальні вигоди, які ви відчуєте в щоденному житті.</p>
<p>Шановні колеги, я пишаюся вашою витримкою, вашою готовністю зберігати стійкість. Я пишаюся вами, тому що ви боретеся, незважаючи на вашу політичну приналежність, ви боретеся, незважаючи на політичні кордони, для того щоб розбудувати найкраще майбутнє для своєї країни. І я заохочую вас, закликаю вас як законно обраних представників своєї країни, як членів парламенту виконати своє завдання – і використати цю історичну можливість на користь вашому народу. Прийде той день, коли ця амбітна програма реформ буде виконана. І це буде той день, коли сподівання і мрії Революції на Майдані перетворяться в реальність.</p>
<p>Від усього серця, від імені моїх колег я бажаю українському народу успіху, я бажаю вам сили, я бажаю вам устремління, я бажаю вам терпіння в цій важкій боротьбі. Тому що парламентарі покликані служити. Як європейський парламентар я знаю, як важко вести парламентську роботу, який важкий парламентаризм, але це означає, що люди через своїх представників управляють країною. І з урахуванням цього я бажаю успіху вам, але не тільки вам, звичайно вам, але через вас і всьому народу України. Дуже дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, згідно нашого регламенту зараз у нас оголошення депутатських запитів. І я передаю слово для зачитування запитів Оксані Сироїд.</p>
<p>Але у мене є прохання, шановне товариство, не розходитися, для того щоб ми змогли працювати і надалі.</p>
<p>А зараз зачитування депутатських запитів. Будь ласка, Оксана Сироїд.</p>
<p align=center>&nbsp;</p>
<p align=center>Веде засідання Заступник Голови Верховної Ради України О.І.СИРОЇД</p>
<p>&nbsp;</p>
<p>&nbsp;</p>
<p>11:34:39</p>
<p>ГОЛОВУЮЧИЙ. Запити народних депутатів.</p>
<p>Валентина Ничипоренка до Прем'єр-міністра України щодо збереження та забезпечення соціальних гарантій дітям війни та виконання постанов судів на їх користь.</p>
<p>Групи народних депутатів (Ваната, Романовського, Сольвара) до Міністра інфраструктури України про підстави припинення діяльності Державного підприємства "Управління промислових підприємств Державної адміністрації залізничного транспорту України".</p>
<p>Романа Семенухи до Генерального прокурора України щодо забезпечення повного, об'єктивного, швидкого та неупередженого розслідування кримінальних проваджень за фактами шахрайства в великих та особливо великих розмірах.</p>
<p>Олега Осуховського до Генерального прокурора України щодо правомірності закриття кримінального провадження за фактом ДТП, у якому загинуло двоє людей.</p>
<p>Олега Осуховського до Прем'єр-міністра України щодо організації виконання вимог Закону "Про очищення влади".</p>
<p>Олександра Супруненка до Прем'єр-міністра України щодо вжиття заходів для відновлення благоустрою на земельних ділянках міста Києва, що знаходяться в користуванні Південно-західної залізниці.</p>
<p>Олександра Супруненка до Голови Державної регуляторної служби України щодо вжиття належних заходів для захисту прав столичних товаровиробників.</p>
<p>&nbsp;</p>
<p>ПАРУБІЙ А.В. Шановні колеги, я ще раз хочу наголосити всім фракціям, депутатам! Ми сьогодні будемо приймати надважливі закони МВФ. Тому велике є прохання не розходитись! Не розходитись, залишатись на робочих місцях. Зараз – депутатські запити. Як тільки ми проведемо консультації, ми повернемось в зал і продовжимо нашу роботу. Дякую вам і вибачте, будь ласка.</p>
<p>&nbsp;</p>
<p>11:36:37</p>
<p>ГОЛОВУЮЧИЙ. Продовжуємо запити.</p>
<p>Юрія Дерев'янка до Голови Вищої ради юстиції щодо надання інформації про заходи, що були вжиті відносно суддів, відповідно до Законів України "Про відновлення довіри до судової влади в Україні" та "Про очищення влади", у тому числі, відносно суддів, які ухвалили рішення з допущенням порушень Конвенції про захист прав людини і основоположних свобод, констатованих у рішеннях Європейського суду з прав людини.</p>
<p>Павла Різаненка до Міністра охорони здоров'я України щодо вжиття заходів для відновлення забезпечення лікарень медикаментами для лікування дітей, хворих на первинні (вроджені) імунодефіцити.</p>
<p>Павла Різаненка до Броварського міського голови щодо припинення порушень вимог земельного законодавства.</p>
<p>Андрія Іллєнка до Прем'єр-міністра України, віце-прем’єр-міністра України - міністра регіонального розвитку, будівництва та житлово-комунального господарства України, голови Київської міської державної адміністрації, першого заступника прокурора міста Києва, тимчасово виконуючого обов'язки голови Деснянської районної в місті Києві державної адміністрації, начальника Управління самоврядного контролю Київської міської державної адміністрації, директора Державної установи "Інститут гігієни та медичної екології імені Марзєєва Національної академії медичних наук України" щодо вжиття невідкладних заходів реагування у зв'язку з аварійним станом житлового будинку та поширенням токсиноутворюючих грибів по вулиці Мілютенка, 23-А в Деснянському районі міста Києва.</p>
<p>Юрія Вознюка до Прем'єр-міністра України, міністра аграрної політики та продовольства України щодо сприяння в проведенні роздержавлення та розпаювання земель, що перебувають у постійному користуванні державного підприємства "Дослідне господарство "Тучинське" Інституту сільського господарства Західного Полісся Національної академії аграрних наук України.</p>
<p>Дмитра Добродомова до Генерального прокурора України, міністра внутрішніх справ України, голови Київської обласної ради щодо зловживання службовим становищем, що призвело до значних збитків, головним лікарем комунального закладу Київської обласної ради "Обласна стоматологічна поліклініка" Романовим Георгієм Георгійовичем і затягування розслідування по цій справі.</p>
<p>Групи народних депутатів (Добродомова, Дехтярчука та інших. Всього 6 депутатів) до Генерального прокурора України щодо публічної заяви народного депутата України VII скликання Ігоря Скосара про отримання Арсенієм Яценюком хабара у розмірі шести мільйонів доларів США.</p>
<p>Групи народних депутатів (Матківського, Кубіва та інших. Всього 19 депутатів) до міністра охорони здоров'я України щодо необхідності підвищення якості та доступності медичних послуг.</p>
<p>Ігоря Попова до Прем'єр-міністра України щодо виправлення помилок при формуванні конкурсної комісії з утворення Національного антикорупційного агентства.</p>
<p>Сергія Капліна до Прем'єр-міністра України, Голови правління Національної акціонерної компанії "Нафтогаз України" щодо вжиття термінових заходів по відновленню газопостачання до котелень Полтави та надання мешканцям якісних послуг з постачання гарячої води.</p>
<p>Олеся Довгого до міністра інфраструктури України щодо збереження поштового відділення, яке обслуговує села Білозерне та Ручайки Новгородківського району Кіровоградської області.</p>
<p>Олеся Довгого до міністра освіти і науки України щодо збереження та функціонування Свердлівської загальноосвітньої школи І ступеня Світловодського району Кіровоградської області.</p>
<p>Володимира Арешонкова до Голови Вищої ради юстиції про скаргу Громадського об'єднання "Народний щит" на діяльність судді Коростишівського районного суду Житомирської області Тимофія Пасічного.</p>
<p>Володимира Арешонкова до міністра фінансів України про погашення заборгованості за поставлене медичне обладнання та автомобіль Коростенській центральній районній лікарні Житомирської області.</p>
<p>Ярослава Маркевича&nbsp; до Генерального прокурора України щодо страхування авіаційних ризиків державного підприємства "Антонов".</p>
<p>Леоніда Ємця до міністра внутрішніх справ України щодо необхідності проведення службового розслідування у відділі Державтоінспекції з обслуговування Пустомитівського району Львівської області.</p>
<p>Групи народних депутатів (Бондаря, Ільюка та інших. Всього 7 депутатів) до Прем'єр-міністра України, міністра внутрішніх справ України щодо перевірки дотримання вимог законодавства про охоронні зони вздовж магістральних газопроводів.</p>
<p>Групи народних депутатів (Суслової, Сольвара та інших. Всього 5 депутатів) до міністра освіти і науки України щодо надання інформації про розподіл обсягів державного замовлення між вищими навчальними закладами України для державних потреб у 2015-2016 навчальному році.</p>
<p>Володимира&nbsp; Парасюка&nbsp; до першого заступника Голови Служби безпеки України&nbsp; -&nbsp; начальника Головного управління по боротьбі з корупцією та організованою злочинністю Центрального управління Служби безпеки України щодо надання інформації про законність силового розгону пікету у ніч на 8 червня 2015 року на Майдані Незалежності та законності проведення даного пікету.</p>
<p>Володимира Парасюка до Генерального прокурора України, міністра внутрішніх справ України щодо розкрадання землі, призначеної для учасників АТО, в селищі Івано-Франкове Яворівського району Львівської області.</p>
<p>Сергія Ларіна до Прем'єр-міністра України щодо захисту конституційних прав внутрішньо переміщених осіб на житло та достатній життєвий рівень.</p>
<p>Сергія Рудика до Голови Комітету Верховної Ради України з питань законодавчого забезпечення правоохоронної діяльності, міністра внутрішніх справ України щодо оновлення керівного складу УМВС України в Черкаській області, його територіальних підрозділів та стану розкриття злочинів.</p>
<p>Сергія Рудика до Прем'єр-міністра України щодо саботажу при проведенні відкритих конкурсів на обрання керівників підприємств державного сектору економіки.</p>
<p>Дмитра Лубінця до Кабінету Міністрів України, Адміністрації Президента України, Міністерства оборони України щодо відповідальності перед українськими діаспорами країн світу, а саме, волонтерами Канади, які залучились до підтримки наших військ при проведенні антитерористичної операції.</p>
<p>Ігоря Аартюшенка до Прем'єр-міністра України стосовно ліквідації корупційної схеми в ліцензуванні провадження діяльності у сфері поводження із небезпечними відходами.</p>
<p>Ігоря Артюшенка до Генерального прокурора України, міністра внутрішніх справ України, щодо стану розслідування резонансних кримінальних проваджень.</p>
<p>Михайла Головка&nbsp; до Прем'єр-міністра України, Віце-прем’єр-міністра України - міністра регіонального розвитку, будівництва та житлово-комунального господарства України щодо підвищення розміру субвенції з державного бюджету України для Тернопільської області.</p>
<p>Михайла Головка до Генерального прокурора України, Служби безпеки України, міністра внутрішніх справ України, тимчасово виконуючого обов'язки Голови Державної фінансової інспекції України щодо проведення перевірки фактів корупції у сфері державних закупівель в галузі медицини.</p>
<p>Івана Рибака до Міністра інфраструктури України, Міністра фінансів України щодо виділення коштів на будівництво моста в урочищі Зубринець селища Берегомет Чернівецької області.</p>
<p>Івана Рибака до Генерального прокурора України щодо перевірок законності проекту будівництва офісно-житлового комплексу з вбудовано-прибудованими приміщеннями та підземною автостоянкою на проспекті Науки 42-А у Голосіївському районі міста Києва.</p>
<p>Володимира Ар'єва до Служби безпеки України щодо необхідності активізувати слідства за кримінальним провадженням за фактами розтрати та легалізації грошових коштів колишніми службовими особами Корпоративного недержавного пенсійного фонду Національного банку України.</p>
<p>Юлії Льовочкіної до Прем'єр-міністра України, Міністра освіти і науки України щодо неприпустимості запровадження мораторію на здачу зовнішнього незалежного оцінювання учнями, які проживають в зоні АТО.</p>
<p>Групи народних депутатів (Македона, Лесюка та інших. Всього 5 депутатів) до Прем'єр-міністра України щодо порушення процедури проведення виборів до Національного агентства із забезпечення якості вищої освіти.</p>
<p>Олександра Домбровського до Прем'єр-міністра України, Міністра внутрішніх справ України, виконуючого обов’язки Командувача Національної гвардії України щодо надання статусу учасника бойових дій, учасникам антитерористичної операції в Донецькій та Луганській областях, військовослужбовцям військової частини 3008 Національної гвардії України Міністерства внутрішніх справ України.</p>
<p>Олександра Домбровського до Міністра оборони України, голови Гайсинської міської ради Вінницької області щодо передачі Гайсинській міській раді житлового будинку №2 по вулиці Жовтневій у місті Гайсин Вінницької області.</p>
<p>Оксани Корчинської до першого заступника генерального директора Державної адміністрації залізничного транспорту України щодо фінансування ремонтних робіт залізничної дороги на непідконтрольній Україні території.</p>
<p>Оксани Корчинської до Міністра інфраструктури України щодо здійснення фінансування ремонтних робіт залізничної дороги на непідконтрольній Україні території.</p>
<p>Володимира Гусака до Генерального прокурора України щодо припинення тиску на телеканал "112 Україна", відновлення порушених прав телевізійного мовника та усунення перешкод для утвердження в Україні свободи слова.</p>
<p>Віктора Развадовського до Міністра охорони здоров'я України, голови Житомирської обласної державної адміністрації щодо безкоштовного забезпечення слуховим апаратом Турчук Анни Ігорівни, 2014 року народження, мешканки села Вертокиївки Житомирського району, Житомирської області.</p>
<p>Віктора Развадовського до Генерального прокурора України, Міністра внутрішніх справ України, Голови Служби безпеки України щодо повернення заборгованості по заробітній платі трудовому колективу колишнього ПАТ "Миропільська паперова фабрика" селища міського типу Миропіль, Романівського району Житомирської області.</p>
<p>Руслана Сидоровича до Генерального прокурора України щодо перевірки дій працівників прокуратури Рівненської області у зв'язку з відмовою у внесенні заяви до Єдиного реєстру досудових розслідувань про незаконне звільнення з посади Миколи Степчини.</p>
<p>Анатолія Кузьменка до Міністра охорони здоров'я України щодо забезпечення препаратами хворих з пересадженими органами за державною програмою "Централізовані заходи з трансплантації".</p>
<p>Олексія Порошенка до Генерального прокурора України, Міністра внутрішніх справ України щодо зловживань службовими повноваженнями селищним головою селища міського типу Вороновиця Вінницького району, Вінницької області.</p>
<p>Ігоря Васюника до Генерального прокурора України щодо порушення норм чинного законодавства.</p>
<p>Євгена Дейдея до Генерального прокурора України, Міністра внутрішніх справ України, Голови Служби безпеки України щодо вжиття невідкладних дієвих заходів по припиненню протиправної діяльності в Одеській області організованого злочинного угруповання та його лідера громадянина Тимерлана Усамова.</p>
<p>Сергія Ларіна до Міністра юстиції України щодо неналежного виконання законодавства України по процедурі реєстрації Регіональної організації Політичної партії "Опозиційний блок" Головним територіальним управлінням юстиції у Харківській області.</p>
<p>Ірини Сисоєнко до Міністра охорони здоров'я України щодо надання інформації про потреби населення України в донорській крові та препаратах, виготовлених з донорської корові та її компонентів.</p>
<p>Руслана Князевича до Глави Адміністрації Президента України, Генерального прокурора України щодо неправомірних дій Запорізького міського голови.</p>
<p>Володимира Литвина до Генерального прокурора України, голови Київської обласної державної адміністрації щодо діяльності Товариства з обмеженою відповідальністю "Маруна Агро".</p>
<p>Владислава Бухарєва до Прем'єр-міністра України щодо окремих проблемних питань при реалізації вимог законодавства про працю в освітній галузі в Лебединському, Охтирському, Тростянецькому, Великописарівському та інших районах Сумської області.</p>
<p>Владислава Бухарєва до Прем'єр-міністра України щодо недопущення ліквідації навчально-консультаційного центру Національного технічного університету "Харківський політехнічний інститут" у місті Тростянець Сумської області.</p>
<p>Ірини Геращенко до Прем'єр-міністра України, Міністра оборони України щодо не виконання пункту 20 статті 6 Закону України "Про статус ветеранів війни, гарантії їх соціального захисту" в частині отримання статусу учасника антитерористичної операції особами, які у складі добровольчих формувань захищали незалежність, суверенітет та територіальну цілісність України.</p>
<p>Ігоря Алексєєва до Міністра соціальної політики України щодо оцінки ефективності роботи Державної служби зайнятості із стимулювання підприємницької діяльності населення.</p>
<p>Ігоря Алексєєва до Міністра оборони України, виконуючого обов’язки Командувача Національної гвардії України щодо забезпечення належного контролю за розподілом та обліком номерних знаків транспортних засобів Збройних Сил України і Національної гвардії України.</p>
<p>Василя Петьовки до Прем'єр-міністра України щодо включення окремих підприємств Закарпатської області на приватизацію у 2015 році.</p>
<p>Василя Петьовки до Генерального прокурора України щодо проведення конкурсу на заміщення вакантних посад керівників природно-заповідного фонду.</p>
<p>Юрія-Богдана Шухевича до Прем'єр-міністра України щодо скасування однієї з форм пенсійної несправедливості, яка полягає в тому, що для більшості звичайних українських громадян&nbsp; кожен місяць їхньої офіційної роботи після 1 липня 2000 року впливає на зменшення розміру пенсії.</p>
<p>Марії Іонової та Ірини Геращенко до Прем'єр-міністра України, міністра охорони здоров'я України щодо направлення на лікування за кордоном за кошти відповідної бюджетної програми новонародженої Соломії Логвиненко - дочки загиблого під Іловайськом бійця 93-ої бригади Василя Логвиненка.</p>
<p>Василя Німченка до міністра освіти і науки України, Ректора Львівського національного університету імені Івана Франка щодо порушення конституційних прав і свобод на вільне вираження поглядів і переконань викладача-науковця Львівського національного університету імені Івана Франка.</p>
<p>Тараса Козака та Василя Німченка до Генерального прокурора України щодо зволікання розслідування правоохоронними органами Дніпровського району міста Києва замаху на вбивство.</p>
<p>Руслана Сольвара до Київської обласної державної адміністрації, Макарівської районної державної адміністрації Київської області щодо перевірки доцільності реорганізації Ніжиловицького навчально-виховного об'єднання "Загальноосвітня школа І-ІІІ ступенів - дитячий садок" Макарівського району Київської області.</p>
<p>Дмитра Андрієвського до Прем'єр-міністра України з приводу надання інформації щодо планів реформування адміністративно-територіального устрою Київщини та врахування інтересів громадськості у питанні децентралізації влади.</p>
<p>Миколи Кучера до Міністерства оборони України, Міністерства внутрішніх справ України, Державної прикордонної служби України, Національної гвардії України, Державної служби України з надзвичайних ситуацій, Служби безпеки України щодо надання інформації про кількість відправлених громадян на лікування за кордон.</p>
<p>Групи народних депутатів (Гусака, Васюника та інших. Всього 5 депутатів) до міністра інфраструктури України щодо приведення Положення про використання повітряного простору України у відповідність з Конвенцією про міжнародну цивільну авіацію.</p>
<p>Сергія Лабазюка до міністра оборони України щодо соціальної підтримки сімей добровольців, які загинули в зоні АТО.</p>
<p>Богдана Онуфрика до Прем'єр-міністра України, міністра оборони України щодо вирішення питання створення та фінансування центру безпілотних літальних апаратів в Чернівецькій області.</p>
<p>Дмитра Колєснікова до Прем'єр-міністра України щодо запобігання негативним екологічним наслідкам військових подій на Донбасі та прифронтовій зоні.</p>
<p>Вікторії Войціцької до Генерального прокурора України щодо незаконної приватизації ПАТ "Закарпаттяобленерго".</p>
<p>Дмитра Сторожука до Генерального прокурора України про надання Звіту Генерального прокурора перед громадянами України щодо розслідування злочинів за фактами вбивств "на Майдані" та у сфері національної безпеки України.</p>
<p>Юрія Бублика до прокурора Полтавської області, начальника управління Міністерства внутрішніх справ України в Полтавській області щодо бездіяльності працівників Новосанжарського районого відділу управління Міністерства внутрішніх справ України в Полтавській області при проведенні розслідування у кримінальному провадженні за фактом незаконного полювання в урочищі "Сенево" з корисливою метою сприяння винним особам уникнути кримінальної відповідальності.</p>
<p>Валентина Ничипоренка до Прем'єр-міністра України щодо &nbsp;недопущення закриття Дашуківської загальноосвітньої школи Лисянського району Черкаської області.</p>
<p>Групи народних депутатів (Геращенко, Іонової та інших. Всього 4 депутатів) до Уповноваженого Президента України з прав дитини , Міністра освіти і науки України, керівника Донецької обласної військово-цивільної адміністрації щодо реорганізації школи - інтернату № 1 шляхом приєднання до навчально-виховного комплексу № 10.</p>
<p>Андрія Іллєнка до Віце-прем’єр-міністра України - Міністра регіонального розвитку, будівництва та житлово-комунального господарства України, голови Київської міської державної адміністрації, першого заступника Голови Державної служби гірничого нагляду та промислової безпеки України, тимчасово виконуючого обов'язки голови Деснянської районної в місті Києві державної адміністрації, Генерального директора Товариства з обмеженою відповідальністю "Майстер ліфт" щодо захисту інтересів мешканців Деснянського району міста Києва у зв'язку з відсутністю роботи ліфтового обладнання у житловому будинку по вулиці Курчатова, 7 протягом трьох років.</p>
<p>Вадима Кривохатька до Міністра аграрної політики та продовольства України щодо бронювання на період мобілізації ключових спеціалістів, що зайняті в сільському господарстві.</p>
<p>Андрія Шипка до Міністра оборони України щодо забезпечення заходів передачі військового містечка&nbsp; № 29 у місті Нікополі Дніпропетровської області.</p>
<p>Андрія Шипка до Прем'єр-міністра України стосовно вжиття заходів по удосконаленню нормативної бази щодо функціонування зернового ринку з метою упередження негативних процесів у сфері виробництва та споживання зерна та формування цін на зерно.</p>
<p>Андрія Гордєєва до Міністра внутрішніх справ України щодо вжиття необхідних заходів та взяття під особистий контроль з метою повного, оперативного, об'єктивного та неупередженого розслідування злочину, вчиненого компанією "Zemplin Partners LLP", кваліфікованого за частиною 4 статті 190 Кримінального кодексу України внесеного до Єдиного реєстру досудового розслідування за&nbsp; № 12015100030005402.</p>
<p>Андрія Гордєєва до Генерального прокурора України щодо нагляду за додержанням законів органами внутрішніх справ, які провадять досудове слідство з метою повного, оперативного, об'єктивного і неупередженого розслідування злочину, вчиненого компанією "Zemplin Partners LLP", кваліфікованого за частиною четвертою статті 190 Кримінального кодексу України та вжиття дієвих заходів процесуального керівництва у кримінальному провадженні за&nbsp; № 12015100030005402.</p>
<p>Ігоря Шурми до Прем'єр-міністра України щодо невиконання Указу Президента України&nbsp; № 128/2013 по впровадженню Програми економічних реформ на 2010 - 2014 роки, в частині реалізації національного проекту "Вчасна допомога".</p>
<p>Ігоря Шурми до Прем'єр-міністра України щодо незадовільної роботи Міністерства охорони здоров'я України по забезпеченню сироваткою проти ботулізму.</p>
<p>Андрія Лопушанського до Міністра енергетики та вугільної промисловості України, Міністра економічного розвитку і торгівлі України щодо припинення реалізації на ринку нафтопродуктів контрабандного, контрафактного пального та розвитку вітчизняної нафтопереробної промисловості.</p>
<p><a name=_GoBack></a>Олександра Марченка до Генерального прокурора України, Міністра внутрішніх справ України, Голови Державної служби України з питань геодезії, картографії та кадастру щодо законності передачі земель сільськогосподарського призначення Національної академії аграрних наук України приватним власникам.</p>
<p>Групи народних депутатів (Войціцької, Лещенка, Підлісецького) до Міністра внутрішніх справ України, Голови Служби безпеки України, Голови Державної фіскальної служби України щодо дисбалансу в мережі підприємств групи "Приват" обсягів фактичної реалізації нафтопродуктів над обсягами офіційно імпортованих і вироблених нафтопродуктів.</p>
<p>Сергія Ківалова до Прем'єр-міністра України щодо вжиття заходів стосовно прийняття постанови Кабінету Міністрів України "Про затвердження порядку виплати грошової компенсації вартості проїзду інвалідів війни до санаторно-курортного закладу і назад".</p>
<p>Юрія Бублика до Прем'єр-міністра України, Міністра охорони здоров'я України щодо припинення злісного невиконання вимог законодавства України про забезпечення профілактики та лікування рідкісних (орфанних) захворювань.</p>
<p>Валерія Давиденка до Національного банку України, Фонду гарантування вкладів фізичних осіб щодо захисту прав позичальника банку, який заходиться у стадії ліквідації.</p>
<p>Групи народних депутатів (Бакуменка, Кучера та інших. Всього 12 депутатів) до Прем'єр-міністра України щодо необхідності внесення змін до Положення про військово-транспортний обов'язок, затвердженого Кабінетом Міністрів України №405 від 17 червня 2015 року.</p>
<p>Ярослава Дубневича до Прем'єр-міністра України щодо невідкладного розроблення Порядку надання статусу інваліда війни волонтерам, які стали інвалідами під час забезпечення проведення АТО, перебуваючи безпосередньо в районах АТО у період її проведення.</p>
<p>Ярослава Дубневича до Прем'єр-міністра України, Міністра соціальної політики України щодо збільшення розміру матеріальної допомоги на поховання сім'ям і батькам військовослужбовців, які загинули (померли) під час проходження військової служби.</p>
<p>Наталії Веселової до Генерального прокурора України, Міністра внутрішніх справ України, Голови Служби безпеки України щодо відкриття кримінальних справ стосовно посадових осіб Донецької області за сепаратизм.</p>
<p>Вадима Кривохатька до Прем'єр-міністра України щодо критичної екологічної ситуації в селищі Балабине Запорізького району Запорізької області, що склалася у зв'язку з функціонуванням очисної споруди.</p>
<p>Олексія Ленського до Директора Національного антикорупційного бюро України, Міністра внутрішніх справ України, заступника Генерального прокурора України щодо термінового проведення розслідування у зв'язку з порушеннями законодавства України та корупцію серед службових осіб Головного управління Міністерства внутрішніх справ України у місті Києві&nbsp;&nbsp;&nbsp; О. Терещука, А. Щадила, Б. Думи, за результатами розслідування притягнення осіб, причетних до даних правопорушень до встановленої законодавством України відповідальності.</p>
<p>Олексія Ленського до Генерального прокурора України, голови Кіровоградської обласної державної адміністрації щодо термінового проведення розслідування з метою виявлення рейдерської схеми захоплення земель Державного підприємства "Дослідне господарство "Червоний землероб" Кіровоградської державної сільськогосподарської дослідної станції Національної академії аграрних наук України у селі Чарівне Бобринецького району Кіровоградської області, ініціювання перевірок вигаданими особами, підроблення колективного звернення членів господарства до Президента Національної академії аграрних наук України, притягнення осіб причетних до даних правопорушень до встановленої законодавством України відповідальності.</p>
<p>Якова Безбаха до Кабінету Міністрів України, Генеральної прокуратури України, до Міністерства аграрної політики та продовольства України, Міністерства внутрішніх справ України, Міністерства економічного розвитку і торгівлі України, Державної служби України з питань геодезії, картографії та кадастру щодо захисту інтересів підприємства при розгляді земельних питань.</p>
<p>Олега Кулініча до голови Державної служби України з питань геодезії, картографії та кадастру щодо роз'яснення порядку виправлення помилок у Державному земельному кадастрі.</p>
<p>Олега Кулініча до голови Полтавської обласної державної адміністрації щодо обґрунтованості відмови в отриманні погодження надання в користування мисливських угідь Полтавському госпрозрахунковому мисливсько-рибальському господарству Полтавської обласної організації Українського товариства мисливців і рибалок.</p>
<p>Василя Купрія, Віталія Купрія до Голови Верховної Ради України щодо відмови Петра Порошенка судити Володимира Путіна в Гаазькому трибуналі за злочини на Донбасі.</p>
<p>Олександра Нечаєва до Генерального прокурора України щодо забезпечення об'єктивного розслідування фактів нападу на депутата Миколаївської обласної ради, керівника Територіальної організації Політичної партії "Опозиційний блок" у місті Миколаєві Ігоря Дятлова та нападу на офіс Регіональної організації Політичної партії "Опозиційний блок" у Миколаївській області&nbsp; 25 червня 2015 року у місті Миколаєві.</p>
<p>Олександра Кодоли до міністра освіти і науки України, голови Чернігівської обласної державної адміністрації щодо реформування Червонопартизанської загальноосвітньої школи № 3 І-ІІІ ступенів в Чернігівській області.</p>
<p>Романа Семенухи та Ярослава Маркевича до Харківської міської ради щодо надання інформації про відвідування депутатами Харківської міської ради пленарних засідань ради та засідань постійних комісій в період з листопада 2010 року по червень 2015 року.</p>
<p>Дмитра Тимчука до Генерального прокурора України щодо розслідування обставин передачі у концесію майнових комплексів державних підприємств "Свердловантрацит", "Ровенькиантрацит" та обласного комунального підприємства "Компанія "Луганськвода".</p>
<p>Дмитра Тимчука до голови Державної служби спеціального зв'язку та захисту інформації України щодо припинення роботи об'єктів Концерну радіомовлення, радіозв'язку та телебачення, які знаходяться на окупованих територіях Донбасу.</p>
<p>Василя Яніцького до міністра внутрішніх справ України щодо відновлення роботи Володимирецького районного відділу управління Міністерства внутрішніх справ України в Рівненській області.</p>
<p>Василя Яніцького&nbsp; до Прем'єр-міністра України, міністра екології&nbsp; та природних ресурсів України про вжиття заходів щодо безпеки громадян та захисту посівів і посадочних культур від диких тварин.</p>
<p>Олександра Марченка до Прем'єр-міністра України, мністра соціальної політики України, міністра охорони здоров'я України щодо забезпечення фінансування онкохворих, які отримали захворювання внаслідок аварії на ЧАЕС.</p>
<p>Групи народних депутатів (Луценко, Юринець та інших. Всього 5 депутатів) до міністра оборони України щодо мобілізації з порушенням чинного законодавства хворого на хронічний гломерулонефрит Віталія Рябоконя та необхідності повторного проходження ним медкомісії.</p>
<p>Юрія Павленка до Прем'єр-міністра України щодо скарги мешканців села Павлівка Червоноармійського району Житомирської області на рішення про закриття загальноосвітньої школи І-ІІ ступенів.</p>
<p>Групи народних депутатів (Кацер-Бучковської, Берези та інших. Всього 19 депутатів) до Голови Верховної Ради України щодо факту підроблення підпису народного депутата України та необхідності проведення службового розслідування.</p>
<p>Олени Сотник до Прем'єр-міністра України щодо стану виконання міністерствами України завдань пов'язаних з прийняттям законів України (розробки, подання чи внесення на розгляд нормативно-правових актів).</p>
<p>Анатолія Денисенка до Прем'єр-міністра України щодо стану виконання державних зобов'язань з повернення втрачених грошових заощаджень громадян України, поміщених в період до 1992 року в установи Ощадного банку СРСР та державного страхування СРСР.</p>
<p>Анатолія Денисенка до віце-прем’єр-міністра України - міністра регіонального розвитку, будівництва та житлово-комунального господарства України щодо внесення змін до Постанови Кабінету Міністрів України №106 від 28 лютого 2015 року в частині встановлення справедливого механізму обчислення сукупного доходу сім'ї для розрахунку призначення субсидії.</p>
<p>Тараса Батенка до тимчасово виконуючого обов'язки голови Державної фінансової інспекції України щодо проведення перевірки використання бюджетних коштів ТОВ "Шляхове ремонтно-будівельне управління №65" під час виконання робіт з ремонту автодороги Розділ - Жирова.</p>
<p>Тараса Батенка до першого заступника генерального директора Державної адміністрації залізничного транспорту України щодо незадовільної роботи менеджменту "Укрзалізниці" в плані забезпечення достатньої кількості рухомого складу для перевезення пасажирів, що напряму призводить до збитковості державного підприємства, гальмує розвиток пасажироперевезень та створює цілу низку проблем для громадян.</p>
<p>Віталія Гудзенка&nbsp; до Прем'єр-міністра України про збільшення розміру медичної субвенції через зміну нормативів на утримання медичної галузі в Білоцерківському, Володарському, Сквирському, Ставищенському, Таращанському та Тетіївському районах Київської області.</p>
<p>Віталія Гудзенка до голови Київської обласної державної адміністрації щодо газифікації села Мармуліївка Володарського району Київської області.</p>
<p>Групи народних депутатів (Лещенка, Найєма та інших. Всього 4 депутатів) до Прем'єр-міністра України щодо надання інформації стосовно візитів до Кабінету Міністрів колишнього голови Дніпропетровської обласної державної адміністрації Ігоря Коломойського.</p>
<p>Групи народних депутатів (Лещенка, Найєма та інших. Всього 4 депутатів) до Глави Адміністрації Президента щодо надання інформації стосовно візитів до Адміністрації Президента України колишнього голови Дніпропетровської обласної державної адміністрації Ігоря Коломойського.</p>
<p>Владислава Голуба до міністра оборони України щодо забезпечення тепловізорами бійців 54 окремої механізованої бригади.</p>
<p>Владислава Голуба до начальника Служби автомобільних доріг у Черкаській області, директора Державного підприємства «Черкаський облавтодор» щодо термінів проведення ремонтних робіт автомобільних доріг Черкаської області.</p>
<p>Сергія Капліна до Міністерства охорони здоров'я України стосовно вжиття термінових заходів по відновленню роботи Харківської регіональної міжвідомчої експертної комісії щодо встановлення причинного зв'язку хвороб, інвалідності і смерті з дією іонізуючого випромінювання та інших шкідливих чинників, що виникли внаслідок аварії на Чорнобильській АЕС.</p>
<p>Андрія Вадатурського до міністра охорони здоров'я України щодо забезпечення хворих на цукровий діабет відповідними ліками.</p>
<p>Андрія Вадатурського до міністра соціальної політики України щодо присвоєння Почесного звання України "Мати героїня" Ользі Гуцул.</p>
<p>Володимира Мельниченка до Хмельницької обласної ради щодо виділення коштів для відновлювальних робіт Кам'янець-Подільського міського Будинку культури.</p>
<p>Віталія Чепиноги до Міністерства екології та природних ресурсів України, Державного агентства водних ресурсів щодо вжиття комплексу заходів з очищення річки Ірклій Чорнобаївського району Черкаської області.</p>
<p>Юрія Дерев'янка до міністра оборони України щодо неналежного забезпечення військовою формою військовослужбовців Збройних Сил України та надання інформації про використання коштів, які надійшли на підтримку української армії.</p>
<p>Миколи Скорика до Голови Служби безпеки України щодо протиправних дій співробітників управління Служби безпеки України в Одеській області стосовно мого помічника, заступника керівника Регіональної партійної організації Політичної партії "Опозиційний блок" в Одеській області Фелікса Сігала.</p>
<p>Ярослава Маркевича до міністра внутрішніх справ України щодо захисту приватного бізнесу від кіберзлочинності.</p>
<p>Анатолія Кузьменка та Костянтина Яриніча до Прем'єр-міністра України щодо необґрунтованого скасування, за вимогою Міжнародного валютного Фонду, спеціального режиму оподаткування ПДВ у сфері сільського господарства без належних економічних розрахунків та наслідків очікування.</p>
<p>Андрія Шиньковича до міністра охорони здоров'я України про незадовільний стан забезпечення медикаментами і медичним обладнанням сільських закладів медицини.</p>
<p>Андрія Шиньковича до Прем'єр-міністра України про гостру необхідність державної підтримки ремонту сільських доріг.</p>
<p>Григорія Тіміша до Прем'єр-міністра України, міністра інфраструктури України щодо вжиття термінових заходів для проведення ямкового ремонту автомобільних доріг на території Глибоцького району Чернівецької області за такими напрямами: Глибока - Купка, Купка - Карапчів, Тарашани - Станівці.</p>
<p>Григорія Тіміша до міністра соціальної політики України щодо невиконання рішення суду у Чернівецької області.</p>
<p>Івана Мельничука до міністра внутрішніх справ України щодо проведення службового розслідування та вжиття відповідних заходів реагування Міністерством внутрішніх справ України.</p>
<p>Івана Мельничука до міністра соціальної політики України щодо забезпечення Жмеринського відділу у справах сім'ї, молоді та спорту Вінницької області бланками для оформлення та видачі посвідчень батькам та дітям багатодітних сімей.</p>
<p>Руслана Сольвара та Івана Мельничука до міністра охорони здоров'я України щодо забезпечення хворих на гемофілію лікарськими препаратами.</p>
<p>Михайла Довбенка до міністра освіти і науки України, міністра фінансів України щодо недостатнього фінансування витрат на освіту в Івано-Франківській області.</p>
<p>Едуарда Матвійчука до Міністерства охорони здоров'я України, Міністерства соціальної політики України, Одеської обласної державної адміністрації, Одеської міської ради стосовно необхідності об'єктивного розгляду звернення мешканки Київського району міста Одеси дитини війни, ветерана праці Аїди Ногайчук щодо надання комплексної медичної та соціальної допомоги.</p>
<p>Едуарда Матвійчука до Уповноваженого Верховної Ради України з прав людини, Генеральної прокуратури України, Міністерства внутрішніх справ України, Міністерства юстиції України, Міністерства соціальної політики України стосовно необхідності об'єктивного розгляду звернення мешканців Київського району міста Одеси Мєєрова Івана, Єгорової Ніни та Лекар Любові щодо відновлення порушених прав заявників.</p>
<p>Артема Вітка до Генерального прокурора України, Голови Служби безпеки України, військового прокурора Дніпропетровського гарнізону Південного регіону України стосовно невжиття правоохоронними органами України заходів щодо притягнення до кримінальної відповідальності начальника відділу управління Служби безпеки України Дніпропетровської області Олександра Климчука.</p>
<p>Ігоря Гузя до Генерального прокурора України, міністра внутрішніх справ України, міністра юстиції України щодо необхідності вжиття невідкладних заходів, направлених на екстрадицію Олега Вовка.</p>
<p>Максима Бурбака до Генерального прокурора України, міністра внутрішніх справ України щодо законності будівництва та функціонування туристичного комплексу "Услад" та причалу на річці Дністер у селі Ломачинці Сокирянського району Чернівецької області.</p>
<p>Максима Бурбака до голови Чернівецької обласної державної адміністрації, голови Чернівецької обласної ради щодо незаконного перешкоджання об'єднанню територіальних громад керівництвом Сокирянського району Чернівецької області.</p>
<p>Роберта Горвата до голови Закарпатської обласної ради щодо забезпечення належного функціонування Карпатського біосферного заповідника та охорони його природних комплексів.</p>
<p>Юрія Павленка до голови Житомирської обласної державної адміністрації щодо недостатньої роботи Житомирської обласної державної адміністрації по захисту прав дітей - жертв збройного конфлікту.</p>
<p>Віталія Курила до міністра соціальної політики України щодо постійних скарг місцевого населення на роботу, як управління Пенсійного фонду України в Луганській області, так і, зокрема, управління Пенсійного фонду України в Сватівському та Білокуракинському районах Луганської області.</p>
<p>Юрія Левченка до Генерального прокурора України, заступника міністра екології та природних ресурсів України, голови Київської міської державної адміністрації, Директора Департаменту державної архітектурно-будівельної інспекції у місті Києві щодо порушення норм містобудування та благоустрою населених пунктів корпорацією "Ріел" по вулиці Глибочицькій, 13, що призвели до створення загрози життю мешканців прилеглих житлових багатоквартирних будинків через підвищений ризик деформації, переміщення масиву гірських порід та завдання суттєвої шкоди навколишньому середовищу у Шевченківському районі міста Києва, що стане причиною важких екологічних наслідків.</p>
<p>Юрія Левченка&nbsp; до голови Вінницької обласної державної адміністрації, голови Вінницької обласної ради, прокурора Вінницької області, голови Побережненської сільської ради Вінницької області щодо невідкладного реагування на факти протиправного позбавлення селян земельних ділянок у селі Побережне Вінницької області шляхом вчинення корупційних дій посадовими особами органів виконавчої влади та місцевого самоврядування.</p>
<p>Групи народних депутатів (Корчинської, Гопко та інших. Всього 7 депутатів) до Прем'єр-міністра України про пришвидшення фінансування будівництва нового корпусу лікарні"Охматдит".</p>
<p>Групи&nbsp; народних депутатів (Лабазюка, Москаленка та інших. Всього 5 депутатів) до&nbsp; Прем'єр-міністра&nbsp; України щодо надання інформації стосовно Постанови&nbsp; Кабінету Міністрів номер 237 від 29 квітня 2015 року.&nbsp;</p>
<p>&nbsp;</p>
<p>Шановні народні депутати, у нас також є звернення&nbsp; народного депутата Олексія Гончаренка, у зв'язку з відповіддю на його звернення, отримане&nbsp; від Генерального прокурора&nbsp; України. Оскільки народний&nbsp;&nbsp;&nbsp;&nbsp;&nbsp; депутат незадоволений&nbsp; відповіддю на його звернення, я&nbsp; зачитаю відповідь і надам слово для репліки народному депутатові.</p>
<p>Відповідь від Генеральної прокуратури:</p>
<p>"Шановний Олексію Олексійович! Ваш депутатський&nbsp; запит оголошений на засіданні Верховної Ради 24 квітня 2015 року щодо встановлення винних осіб, причетних до масового побиття 19 лютого 2014 року прибічників Євромайдану, а також журналістів під будівлею Одеської обласної державної адміністрації розглянуто. Повідомляю, що за вказаними фактами прокуратурою Одеської області розслідується кримінальне провадження, в ході якого вживаються всі передбачені кримінально-процесуальним законодавством України заходи, спрямовані на забезпечення швидкого повного та неупередженого розслідування, встановлення і покарання винних осіб причетних до подій, які мали місце 19 лютого 2014 року біля будівлі Одеської обласної державної адміністрації. За наслідками розслідування повідомлено про підозру у вчинені кримінального правопорушення передбаченого частиною один, статті 367 Кримінального кодексу України колишньому заступнику начальника Головного управління Міністерства внутрішніх справ України в Одеській області, начальнику міліції громадської безпеки Головного управління Міністерства внутрішніх справ України в Одеській області Фучеджи, якого у зв'язку з переховуванням від слідства оголошеного в розшук. Слідчими також перевіряється причетність до вчинення злочину колишнього голови Одеської обласної адміністрації Скорика та інших службових осіб обласної адміністрації. Хід розслідування кримінального провадження перебуває на контролі Генеральної прокуратури України.</p>
<p>Зараз, хвилинку. Прошу, народний депутат Гончаренко, прошу слово для репліки. Немає його.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>12:09:02</p>
<p>ГОЛОВУЮЧИЙ. Шановні колеги, шановні депутати, я прошу зайти в зал. Шановні колеги депутати, хто вийшов під час зачитування депутатських запитів, я прошу зайти в зал, підготуватися до роботи.</p>
<p>Шановні колеги, чи є підтримка в залі, щоб ми працювали без перерви? Є підтримка, так. Тому я дуже прошу зайти в зал, підготуватися до роботи. Секретаріат Верховної Ради я прошу повідомити депутатам, що починається робота.</p>
<p>Шановні колеги, вчора ми не змогли дійти по порядку денному до законів, які стояли в переліку законів, по яких є вимога МВФ, по їхньому прийняттю. Згідно Регламенту вони без включення в порядок денний ставляться на голосування. І, шановне товариство, ми зараз ці закони будемо розглядати. І я дуже розраховую на те, що депутати зберуться і ми зможемо приймати рішення. Тому я дуже прошу всіх депутатів заходити в зал, підготуватися до роботи.&nbsp;</p>
<p>Шановні колеги, прошу заходити в зал. Ми зараз будемо розглядати надзвичайно важливі законопроекти. Я прошу депутатів зайти в зал, підготуватися до роботи.</p>
<p>Шановні колеги, давайте ми почнемо розгляд, а потім сигнальним голосуванням визначимо, чи є для того голоси.</p>
<p>Шановні колеги, давайте ми почнемо із сигнального голосування, чи у нас є потенціал для продовження нашої роботи повноцінної.</p>
<p>Шановні колеги, будь ласка, готуємося до сигнального голосування. Прошу зайти всіх в зал, приготуватися до сигнального голосування.</p>
<p>Шановні колеги, прошу не виходити із залу, а заходити до залу.</p>
<p>Радикальна партія, ваші депутати ще підійдуть? Підійдуть, так?</p>
<p>Давайте, проводимо сигнальне голосування. Якщо у нас буде потенціал для прийняття рішень, ми розпочнемо нашу роботу.</p>
<p>Шановні колеги, приготувалися, проводимо сигнальне голосування. Голосуємо кнопкою "за". Прошу приготуватися. Прошу приготуватися.</p>
<p>Шановні колеги, будь ласка, займаємо робочі місця. Пане Абдуллін, я дуже вас прошу зайняти робоче місце.</p>
<p>Готові? Будь ласка, шановні колеги, проводиться сигнальне голосування. Я дуже прошу вас взяти в ньому найактивнішу участь і прошу проголосувати. Сигнальне голосування. Прошу кнопкою "за", "проти". Будь ласка, проводиться голосування.</p>
<p>&nbsp;</p>
<p>12:17:20</p>
<p>За-162</p>
<p>&nbsp;</p>
<p>Ще раз, не встигли, бачу депутати. Я прошу зайти…</p>
<p>Шановні колеги, поки заходять депутати, я хочу звернутись.</p>
<p>От до мене підходили вчора багато депутатів&nbsp; і питались, а коли буде Закон про вибори, який надзвичайно важливо прийняти, щоб ми могли провести за новою системою місцеві вибори.</p>
<p>Підходили з багатьма важливими питаннями. Ми їх не можемо приймати, коли в залі немає депутатів. Кожен з нас є відповідальний за це, як працює Верховна Рада України.</p>
<p>Сьогодні є робочий день, і я не приймаю цієї позиції, що депутатів неможливо зібрати в п'ятницю.</p>
<p>Я дуже прошу фракції запросити депутатів в зал. Ми всі будемо відповідальні за той стан. Я дуже прошу депутатів, які є в кулуарах, передзвоніть…</p>
<p>Я дуже прошу зайти в зал, на свої робочі місця. І прошу депутатів не покидати зал. Якщо не буде голосів, ми звично перейдемо до виступів депутатів від трибуни, але одночасно ми завалимо вимоги МВФ і одночасно ми унеможливимо прийняття Закону про вибори.</p>
<p>Шановні колеги, я прошу ще раз зайняти робочі місця, зараз проведемо ще одне сигнальне голосування.</p>
<p>Шановні колеги! Ще раз ставлю сигнальне голосування. Я прошу підготуватись до сигнального голосування, зайняти свої робочі місця. І я прошу проголосувати.</p>
<p>Проводиться сигнальне голосування. Я прошу проголосувати. Будь ласка, голосуємо сигнальне голосування. Будь ласка, голосуємо.</p>
<p>&nbsp;</p>
<p>12:20:34</p>
<p>За-187</p>
<p>187 – "за". Я пропоную почати розгляд питання. Будь ласка, давайте обміняємося думками. Порадимось, як нам діяти в даній ситуації. Зараз у нас є один варіант. Розпочати роботу і сподіватись, що під час розгляду питання депутати підійдуть.</p>
<p>Інший варіант – згідно регламенту оголосити перерву. А потім виступи депутатів. Будь ласка, Ігор Гузь, одна хвилина. А потім Галасюк, одна хвилина. Будь ласка.</p>
<p>&nbsp;</p>
<p>12:21:12</p>
<p>ГУЗЬ І.В.</p>
<p>Шановні друзі! Депутат Гузь, Волинь. На сьогоднішній день в залі, я так розумію, відбувається злочинна змова. Тому що, якщо ми сьогодні не приймемо рішення по Закону про місцеві вибори, вся країна буде проводити вибори за законом Януковича 2010 року! Це ганебно!</p>
<p>Друзі, керівники фракцій, позафракційні, ми сьогодні повинні прийняти рішення як мінімум про те,&nbsp; що на наступному тижні ми будемо приймати Закон про вибори. Вся країна за нами спостерігає! Це ганьба! Повинен бути Закон про вибори новий, зі змінами, з будь-якими врахуваннями позицій. Тому, друзі, давайте змобілізуємось! Це злочинна змова. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я розумію пропозицію. Це працювати, так? Шановні колеги! Я, з вашого дозволу, поставлю закон на обговорення.</p>
<p>Я дуже прошу всіх голів фракцій обдзвонити своїх депутатів, секретаріату фракцій зробити ще повідомлення. І я сподіваюся, що до кінця розгляду даного питання ми зможемо продуктивно проголосувати. Приймається така пропозиція?</p>
<p>Починаємо розгляд. Отже, ставлю на розгляд питання проект Закону про внесення змін до деяких законів України у сфері комунальних послуг (2029а). Доповідач – Бабак Альона Валеріївна. Цей законопроект розглядається в другому читанні. І я прошу доповідача до трибуни. Це друге читання.</p>
<p>Бабак Альона.</p>
<p><i>(Шум у залі)</i> Шановні колеги, ці законопроекти вчора були в порядку денному, згідно Регламенту вони ставляться першими. Вони не потребують, вони вчора були в порядку денному, не дійшли, ми до них не дійшли.</p>
<p><i>(Шум у залі)</i></p>
<p>Ми не маємо, підійдіть до секретаріату і виясніть з юристами.</p>
<p>Давайте ще раз. Кажуть депутати, що немає голосів. Давайте ще одне голосування сигнальне. Якщо немає голосів, будемо перерву і виступи від депутатів.</p>
<p>Шановні колеги, я ще раз прошу усіх зайти в зал. Це важливі закони, ми не маємо права їх завалити. Якщо немає голосів, є логічна думка – краще їх не розглядати, якщо немає голосів. Давайте ще ми одну хвилину, змобілізуємо всіх, хто є в залі, і я прошу всіх зайти в зал, хто в кулуарах. Чекаємо ще хвилинку-дві і проведемо ще одне сигнальне голосування.</p>
<p>Шановні колеги, я сподіваюсь, зайшли всі, хто могли зайти. Я зараз поставлю ще одне сигнальне голосування. Прошу приготуватись до сигнального голосування. Сигнальне голосування – ніщо не голосуємо, а голосуємо, перевіряємо наявність депутатів в залі. Я прошу проголосувати сигнальне голосування кнопкою "За". Будь ласка, голосуємо.</p>
<p>&nbsp;</p>
<p>12:27:04</p>
<p>За-194</p>
<p>Дякую, шановні колеги.</p>
<p>По фракціях, прошу показати.</p>
<p>Шановні колеги, я вважаю, це дуже поганий знак для суспільства. Закони, які потребують негайного прийняття, але, тим не менше, це відповідальність наша спільна. Зараз я згідно Регламентом оголошую перерву і звертаюсь до голів фракцій, щоб за час цієї перерви обдзвонити всіх тих депутатів, які знаходяться в Києві, які можуть працювати. І в 13 годині ми продовжимо нашу роботу. І я сподіваюсь, що в 13 годині в залі буде необхідна кількість депутатів для продовження нашої роботи. Я оголошую перерву на 30 хвилин і прошу голів фракцій максимально мобілізувати депутатів на продовження нашої роботи в 13.00. Дякую вам. На 30 хвилин оголошується перерва.</p>
<p>&nbsp;</p>
<p align=center><a name=Temp></a>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні колеги! Час перерви завершився. Зараз згідно регламенту у нас, у нас на порядку денному 1848 Закон для повторного розгляду з пропозиціями Президента України. Це Закон України "Про внесення змін до Закону України "Про Національну гвардію України" з пропозиціями Президента.</p>
<p>І доповідати по цьому закону повинен Представник Президента Степан Кубів. Я запрошую, прошу Степана Кубіва. Хто може доповісти, де Степан Кубів є? Вже йде, так?</p>
<p>Шановні колеги, прошу зайти в зал для продовження нашої роботи. І я запрошую до виступу Представника Президента України у Верховній Раді Кубіва Степана Івановича. Будь ласка.</p>
<p>&nbsp;</p>
<p>13:06:31</p>
<p>КУБІВ С.І.</p>
<p>Шановний пане голово, шановні колеги! Прийнятий Верховною Радою України</p>
<p>3 лютого 2015 року Закон про внесення змін до Закону України "Про&nbsp; Національну гвардію України" (реєстраційний номер 1848), не може бути підписаний Президентом України з наступних причин.</p>
<p>Зазначеним законом передбачається запровадження структури Національної гвардії України танкових військових частин, підрозділів. Танкові війська – це рід сухопутних військ, які відповідно до статті 3 Закону про Збройні Сили України є видом Збройних Сил України. Танкові підрозділи володіють великою вогневою потужністю та ударною силою. Вони призначені для подолання оборони противника, зриву його наступу та введення протитанкової боротьби.</p>
<p>На думку глави держави, запровадження таких військових частин у структурі Національної гвардії не відповідає визначеним у Законі про Національну гвардію України призначенню та завданням Національної гвардії. Це пов'язано з тим, що відповідний закон визначає Національну гвардії України як військове формування з правоохоронними функціями, яке входить до системи Міністерства внутрішніх справ України, та проводить бойові дії проти збройної агресії та наступальних операцій виключно разом із Збройними Силами України.</p>
<p>Зважаючи на викладене, Президент України пропонує утриматися від формування у складі Національної гвардії танкових військових частин та в абзаці другому пункту 2 пункту 1 закону, що надійшов на підпис, слово "танкових" виключити. Також зазначеним законом встановлено, що призначення на посаду та звільнення з посади командувача Національної гвардії України здійснюється Президентом України за поданням міністра внутрішніх справ України. Вказані положення глава держави вважає такими, що не відповідають Конституції України. Так, відповідно до статті 106 Основного закону Президент України призначає на посади та звільняє з посад вище командування Збройних Сил України, інших військових формувань, здійснює керівництво у сферах національної безпеки та оборони держави. При цьому Конституція України не обумовлює реалізацію зазначених повноважень наявністю того чи іншого подання як передбачено законом, що надійшов на підпис Президента України.</p>
<p>З огляду на зазначене, Президент України пропонує положення частини другої статті 7 Закону про Національну гвардію України викласти в такій редакції: "Командувач Національної гвардії України призначається на посаду та звільняється з посади Президентом України". Прошу підтримати пропозиції Президента. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова профільного Комітету з питань законодавчого забезпечення правоохоронної діяльності Кожем'якін Андрій Анатолійович. Будь ласка.</p>
<p>&nbsp;</p>
<p>13:09:55</p>
<p>КОЖЕМ’ЯКІН А.А.</p>
<p>Доброго дня, шановні колеги. Я так розумію, Андрій Володимирович, що краще зачитувати подання і звернення для того, щоб парламент розійшовся і не було ніяких більше голосів для того, щоб провалювати всі інші закони. Це неправильно. І, я вважаю, несправедливо.</p>
<p>ЩО стосується цього законопроекту. Комітет на своєму засіданні розглянув його в другому читанні. Дійсно надійшло 2 пропозиції від Президента. Перша пропозиція, про які тільки що сказав пан Кубів – це пропозиція щодо призначення керівника Національної гвардії. Сьогодні в умовах війни України з агресором, я вважаю, що це дуже ключова позиція і посада. Тому комітет погодив цю, погодився з пропозицією Президента.</p>
<p>І друга пропозиція – це, яка стосується невключення до складу Національної гвардії деяких, деякого озброєння. Тому пропозиції прийняті. Я пропоную їх проголосувати за цей законопроект з пропозиціями Президента. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, згідно порядку денного мають бути… Да. Є пропозиція комітету.</p>
<p>Шановне товариство, хочу вам сказати, що розгляд питання по даній процедурі має свою окрему процедуру. Так, або "за" або "проти".</p>
<p>Тому ставиться пропозиція комітету: прийняти в цілому з урахуванням пропозиції Президента України. Я прошу депутатів зайти в зал і приготуватись до голосування. <i>(Шум у залі)</i> Шановні колеги…</p>
<p>Шановні колеги, можна, поки депутати сходяться, я скажу, кілька хвилин. Товариство! <i>(Шум у залі)</i> Я цілий ранок намагався скликати усіх депутатів. Є питання, які поставлені в порядку денному. Дана ситуація… Давайте ми зробимо сигнальне голосування. Якщо голосів немає, воно перенесеться. Увага, шановні колеги! Я ще раз хочу вам повідомити. По-перше, президія і я в тому числі не нянька скликати депутатів, для того голови фракцій мають дбати про те, щоб депутати були в залі. Ми почали розгляд з тією надією, що депутати зберуться. Зараз ми традиційно проведемо сигнальне голосування, якщо голосів нема, ми перейдемо до виступів депутатів, згідно нашого регламенту.&nbsp; Тому я дуже прошу змобілізувати всіх тих, що є. Ми вичекали 15 хвилин, щоб депутати могли зібратись. Зараз сигнальне голосування. Якщо депутатів нема, ми переходимо до виступів згідно порядку денного. Домовились?</p>
<p>Будь ласка, зараз ми не голосуємо за законопроект, зараз ми просто визначаємо наявність депутатів в залі. Я прошу приготуватись до сигнального голосування і прошу взяти участь в сигнальному голосування. Кнопкою зеленою "за". Будь ласка, голосуємо.</p>
<p>&nbsp;</p>
<p>13:04:05</p>
<p>За-185&nbsp;</p>
<p>В залі немає необхідної кількості голосів для роботи.</p>
<p>Прошу показати по фракціях,&nbsp; будь ласка, прошу показати&nbsp; по фракціях.</p>
<p>І, шановні&nbsp; колеги, згідно регламенту ми переходимо до виступів депутатів, оголошення від депутатів, і&nbsp; я передаю слово&nbsp;&nbsp;&nbsp;&nbsp;&nbsp;&nbsp; Оксані Сироїд. Дякую вам.</p>
<p>&nbsp;</p>
<p align=center>Веде засідання Заступник Голови Верховної Ради України О.І.СИРОЇД</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу зосередитися, ми будемо записуватись зараз для виступів у&nbsp; "Різному", прошу записуватися&nbsp; для&nbsp; виступів у "Різному".</p>
<p>Запрошую до слова народного депутата Олександра Супруненка, позафракційний.&nbsp;&nbsp;</p>
<p>&nbsp;</p>
<p>13:15:35</p>
<p>СУПРУНЕНКО О.І.</p>
<p>Олександр Супруненко,&nbsp; мажоритарний виборчий округ&nbsp; 216.</p>
<p>Шановна Оксана Іванівна!&nbsp; Шановні колеги! Шановні кияни! Я ще раз хочу наголосити на необхідності&nbsp; проведення перевірки економічної обґрунтованості підняття тарифів&nbsp; для населення. Я вже неодноразово звертався до Антимонопольного комітету, Кабінету&nbsp; Міністрів та&nbsp; Національної комісії щодо надання інформації про перевірку&nbsp;&nbsp;&nbsp; економічної обґрунтованості підняття тарифів для населення, зазначаю, що на сьогодні, я так і не отримав відповіді на свої звернення та запити.</p>
<p>Але порушення з боку монополістів на цьому не закінчується,&nbsp; так "Київводоканал"&nbsp; вимагає підписати новий договір про надання послуг централізованого постачання&nbsp; холодної води та водовідведення зі &nbsp;&nbsp;споживачами. Його положення відрізняється від типового договору, затвердженого Кабінетом Міністрів. Фактично це свідчить про те, що "Київводоканал" зловживає своїм монопольним становищем на ринку і ставить киян у повну залежність від себе. Проблема в тому, що обрати іншого надавача послуг киянам не можуть, а тому змушені погоджуватися на заздалегідь не вигідні для себе умови. У нинішніх договорах міститься ціла низка пунктів, які можуть порушити права споживача, починаючи від невизначеної чіткості вартості самого тарифу, а також у частині встановлення пені, використання персональних даних, можливості довести факт неналежного надання послуг. Хочу наголосити на тому, що антимонопольний комітет підтвердив невідповідність договору "Київводоканалу", який укладається зі споживачами послуг положенням типового договору затвердженого постановою Кабінету Міністрів.</p>
<p>Аналогічна ситуація стосується і іншого монополіста це "Київенерго". Воно теж вимагає підписувати договори, в яких домінуюче положення займає монополіст та порушуються права споживачів. Столичні монополісти повинні припинити порушувати закон. Інструментом для боротьби проти зловживань є максимальна публічність, а, отже, контроль за їх діяльністю буде тривати і надалі.</p>
<p>Враховуючи викладене, звертаюсь до Прем'єр-міністра України, голови антимонопольного комітету України та голови національної комісії, що здійснює державне регулювання у сферах енергетики та комунальних послуг з вимогою вжити невідкладних організаційно правових заходів з метою запобігання порушення законодавства про захист економічної конкуренції з боку "Київводоканалу" та "Київенерго". Прошу мій виступ вважати офіційним депутатським запитом. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступні двоє депутатів Кириченко та Кошелєва передали слово Олегу Ляшку. Радикальна партія, Олег Ляшко Регламент 6 хвилин.</p>
<p>&nbsp;</p>
<p>13:18:49</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України, як завжди, вже традиційно, як лідер Радикальної партії, хочу прозвітувати перед вами про те, як фракція Радикальної Партії упродовж нинішнього пленарного тижня працювала у стінах українського парламенту і відстоювала ваші інтереси. Отже, на нинішньому поточному тижні з ініціативи Радикальної Партії парламент прийняв у цілому законопроект 2884 про посилення соціального захисту інвалідів, які не мають права на призначення пенсії чи соціальних допомог<i>. </i></p>
<p>Також прийняли в першому читанні ініційований Радикальною Партією законопроект 1329, яким звільняються від сплати судового збору учасники антитерористичних операцій та члени сімей загиблих громадян України.</p>
<p>&nbsp;Також парламент, дякую колегам за підтримку, проголосував у цілому законопроект депутатів Радикальної Партії номер 2640 щодо прозорого ринкового механізму проведення земельних конкурсних торгів, право оренди земельних ділянок державної та комунальної власності, який сприятиме наповненню місцевих бюджетів додатковим доходом наших місцевих&nbsp; бюджетів.</p>
<p>На цьому тижні український парламент за наполяганням фракції Радикальної Партії прийняв у першому читанні законопроект 2781 (співавторства Юрія Шухевича) про звільнення від оподаткування пенсій, призначених учасникам бойових дій Другої Світової війни та інвалідам війни. Це перший крок, спрямований на відновлення справедливості в пенсійному забезпеченні. Сьогодні вернули пенсію учасникам бойових дій – 15 відсотків, далі будемо добиватися, щоб український парламент прийняв загалом законопроект, який поверне 15 відсотків пенсій, які сьогодні вираховуються із зарплати працюючих пенсіонерів. Фракція Радикальної Партії наполягає на тому, щоб цей закон був прийнятий, щоб ми захистили інтереси наших пенсіонерів. І я бачу задоволені обличчя колег-депутатів з інших фракцій, із «Блоку Порошенка», з інших. Я так розумію, ви підтримуєте цю нашу ініціативу.</p>
<p>&nbsp;&nbsp; Також український парламент, за наполяганням, за активної участі депутатів від фракції Радикальної партії прийняв у цілому законопроект, який звільняє від необхідності встановлювати розрахункові касові апарати підприємцям, які відносяться до другої. до третьої групи з річним доходом не більше ніж мільйон гривень.</p>
<p>Цей закон, який нав'язував касові апарати підприємцям, набув чинності з 1 липня. Завдяки депутатам від фракції Радикальної партії, завдяки депутатам від інших фракцій ми добилися – і прибрали касові апарати з представників малого і середнього бізнесу. Люди, які заробляють свої гроші, люди, які годують сім'ю, люди, які не просять нічого в держави, вони не повинні навішувати собі ярмо на шию – касові апарати. Бо ті, хто кажуть, що касові апарати треба поставити для того, щоб наповнювати бюджет, щоб боротися з контрабандою, то я скажу так: касові апарати призведуть до того, що бізнес взагалі закриється, що мільйони людей – малих підприємців залишаться без роботи. Отже, ніяких касових апаратів малому бізнесу!</p>
<p>&nbsp;Далі. Ми також спромоглися – і вчора парламент прийняв історичний Закон "Про Національну поліцію", який нарешті починає реальну реформу правоохоронних органів. Для нас це вкрай важливо, ми хочемо, щоб люди наші не боялися міліціонерів, а щоб вони бачили в нових поліцейських захисників і бачили надійну допомогу, а не переходили на другий бік, як від бандитів, щоб не боялися, що їх обкрадуть, що їх поб'ють чи затягнуть у райвідділок, зґвалтують і обберуть до нитки. Тому наше завдання – це радикальна і реальна реформа правоохоронних органів.</p>
<p>Також учора парламент прийняв історичний Закон 1558-1 "Про реструктуризацію валютних кредитів". Я сьогодні чую хвилю обурення щодо цього закону. Обурюються банки, обурюються, тому що втрачають надприбутки. Коли мені розказують, що з державного бюджету на виконання цього закону треба 93 мільярди гривень, - брехня! Бо закон стосується стосунків між комерційними банками і позичальниками. Позичальники валютних кредитів в п'ять разів переплатили ті вже валютні кредити і по сьогоднішній день не можуть їх виплатити, бо це боргове ярмо на все життя. І саме тому ми прийняли цей закон, для того, щоб захистити інтереси позичальників.</p>
<p>Крім того, коли нам кажуть, що в нашій фінансовій системі немає грошей, то я вам скажу, Національний банк України впродовж останніх 3-х років видав рефінансування комерційним банкам на суму 420 мільярдів гривень. Значна частина цих коштів була видана банкам, які потім грохнулися, гроші перевели у валюту, власники банків поховалися по закордонах, і сьогодні ми маємо сотні мільярдів гривень неповернутої заборгованості по рефінансуванню. Значить комерційним банкам, щоб обкрадати людей гроші є, а щоб захистити українських людей грошей немає.</p>
<p>Ну і останнє. Ми добилися відставки міністра-корупціонера Шевченка. І так буде з кожним корупціонером, який потрапляє на посаду в уряд чи в…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Сергій Рудик, позафракційні.</p>
<p>&nbsp;</p>
<p>13:25:15</p>
<p>РУДИК С.Я.</p>
<p>Шановний український народе, шановні колеги! По-перше, я хочу висловити солідарність з моїм колегою Олегом Ляшко, що стосується вчора прийнятого в парламенті законопроекту 1558-1. В стосунках громадянин – держава і громадянин – банки за останні багато років громадянин завжди програвав. Завжди знаходилися аргументи, чому в людини маленька пенсія:&nbsp; тому що в державі немає коштів, тому що в бюджеті не передбачено, тому що Міжнародний валютний фонд, а також росіяни, а також інші і інші вимагають від нас погашення кредитів. Завжди наш український громадянин змушений був реагувати на це зниженням рівня свого життя, зниженням рівня соціальних стандартів і іншими негараздами, які стосувалися кожної людини в нашій державі. Це приклад, який ми вчора продемонстрували всьому українському народові, як можна захистити конкретну людину, а не банки, які вже дійсно багато разів отримали ті відсотки, які змогли забезпечити їхні надприбутки.</p>
<p>Сьогодні в суспільстві обговорюється питання, що це призведе до чергової хвилі економічного падіння і до ймовірного дефолту. А скажіть мені, будь ласка, а те, що 22 червня прем'єр-міністр і Міністерство фінансів України повернуло 75 мільйонів доларів країні-агресору в погашення боргу, який Янукович взяв свого часу за припинення євроінтеграції, це не здача національних інтересів? Це не пророкує технічний дефолт?</p>
<p>Товариство, я, на жаль, не почув в цьому залі за весь цей тиждень пояснення, що з цим робити. Я вважаю, що такі речі, коли парламент проголосував, кожен з нас, це була неймовірно велика підтримка залу, ми дали право уряду не платити по зовнішнім запозиченням. Президент Порошенко офіційно заявив, що для держави всі приватні позичальники рівні, російський кредит оцінюється так само, як і будь-який інший.</p>
<p>А вже через два тижні після того, як прем'єр отримав це право, і я теж голосував за надання йому цього права, ми платимо країні, яка анексувала частину нашої території і розв'язала криваву бійню на Сході. 75 мільйонів доларів,&nbsp; щоб уникнути технічного дефолту, але готові до технічного дефолту і невиплати до 24 липня 100 мільйонів доларів в погашення по євро купону. Що це? Це класичні подвійні стандарти.</p>
<p>Залишається 15 секунд, і я хотів би,&nbsp; щоб ви звернули увагу, колеги, на величезну проблему, яка є в мене на окрузі. Кому дуже хочеться знищити Кам'янський район в Черкаській області. Я прошу дати ще 15 секунд.</p>
<p>По рішенню Черкаської обласної ради, яке відбулося тиждень тому, в Смілянському районі прийняли рішення створити шість територіальних громад…</p>
<p>&nbsp;</p>
<p>ГОЛОВУЮЧИЙ.&nbsp; Прошу 10 секунд. Завершуйте.</p>
<p>&nbsp;</p>
<p>РУДИК С.Я. . …всього на всього одна, по конституційній реформі за громадою йде район. Так от, хтось дуже хоче Холодноярський край і Кам'янський край знищити.</p>
<p>&nbsp;</p>
<p>ГОЛОВУЮЧИЙ. Дякую. Павло Кишкар, "Об'єднання "Самопоміч", Олег Березюк. Прошу.</p>
<p>&nbsp;</p>
<p>13:28:58</p>
<p>БЕРЕЗЮК О.Р.</p>
<p>Шановні громадяни України, шановні народні депутати! Декілька слів роз'яснення позиції фракції "Об'єднання "Самопоміч" щодо вчорашніх голосувань. Вчора ми з вами відстояли дуже важливу річ. Ми відстояли незалежність призначення антикорупційного прокурора.</p>
<p>Дуже важливо зрозуміти, дуже важливо зрозуміти, що вчора була спроба узалежнити антикорупційний орган, який з такими тяжкими трудами створюємо в нашій країні, виділяючи по великому рахунку величезні кошти на це, підпорядкувати корупційному органу, який має в своїй структурі Антикорупційне бюро, яке не працює і розводить корупцію в державі.</p>
<p>Вчора внаслідок абсолютно принципової позиції декількох фракцій в парламенті, в тому числі екстраординарного кроку політичної боротьби – виходу з залу, зауважте, не блокування трибуни, а виходу з залу, щоб парламент далі працював, як хоче, ми зробили те, що в сьогоднішньому документі, який з'явився як наслідок нашого голосування, ми не прочитали маленького речення – рейтингове голосування. А просто крапка. Після якого ми з вами будемо вирішувати механізми, як це буде призначатися.</p>
<p>Дякую вам, вельмишановні панове депутати фракції "Об'єднання "Самопоміч", дякую всім парламентарям, які вчора були разом з нами.</p>
<p>Шановні колеги! Шановні колеги! Друге. Це закон, який викликав неймовірне, неймовірне, неймовірну дискусію в суспільстві, щодо валютних кредитів. Цей закон є символом. Цей закон є символом безвідповідальності державного регулятора на дикому ринку. Адже це сталося не тому, що люди брали кредити чи клали депозити. Це сталося тому, що протягом 24 років держава не взяла на себе відповідальності регулювання ринку.</p>
<p>Сьогодні, сьогодні, вставивши в рамки державні органи влади, ми заставляємо їх тим законом нести відповідальність. Чому відповідальність завжди має бути на плечах тих, хто платить? Чому до сьогоднішнього дня не понесли відповідальності за неймовірні суми рефінансування попередні керівники НБУ, Міністерства фінансів, банків?</p>
<p>Сьогодні фінансисти країни разом з Адміністрацією Президента, НБУ мають сісти і думати, що з тим робити, щоб наступним керівникам було зрозуміло, що вони будуть нести відповідальність за безвідповідальну політику, а не тільки на плечі людей. Це два найскладніших закони, які є символами нашої з вами роботи. Не боротьби, а тяжкої системною роботи за відстоювання інтересів управління в державі. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Іван Рибак, фракція Партії "Блок Петра Порошенка".</p>
<p>&nbsp;</p>
<p>13:32:12</p>
<p>РИБАК І.П.</p>
<p>Шановні колеги, я записався сьогодні на цей виступ, щоб попросити вибачення перед українським народом за вчорашнє моє голосування по Закону 1558.&nbsp; Ви знаєте, вчора, напевно, цю залу накрила хвиля популізму, яка, на жаль, може відбитися на українській економіці. І сьогодні ми маємо незначне, слава Бога, але вже зростання вартості долара на українському ринку.</p>
<p>Ви знаєте, якщо б, напевно, в цьому залі не велась трансляція пряма на всю державу, ми б не приймали такі закони. Ми б голосували виключно за те, що, дійсно, потрібну суспільству, а не приймали популістичні рішення такі, на кшталт вчорашнього.</p>
<p>Тому, шановний український народе, шановні колеги! Я прошу вибачення, і&nbsp; я думаю, що далі ми вже не будемо керуватися популізмом в своїй роботі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Сабашук передав слово народному депутату Томенку.</p>
<p>&nbsp;</p>
<p>13:33:36</p>
<p>ТОМЕНКО М.В.</p>
<p>Шановні колеги, хотів звернути увагу на одну тему, про яку ми менше говорили протягом останніх кількох днів. Це тема конституційної дискусії. Я би сказав, що тема, яка, на жаль, перетворилася, перейшла, як в нас є тіньова економіка, є тіньова політика, а є і тіньова конституційна дискусія. Ми останній місяць обговорювали Конституцію і зміни, яких не бачили. Нарешті побачили. Але про те, що ми побачили скажу пізніше, а повернуся до теми депутатської недоторканності і суддівської недоторканності. Ви знаєте, Конституційний Суд звернувся до Верховної Ради з висновком і щось ця справа затихла. Хто не читав цей висновок, вам скажу, чесні судді Конституційного Суду, особливо ті, які голосували за узурпацію влади Януковича, написали, що суддів не можна чіпати і висловили безліч застережень стосовно будь-якого впливу на недоторканність суддів.</p>
<p>Стосовно депутатів, вони сказали, що хочете, те й робіть з депутатами. Ну, так, якщо просто сказати. Моя вимога – діяти далі по Конституції, далі по Конституції, якщо є застереження до проекту, комітет повинен підготувати постанову, він її підготувати, ми її голосуємо і вносимо зміни. Якщо ми зберемо 150 людей, зміни вносяться. Тому я абсолютно переконаний, що схема, яка запропонована юристами Адміністрації Президента, що з суддів треба знімати недоторканність через Вищу раду юстицію. Вона злочинна, неправильна і така. Яка закріплює судову недоторканність навічно. Я хочу нагадати вам, коли в парламент звертався Генеральний прокурор чи Верховний Суд чи не зняли ми недоторканність хоч з одного судді? Зняли з всіх до кого вони зверталися. Тепер запитайте, де ті судді, половина працює і приймає нормально, і гроші, і рішення, і таке інше. Так якщо ми передамо це в Вищу раду юстиції, там з жодного судді не буде знята депутатська недоторканність.</p>
<p>Тепер стосовно депутатів. Абсолютно очевидно, що ми не можемо дозволити зняти політичний імунітет частині права депутата на політичну позицію і політичну діяльність. Ми повинні знайти вихід з ситуації і сказати, що коли йдеться про бізнесову діяльність, питань немає. Але. коли йдеться про моє і ваше право виступати і захищати громадян, я повинен бути захищений, бо інше немає смислу бути депутатом.</p>
<p>Тепер стосовно позиції, яку подав Президент. Я з сумом, друзі, вчора прочитав цей документ, оскільки, проаналізувавши повноваження так званого префекта, я вам скажу, може тут ми юридичною лексикою, що це смотрящі, які будуть в області, які матимуть скільки повноважень, що конституційні писарі Януковича і конституційні писарі Кучми відпочивають. Префект може відмінити будь-які рішення будь-якого органу місцевої влади в регіоні. То хіба це місцеве самоврядування? Навіщо тоді обласну раду обирати, якщо префект може зупинити будь-яке рішення? Тому, оскільки я не маю часу, думаю, до конституційної дискусії ми повернемося. Але ще раз хочу сказати, друзі, давайте витягувати з тіні конституційну дискусію, бо вона погано закінчиться. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Андрій Іллєнко, позафракційні.</p>
<p>&nbsp;</p>
<p>13:36:56</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода".</p>
<p>Шановні колеги, шановні українці! Ви знаєте, якщо говорити про вчорашній день у парламенті, то тут було дуже багато подій і дійсно все це виглядало дуже неприємно. Величезна кількість різних скандалів, якихось взаємних обвинувачень. І, ви знаєте, дуже важлива річ, про яку сьогодні, на жаль, майже ніхто не говорить, і так в принципі вона пройшла непоміченою, що вчора не було в парламенті навіть розглянуто новий Закон про вибори в другому читанні. І це напевно найважливіший, на жаль, дуже негативний результат вчорашнього дня, що цю тему вчора ефективно забалакали і так тихенько відправляють в далеку шухляду. Сьогодні так само це питання не розглядається в парламенті. Наступний тиждень буде не пленарний. Тобто як мінімум ще на два тижні відкладається питання нової виборчої системи на місцевих виборах. Нагадую, що до місцевих виборів залишилось вже дуже мало часу. Фактично його взагалі вже не залишилось. І все це виглядає так, що є підкилимна домовленість завалити цей закон і провести вибори за старим законом, а це виглядає нічим іншим, як політичною змовою, на жаль, не публічно. І на сьогодні списи ламаються навколо інших питань, а навколо цього питання тиша. І це якраз і говорить про те, що очевидно це питання вирішили злити. І ви знаєте, так, цей закон, який був прийнятий в першому читанні, він є недосконалий, до нього є купа питань. Зокрема всі поправки, які подавала "Свобода", їх не врахували. Це поправки про заборону блоків і про трьохвідсотковий бар'єр, і про заборону платної політичної реклами,і&nbsp; про рівний доступ до комісій виборчих. На жаль, ні одна&nbsp; не пройшла, але цей закон в любому випадку набагато&nbsp; краще, ніж то, що є зараз&nbsp; і ми зараз вибираємо не між якимось абстрактним, ідеальним законом і цим законом прийнятим в першому читанні. А ми вибираємо між цим законом, і законом Януковича, за яким&nbsp; були найбрудніші в історії&nbsp;&nbsp; України&nbsp; вибори 2010 року місцеві, за&nbsp; якими Партія&nbsp;&nbsp; регіонів майже по всій Україні отримала владу.</p>
<p>І сьогодні, ми маємо чітко розуміти нашу відповідальність,&nbsp; ми повинні, Верховна Рада зобов'язана, прийняти новий Закон про вибори. Місцеві вибори мають відбутися за новим законом, тому що це питання вже не тільки&nbsp; демократії там і так далі, і політичної відповідальності. Це питання національної безпеки, ці вибори будуть&nbsp;&nbsp; використовуватися Кремлем для того, щоб зробити реванш п'ятої колони&nbsp; в Україні. І парламент має зараз про це говорити, парламент має&nbsp; зараз цим займатися, не відкладати це питання. "Свобода" закликає&nbsp;&nbsp; парламент, перш за все коаліцію, яка брала&nbsp; зобов'язання в Коаліційній угоді, виконати своє зобов'язання і дати можливість провести вибори за&nbsp; новим законом.</p>
<p>Дякую. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Сергій Лещенко,&nbsp; фракція&nbsp; "Блок Петра Порошенка".</p>
<p>&nbsp;</p>
<p>13:40:16</p>
<p>ЛЕЩЕНКО С.А.</p>
<p>Добрий день, шановні друзі! Я б хотів так само виступити&nbsp; з приводу вчорашнього закону, який стосується реструктуризації валютних кредитів. Те,&nbsp; що відбулося в парламенті – це популізм, який не має нічого спільного з відновленням справедливості. Людей обманули вкотре, їм обіцяють, що їхні кредити будуть після&nbsp;&nbsp; цього реструктуровані по курсу, який&nbsp; був на момент укладення.</p>
<p>Шановні українці,&nbsp; це брехня, такого не відбудеться.&nbsp; Цього&nbsp; не відбудеться тому, що держава для цього має десь знайти 95 мільярдів гривень – це та сума, це та сума, яка більше, ніж на&nbsp; видатки, на&nbsp; всю оборону України.&nbsp; Крім того, депутати, які голосували за це, вони …&nbsp; <i>(Шум у залі)</i></p>
<p>Я прошу дати мені право завершити,&nbsp; не враховуючи&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; цей час, який зараз&nbsp; використовує фракція популістів, намагаючись перекричати мій виступ. Фракція, яка не має елементарної культури,&nbsp;&nbsp;&nbsp; тому що коли їх&nbsp; лідер виступає, ніхто не намагається&nbsp;&nbsp; його перекричати.</p>
<p>Так от, цей закон, крім того, що він&nbsp; обдурює людей, він також був прийнятий в порушенні Регламенту, оскільки ми вчора всі бачили, вся країна, перший раз проголосували не результативно, 225 голосів. Після того закон має бути поставлений на повернення і після цього голосуватися вдруге. Але на повернення не було поставлено, було поставлено зразу на повторне голосування і після цього було проголосовано 229. Це голосування вважається таким, що не відбулося і ми збираємо підписи в парламенті для того, щоб було дотримано закон та Регламент, і щоб спікер цей закон не підписував, а повторно проголосував в залі, як це має бути згідно з законом.</p>
<p>Крім того, вчора, коли приймався цей закон, мали випадки кнопкодавства. Зокрема, один з депутатів, на жаль, фракція, яку представляю я, він був відсутній в цій сесійній залі, він перебував в літаку і в цей час його картка голосувала. І це є однією з підстав для того, щоб цей закон був повторно проголосований. Тому що кнопкодавство це є неприпустимим явищем і фракції, які зараз найбільше волають в сесійній залі, мали бути головними противниками цього явища, а не перекрикувати виступаючого.</p>
<p>І повертаючись до цього закону. Цей закон, на жаль, черговий обман людей, які повірять в те, що їхні кредити будуть реструктуризовані. Навіть якщо цей закон залишить стіни парламенту, він не буде підписаний Президентом, очевидно для всіх людей, тому що це є банкрутством української держави. Я прошу дати мені так само час на момент перекрикування.</p>
<p>А що стосується голосування Закону "Про прокуратуру", вчора парламент справді підтримав цей закон і ми трішки підсилили незалежність цього органу, що стосується антикорупційного прокурора. Але при цьому хотів&nbsp; звернути увагу інших колег з партнерської фракції по коаліції "Самопоміч", що ви за цей закон не голосували і на знак протесту залишили, а сьогодні намагаєтесь собі це в заслугу поставити.</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ЛЕЩЕНКО С.А. Я прошу не перекрикувати тих, хто найбільше кричить, бо знову буду брати час.</p>
<p>Так от цей закон був проголосований, в тому числі без голосів фракції, яка зараз це ставить собі в заслугу. Давайте не брати собі те, що нам не належить.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народні депутати Ленський та Купрієнко передали слово народному депутату Галасюку. Регламент – 6 хвилин.<i> </i></p>
<p>&nbsp;</p>
<p>13:44:08</p>
<p>ГАЛАСЮК В.В.</p>
<p>Дякую. Прошу Апарат включити слайд на екран.</p>
<p>Шановні народні депутати, шановний народе України! Прошу вашої уваги до дуже важливого питання – до питання економічного відновлення життя в Україні. Шановні колеги, подивіться, будь ласка, на цей слайд. Він показує, з чого складається економіка України, 4 головних складові, це універсальна формула економіки.</p>
<p>Перша складова – 70 відсотків – це споживчі витрати домогосподарств, це те, що ми з вами приходимо в магазин і купуємо. Це є купівельна спроможність громадян. Шановні колеги, вона визначає на 70 відсотків, чи падає, чи зростає наша економіка. А ми з вами знаємо, що наша економіка, на жаль, вже декілька років поспіль падає дуже швидкими темпами. Падає промисловість, люди не мають більших заробітних плат, натомість ціни зросли на 60 відсотків, безробіття зросло.</p>
<p>Тому, шановні колеги, я наголошую на тому, що на сьогоднішній день індексація заробітних плат, пенсій і стипендій – це не просто принципова вимога фракції Радикальної Партії, це не просто завдання, яке отримав уряд від Ради коаліції, скликаної Олегом Ляшком декілька тижнів тому. Це на сьогоднішній день безальтернативна позиція, яку ми маємо зробити вже влітку, - проіндексувати заробітні плати і пенсії населенню. Ми маємо це зробити за рахунок перевищення державних доходів над видатками – те, про що доповів нам міністр фінансів. На сьогоднішній день – профіцит Державного бюджету – раз.</p>
<p>Два. Джерело – це реструктуризація державного боргу України. Понад півроку назад ми з Олегом Ляшком ініціювали це питання. Слава Богу, уряд нас почув і сьогодні ми маємо всі шанси успішно провести реструктуризацію державного боргу, частину цих коштів скерувати на індексацію зарплат і пенсій, а частину коштів - на відновлення економічного зростання, на інвестиційну складову.</p>
<p>Шановні колеги, дуже проста істина. Коли люди не мають доходів, щоб купувати у магазинах собі їжу, одяг, купувати в аптеках ліки, не може йти жодної мови про зростання економіки. Тому перший стовпчик – це той потенціал зростання економіки, який короткостроковий. Це те, що ми маємо робити прямо зараз, не відкладаючи.</p>
<p>Шановні колеги, друга складова – інвестиції. Цей показник в Україні, складова інвестицій в економіці, 14 відсотків, є одним з найнижчих у світі. Цей показник в європейських країнах, таких як Франція, Германія, і в Латвії, і в Норвегії, він становить близько 22-25 відсотків. Я вже не кажу про Китай і Білорусь, де це 40 відсотків. Шановні колеги, якщо цей показник в країні менше 20 відсотків - так, як Україні, - країна приречена на дрейф, на економічний занепад, на зубожіння населення.</p>
<p>Тому ми маємо сьогодні скерувати всі сили, для того щоб забезпечити зростання інвестиційної складової. Причому передусім за рахунок залучення приватних інвестицій. Як це можливо зробити сьогодні? Сьогодні для того потрібно приймати пакет промислових законів, які ми вносимо кожного тижня для залу. Це такі закони, як про державно-приватне партнерство, це такі закони, як про індустріальні парки, це такі закони, як закон про заборону експорту лісу-кругляка, про підтримку металургійної галузі і інші. Це ті закони, які спрямовані на створення інвестиційно привабливих умов для залучення приватних інвестицій в Україну. Тільки приватні інвестиції здатні сьогодні витягнути Україну в середньостроковій перспективі. Це та ставка, яку ми маємо зробити вже сьогодні, щоб вона зіграла наступного року. Бо якщо не робити нічого, якщо робити так, як пропонує Міністерство економіки: дерегуляція і приватизація, - то і наступного року ми будемо мати падіння ВВП, причому не на 7-8 відсотків, а на понад 10 відсотків. Не буває економічного зростання з нічого, потрібна патріотична економічна політика, спрямована на створення робочих місць, на залучення інвестицій, на забезпечення добробуту громадян. Цей фундамент треба закладати вже сьогодні.</p>
<p>&nbsp;Замість того, щоб затягувати паски малим підприємцям все новими і новими методами: чи то введенням РРО, чи то спробою відміни спеціального режиму оподаткування для агрогосподарського комплексу, цього не можна робити. Треба робити ті справи, які дозволять навпаки сьогодні створили в Україні умови хоч співставні з тим, які є в Словаччині, в Польщі і так далі.</p>
<p>Ви подивіться Польща, наш сусід, що там інше повітря, що там інша земля чи там розумніші люди за українців? Та ми такі самі. І ми маємо жити так само, як поляки, не гірше. Бо ще в 90-му році ми їх випереджали, але вони розвивали свою промисловість, вони пішли шляхом Малайзії, Кореї, інших країн, які розвивались. А ми, на жаль, пішли шляхом Молдови та Грузії і прийшли туди, куди ми прийшли сьогодні.</p>
<p>Частка промисловості в економіці України становить лише 13 відсотків, цей показник, в країнах, які розвиваються близько 25-30 відсотків, і в Європі, і в Білорусі, і в Китаї, і в інших країнах.</p>
<p>Тому оце за рахунок чого забезпечувати економічне зростання, за рахунок промисловості.</p>
<p>І останнє. Останній стовпчик в мінусі. Це чистий експорт, ми з-за кордону ввозимо більше ніж, вивозимо за кордон. Щоб це виправити, ми подали закон про експортно-кредитну аґенцію. Ми маємо масштабно стимулювати українських виробників, здешевлювати кредити, створювати для них умови для виходу на європейські ринки не політичними деклараціями, а такими інститутами: експертно-кредитне аґентство, Державний банк розвитку, індустріальні парки і інше.</p>
<p>Тому, шановні колеги, сім…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте, будь ласка.</p>
<p>&nbsp;</p>
<p>ГАЛАСЮК В.В. Всім пропоную підтримати справжню промислову інвестиційну політику, незалежно від ваших економічних поглядів. Україна у нас одна.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Народний Яніцький передав слово народному депутату Мусію, "Блок Петра Порошенка".</p>
<p>&nbsp;</p>
<p>13:50:42</p>
<p>МУСІЙ О.С.</p>
<p>Шановні народні депутати! Шановний український народе!</p>
<p>Хочу привернути вашу увагу, уже вкотре, в моїх виступах з цієї трибуни щодо повного ігнорування і бездіяльності нашого уряду на чолі з прем'єр-міністром Яценюком.</p>
<p>Ви бачили, що вчора, коли було необхідно проголосувати деякі закони він тут сидів і вибачте за слово, "колупався в носі".</p>
<p>Сьогодні, коли година запитань до уряду, ми знову його не бачимо. Як тільки приїжджає закордонний гість і заходить сюди з прем'єр-міністром, прем'єр знову, як тут.</p>
<p>Маса запитань у народних депутатів</p>
<p>до чинного Прем'єр-міністра. Перше найболючіше питання, про яке я хотів би сказати, це стан з вугільною галуззю. Міністр енергетики Демчишин&nbsp; 2 місяці тому подає на розгляд уряду План розвитку вугільної галузі України і енергетичної безпеки України. Натомість Прем'єр дає вказівку не голосувати за цей план. Цей план повністю відповідає Коаліційній угоді. Доки Прем'єр-міністр буде ігнорувати Коаліційну угоду, яку він підписав і яку ми прийняли тут, в нашому залі?</p>
<p>Наступна постанова, яка також проігнорована Прем'єр-міністром, це реструктуризація боргів практично на 1 мільярд гривен. І що ми маємо в підсумку на сьогодні? На сьогодні ми маємо, що півтора місяці шахтарям знову не виплачується заробітна плата. До мене масові звернення від всіх шахтарських колективів про те, що вони знову будуть перекривати траси і знову будуть страйкувати. Так доки ми будемо терпіти таке знущання над вугільною галуззю, над людьми, які здобувають золото із-під землі і забезпечують нашу державу необхідними ресурсами, електроенергією. За цими людьми, за шахтарями, стоять їхні сім'ї, їхні діти. Я вважаю, що така недалекоглядна політика уряду на чолі з таким Прем'єром може призвести до краху української економіки, до краху української енергетики.</p>
<p>Знову ми чуємо про контракти, які вони збираються підписати з Росією. Та скільки ж можна це терпіти?</p>
<p>У нас залишився ще один сесійний тиждень, я думаю, що на цьому сесійному тижні ми дуже жорстко повинні поставити питання про адекватну діяльність українського уряду.</p>
<p>Наступне болісне питання, це система охорони здоров'я і те, що відбувається в Міністерстві охорони здоров'я. Богу дякувати, вчора нарешті Комітет з питань охорони здоров'я спромігся проголосувати за відставку Міністра охорони здоров'я Квіташвілі. Тому я наполягаю і прошу все керівництво Верховної Ради на найближчому засіданні Погоджувальної ради внести питання про відставку міністра Квіташвілі з посади Міністра охорони здоров'я. І оголосити нарешті публічний прозорий конкурс на заміщення міністра. Щоб знову ми не отримали чергового історика, якого…</p>
<p>&nbsp;</p>
<p>ГОЛОВУЮЧИЙ. Прошу 10 дати завершити.</p>
<p>&nbsp;</p>
<p>МУСІЙ О.С. Вчителя історії, якого нам знову намагаються кулуарно запихнути в Міністерство охорони здоров'я. Я думаю, ця політика кадрова є абсолютно також неприпустимою. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Народний депутат Юрій-Богдан Шухевич, Радикальна партія Олега Ляшка.</p>
<p>&nbsp;</p>
<p>13:54:21</p>
<p>ШУХЕВИЧ Ю.Р.</p>
<p>Шановний український народе! Шановні панове депутати! Сьогодні мало розглядатися президентське вето на закон, згідно з яким українські жінки, які досягли 55 років, мають 30-річний стаж роботи і втратили цю роботу, не мають можливості, могли виходити на пенсію.</p>
<p>Президент наклав вето на цей закон незрозуміло, чого. Адже ж витрати, згідно з розрахунками, витрати на це приблизно 200 мільйонів, це орієнтовно, 200 мільйонів гривень. Ще далеко не всі жінки підуть на ту пенсію, досягши такого віку. Не всі погодяться на таку пенсію. Але заблокували.</p>
<p>Треба ще додати, що агентство по безробіттю мусить виплачувати тим жінкам, якщо вони не підуть на пенсію, допомогу. В чому суть. Кожна жінка, яка має 30-річний стаж, досягла 55 років, згідно з реформою Тігіпка мала право до 1 січня 2015 року виходити на пенсію. Це була тимчасова норма.</p>
<p>Ми хотіли її продовжити і дати можливість цим жінкам і дальше виходити. І що ці жінки на тому вигравали, а що втратили? Вигравали то, що люди, жінки, які втратили роботу, які не мають засобів для проживання, могли вийти на пенсію. Але при тому вони тратили за цих 5 років, за які вони раніше виходили на пенсію, понад 50 процентів своєї пенсії. Вже в 60 років, досягнувши 60, ніхто би їм не перерахував. Вони йшли на цю жертву, але з цим не порахувалися.</p>
<p>І тепер&nbsp; я ще хочу сказати. То вже другий раз, що це вето призначається на п'ятницю. Робиться спеціально так, щоби ми не могли подолати цього вето. Я вас прошу, лідерів фракцій, домагайтеся, щоби подолання вето було поставлено на вівторок або четвер ранком. Ви говорите про інтереси українського народу, скажіть і про це інтереси українських жінок, працівниць, які все своє життя важкою працею заслужили ту пенсію, а тепер її їм не дають. Будьте врешті-решт милосердними, як немає у вас сумління, то хоч може трошки милосердя.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Борислав Розенблат, фракція Партії "Блок Петра Порошенка".</p>
<p>&nbsp;</p>
<p>13:57:45</p>
<p>РОЗЕНБЛАТ Б.С.</p>
<p>Добрий день, шановні колеги депутати Верховної Ради! Добрий день, шановний український народе! Вчора, дійсно, була дуже палка баталія в залі Верховної Ради. Вчора ми прийняли дуже багато законопроектів і законів, які стосуються багатьох галузей нашої країни. Але найголовнішим вчора апогеєм нашого голосування&nbsp; це був Закон 1558-1 по реструктуризації валютних кредитів.</p>
<p>Дійсно, у мене на окрузі біля 100 людей, які сьогодні мають проблемні кредити. І тільки що одна жінка мені зателефонувала, вони просять зі мною зустрітися, тому що я відізвав свій голос.&nbsp;</p>
<p>Але я хочу, просто щоб ви зрозуміли. Я, дійсно, сьогодні хочу підтримати тих людей, які, дійсно, взяли кредити за соціальне житло, маючи заборгованість сьогодні за маленьку, невелику квартиру. Які все життя працювали, для того, щоб її купити. Але я не згоден сьогодні давать кредити по 5.05, повертати, тим, хто брав кредити на якісь валютні махінації, на земельні участки, на дома, на машини, на телефони, на все інше. Тому я дійсно хочу ще раз, вибачитися перед всіма, і сказати, що ми разом з колегами, всі, хто хоче долучитися, народні депутати, повинні створити новий законопроект, де тільки підтримаємо тих, хто дійсно брав кредити на соціальне житло і на все життя запам'ятають, що в цій державі валютні кредити брати не можна. Є гривня і гривню треба любити і тримати.</p>
<p>Друге питання. У вівторок, коли теж була заблокована трибуна для того, щоб вирішити питання про касові апарати в залі був сказан проект 2013 старательська&nbsp; діяльність, яку дійсно ми не можемо вже третій раз винести в зал. Це стосується тих людей, які сьогодні дійсно копають бурштин, капають інші копанки і все інше. Ми можемо прийняти закон, який стосується десятків тисяч людей, тому що у нас багато є інших питань, які блокують цю трибуну.</p>
<p>Вчора, коли ми теж, були тут баталії, ми не прийняли закон 1699 в цілому, який стосується животноводів, нашого скотарства. Ми маємо в світі найнижчу ціну на молоко і нічого не можна з цим зробить, коли нам треба було підняти ціну, підняти питання вартості ціни молока, у нас на це не хватає часу, а це мільйони, мільйони людей, які сьогодні тримають корів. Тому я хочу, щоб в цьому залі не вирували сьогодні питання популізму, ми повинні думати про весь народ український, а це всі люди, які живуть не тільки, які бастують тут під стінами Верховної Ради, а всі, які знаходяться на місцях і живуть заради цієї країни. Дякую. І вибачте ще раз. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ми завершили розгляд питань у "Різному". Ранкове засідання оголошую закритим. Наступне засідання відбудеться… Наступне засідання відбудеться у вівторок 14 липня о 10 годині ранку.</p>
<p>&nbsp;</p>
