Стенограма пленарного засідання
08 вересня 2017
&nbsp;
<p align=center>ЗАСІДАННЯ П'ЯТЕ</p>
<p align=center>Сесійний зал Верховної Ради України</p>
<p align=center>8 вересня, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:04:35</p>
<p>ГОЛОВУЮЧИЙ. Шановні колеги, прошу приготуватися до реєстрації. Прошу зайти в зали і приготуватися до реєстрації.</p>
<p>Готові зареєструватися? Я прошу народних депутатів провести реєстрацію. Будь ласка, реєструємося.</p>
<p>&nbsp;</p>
<p>10:05:30</p>
<p>Зареєстровано 334 депутати. Ранкове пленарне засідання Верховної Ради України оголошую відкритим.</p>
<p>Сьогодні день народження народних депутатів. Якова Безбаха. Привітаємо його. <i>(Оплески) </i>І Вадима Кривенка. Привітаємо наших колег народних депутатів. <i>(Оплески)</i></p>
<p>Сьогодні в пленарному засіданні Верховної Ради України традиційно беруть участь члени Кабінету Міністрів на чолі з Прем'єр-міністром України Гройсманом. Привітаємо наш уряд. Але перед тим, як перейти до "години запитань до Уряду", я зачитаю заяву, яка надійшла в президію від двох фракцій: "Блоку Петра Порошенка" і "Народного фронту" – про перерву, яку вони готові замінити на виступ від трибуни. І я надаю слово для виступу від двох фракцій Юрію Березі. Будь ласка, включіть мікрофон.</p>
<p>&nbsp;</p>
<p>10:06:31</p>
<p>БЕРЕЗА Ю.М.</p>
<p>Доброго дня, колеги! Добрий день, український народе! Я хотів би, щоб…. Шановні колеги з уряду! Шановні колеги з уряду! Я перепрошую, я хотів би, щоб ви послухали.&nbsp;</p>
<p>Колеги з уряду!</p>
<p>В середу на Комітеті національної безпеки і оборони одна із найвищих посадових осіб української держави віце-спікер дозволила в бік української армії деякі слова. І ці слова непрості. Для мене ці слова були страшні. Страшні в тому, що український солдат сьогодні знаходиться на передовій незаконно і незаконно захищає нашу українську державу. Ви знаєте, ці дві ночі були самі страшні, коли телефонують тобі хлопці з передової і звертаються і питають: "Ви що, там подуріли в Верховній Раді, до чого ви вже договорилися?" Я хотів би спитати у фракції, яка делегувала на посаду віце-спікера, про те це божевілля однієї особи чи це божевілля вашої партії і фракції, скажіть, будь ласка.</p>
<p>Український солдат, український доброволець, який віддав життя, починаючи з 14-го року, на території Донецької і Луганської області, ви знаєте, "Самопоміч", найбільше радіють з цього п'ята колона. Вони вам зараз аплодують – п'ята колона – те, що ви зробили. П'ята колона цьому радіє тільки. П'ята колона буде говорити про те, що український солдат убиває мирних громадян, п'ята колона буде говорити про те, що Вова Путін – це гарно для України. Вони вже це говорять. Вони чекають реваншу. І от реванш, він починається з заяв вищих посадових осіб.</p>
<p>Я хотів би, щоб політична сила в першу чергу дала політичну оцінку, моральну оцінку цьому виступу. Тому що, на жаль, цей виступ зараз тиражується всіма центральними російськими ЗМІ. І він тиражується в тому контексті, що українська держава не відбулася, що в українській державі немає порядку, що в українській державі немає українського парламенту. Схаменіться! Якби не ті хлопці, які захистили Україну в 14-му, 15-му, 16-му і в 17-му, якби не ці хлопці, які зараз сидять в окопах, ви б не сиділи в українському парламенті в мирному місті Києві. Чи можливо ви так само як "п'ята колона" чекаєте, поки прийде Путін? Путін не прийде. Чи я не знаю, чи можливо для вас чим гірше, тим краще. Хлопці і дівчата, я…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БЕРЕЗА Ю.М. Я, по-перше, хотів би попросити посадову особу вибачитись перед українським солдатом, тому що це та людина, яка дала змогу вам мирно сидіти в мирному Києві і в мирному Львові.</p>
<p>І давайте так, шановні колеги із "Самопомочі", перейдемо і будемо продукувати закони, які дозволять українському солдату, дійсно, по-справжньому бути захищеному в першу чергу ……..<i>(не чути)</i>….. випадів з боку українських державних чиновників. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Одна хвилина, репліка. І переходимо до "години запитань до Уряду". Хто репліку буде? Будь ласка.</p>
<p>&nbsp;</p>
<p>10:10:56</p>
<p>ПАСТУХ Т.Т.</p>
<p>Шановні українці, тільки що ви стали свідками чергової брехні і чергової маніпуляції, яку використовує влада, на жаль, використовує коаліція, прикриваючись солдатами. Дійсно, було засідання комітету і, дійсно, віце-спікер сказала про те, що сьогодні хлопці-герої, які стоять на передку, які пішли, так само колись пішов і я на цей передок, захищати країну, вони виконали свій обов'язок і стали на захист Вітчизни. Але ті, хто на цих словах прийшов сюди до влади, 3 роки боїться визнати Росію окупантом. Три роки він боїться назвати, що саме Росія окупувала цю територію. І саме віце-спікер вказала про те, що влада повинна сьогодні виконати своє завдання те, з якої йшли сюди ці популісти, які сьогодні цю владу поділили. І нарешті, нарешті дати підставу притягувати Росію по всіх судах, не лише в Україні, а по всіх міжнародних судах. Саме Конституція України зобов'язує Президента приймати рішення щодо використання Збройних Сил. Саме&nbsp; Конституція України у 85 статті в дев'ятій частині говорить про те, що&nbsp; Верховна Рада дає свою згоду на використання Збройних Сил України для відсічі агресії.&nbsp; До тих пір поки Верховна Рада не назве агресора і…</p>
<p>&nbsp;</p>
<p>ГОЛОВУЮЧИЙ.&nbsp; Тридцять секунд.</p>
<p>&nbsp;</p>
<p>ПАСТУХ Т.Т. …і не назве для всього світу, хто є окупантом сьогодні України, ми підставляємо солдата, який може притягуватися по міжнародному законодавству за позовами, власне, агресора. І сьогодні ви допомагаєте якраз агресору використовувати міжнародне поле і міжнародне законодавство про тих, хто поклав своє життя, здоров'я, і проти їх рідних.&nbsp; <i>&nbsp;(Оплески)</i></p>
<p><i>&nbsp;</i></p>
<p>ГОЛОВУЮЧИЙ. Ми переходимо, згідно Регламенту, до "години запитань до Уряду". І сьогодні з виступами перед парламентом України виступить міністр соціальної політики України Андрій Олексійович Рева, а потім будуть запитання до членів уряду від народних депутатів.</p>
<p>Будь ласка, Андрій Олексійович.</p>
<p>&nbsp;</p>
<p>10:12:59</p>
<p>РЕВА А.О.</p>
<p>Шановний пане Голово! Шановний пане Прем'єр-міністр! Шановні народні депутати! Шановні члени уряду! Шановні присутні!</p>
<p>13 липня 2017 року Верховна Рада України прийняла в першому читанні законопроект 6614 про пенсійну реформу. Зараз законопроект доопрацьовується, за пропозиціями 81 народного депутата, у чіткій процедурі з регламентом і готується до розгляду в другому читанні.</p>
<p>&nbsp;Комітетом Верховної Ради України з питань соціальної політики, зайнятості та пенсійного забезпечення на своєму засіданні 6 вересня опрацьовано 2 тисячі 151 поправку до урядового законопроекту та підготовлено до розгляду Верховної Ради України в другому читанні. Отже, наразі ми очікуємо його розгляду в сесійній залі.</p>
<p>Однак часто, як у цій залі так і поза її межами, ми чуємо запитання: чому уряд не візьме і просто не підніме пенсії без будь-якої реформи? Так, звичайно, підняття пенсій, підвищення їх розміру є пріоритетним завданням уряду, яке буде вирішено за будь-яких умов, цього давно чекають 12 мільйонів пенсіонерів, більшість яких живуть за межею бідності. Але цей крок не може бути єдиним, однократне підвищення пенсій не вирішить всі питання, для того, щоб люди отримували гідну пенсію, її розміри потрібно підвищувати щороку.</p>
<p>Проблема пенсійної системи значно глибша, ніж просте підвищення пенсій. Ми констатуємо, що в нинішньому вигляді солідарна пенсійна система не життєздатна і без докорінної модернізації немає шансів забезпечити подальше зростання пенсій, якщо б мова йшла про чергові вибори, можна було б і не проводити реформу обмежившись просто підвищенням пенсій. Тут хочеться згадати вислів відомого державного діяча Великої Британії Вінстона Черчилля про те, що існує різниця між політиком і державним діячем, хоча і політики і державні діячі думають про майбутнє, але це майбутнє вони розуміють по різному, державний діяч думає про майбутнє країни, а політик про майбутні вибори. Тому коли ми чуємо заклики просто підвищити пенсії не проводячи реформи – це для нас сигнал, що такі гасла висувають політики, які думають саме про майбутні вибори.</p>
<p>Тому ми знову і знову повертаємося до питання як забезпечити гідний рівень пенсій людям, де взяти гроші і чому у нас такі мізерні пенсії. При цьому лунає багато рецептів, більшість із яких зводиться до політичних гасел: візьміть там гроші, візьміть там, візьміть там і віддайте. Рецептів багато, але все зводиться на практиці до того, що кошти беруться в державному бюджеті не в олігархів, а з заробітних плат лікарів, вчителів і інших людей праці.</p>
<p>Нагадаю, що джерелом виплати пенсій є Пенсійний фонд України, наша мета задекларована в законі – це трирівнева система пенсійного забезпечення, тобто, можливість отримувати пенсію із трьох, але її основою, її фундаментом є солідарна пенсійна система.&nbsp;&nbsp;</p>
<p>Вона придумана не нами, функціонує маже в кожній країні світу і передбачає реалізацію принципу солідарності між поколіннями. Працююче покоління сплачує внески, які використовуються для поточної виплати пенсії. Солідарні пенсійні системи різних країн враховують їх специфіку, однак обов'язково будуються на таких основних принципах як фінансова стійкість системи та отримання належного доходу учасниками страхової системи, які повністю виконали умови страхування. Чи здатна наша система забезпечити такі принципи в її нинішній формі? Відповідь однозначна – ні.</p>
<p>Нагадаю, що сьогодні майже кожна друга гривня з Пенсійного фонду, що йде на виплати мізерних пенсій – це кошти державного бюджету в сумі 141 мільярд гривень. При цьому середній розмір пенсій становить тисячу 880 гривень. Фактично, у Пенсійного фонду відсутні можливості в забезпеченні кращого рівня пенсійного забезпечення. Але постає питання, чи можемо взагалі побудувати бездефіцитну модель солідарної пенсійної системи? Ми стверджуємо, що так. Для цього просто треба дати відповідь на питання, яка природа дефіциту, який сьогодні склався? Чи був в Україні за 25 років уряд, який би не хотів підвищення пенсій? Такого не було, бажання підвищити пенсії було у всіх, а чому ж цього не робилося? Тому що як казав герой відомого радянського фільму "не завжди наші бажання співпадали з нашими можливостями".</p>
<p>Незважаючи на це, замість модернізації пенсійної системи все-одно приймались рішення, які її&nbsp; розбалансовували, залучали все більше і більше ресурсів для фінансування пенсій з державного бюджету, запроваджуючи не справедливі правила розподілу цих ресурсів, коли однакову пенсію отримують і ті хто мав великий трудовий стаж, і ті хто пропрацював лише 15 років.</p>
<p>По суті, підвищення пенсій перетворилося в державну благодійність, коли реалізація заробленого людиною права на пенсію залежала від волі і бажання політиків, які були при владі. Але солідарна система повинна мати<a name=_GoBack></a> власний достатній фінансовий ресурс, справедливі правила розподілу і&nbsp; економічно обґрунтовану модель аби забезпечити автономність і саморегульованість&nbsp; системи в прийнятті рішень про&nbsp; підвищення пенсій.</p>
<p>Тому працюючи над пенсійною реформою ми поставили перед собою завдання.</p>
<p>Перше. Підвищити розміри пенсій та одночасно змінити солідарну систему таким чином, щоб відновити соціальну&nbsp; справедливість у пенсійному забезпеченні, гарантувати пенсіонерам постійний автоматичний перегляд пенсій незалежно від політичних бажань&nbsp; урядів та в цілому відновити&nbsp; довіру людей до пенсійної системи. Тобто бездефіцитність Пенсійного фонду має бути закладена в самих умовах пенсійного страхування,&nbsp; яких необхідно&nbsp; дотримуватися всім його учасникам, перед вами на першому слайді математична модель бездефіцитної пенсійної системи. Механізм бездефіцитності&nbsp; передбачає, що сума внесків, які&nbsp; сплачує людина із заробітної плати протягом своєї трудової діяльності - це&nbsp; площа S1, повинна&nbsp;&nbsp; відповідати площі S2 в сумі отриманих пенсійних виплат після виходу на пенсію. Період для&nbsp; розрахунку пенсій, тобто час, який ми повинні платити людям визначається, як&nbsp; актуарний пенсійний вік в розмірі 18 років. Чому саме така цифра береться? Існує принципова різниця між загальною тривалістю життя, яка в Україні для&nbsp; чоловіків - 60 років, для жінок - близько&nbsp; 70 і актуарний пенсійний вік. Не секрет, що&nbsp; молоді люди чоловічої статі яким сьогодні 20, коли їм виповниться 60, їх чисельність буде&nbsp; меншою рівно на третину, але ті, хто доживає до 60 років в середньому живуть 18 років. Ось чому береться до розрахунку 18 років, як актуарний пенсійний вік. Ключовою умовою цієї моделі є визначення тривалості страхового стажу достатнього для того аби покрити витрати Пенсійного фонду на пенсійне забезпечення подивіться, будь ласка, 35 років - це&nbsp; не примха уряду, це&nbsp; не бажання абстрактне, це сувора необхідність часу, який корелюється для того, щоб накопичити, щоб сплатити в Пенсійний фонд суму, яку потім людина буде отримувати&nbsp; у вигляді пенсії. За нинішніх параметрів пенсійного страхування ставки єдиного соціального внеску в 22 відсотки, мінімальної заробітної плати – три тисячі 200 гривень, таку кореляцію забезпечує сплата внесків протягом 35 років трудової діяльності. Отже, повторюю ще раз, це не бажання абстрактне уряду, це сувора необхідність.</p>
<p>Другою умовою бездефіцитності Пенсійного фонду є жорстке дотримання співвідношення мінімальної заробітної плати та мінімальної&nbsp; пенсії. Мінімальна заробітна плата повинна бути такою, щоб сплата&nbsp; мінімального соціального внеску протягом 35 років покривала видатки на виплату мінімальної пенсії протягом 18 актуарних років.</p>
<p>Що ми мали на практиці, подивіться, будь ласка. Станом на 1 січня 2015 року люди при співвідношенні мінімальної заробітної плати і мінімальної пенсії протягом 35 років трудової діяльності вносили в Пенсійний фонд би 194 тисячі гривень, а отримували б звідти 204 тисячі. У&nbsp; 2016 році після зниження ставки ЄСВ з 38 до 22&nbsp; років... до 22 відсотків, це&nbsp; співвідношення погіршилося. І люди протягом трудової діяльності за 35 років вносили б з мінімального страхового внеску 127 тисяч, а їм би потрібно&nbsp; було виплатити у вигляді мінімальної пенсії 231 тисячу. От вам половинний дефіцит Пенсійного фонду, закладений уже інституціонально.</p>
<p>І тільки після прийняття закону 1774, я хочу подякувати всім, хто голосував за цей закон, нам вдалося змінити це співвідношення. З 1 січня 2017 року, коли мінімальна заробітна плата стала три тисячі 200, ви бачите як змінилося співвідношення. Тепер за 35 років трудової діяльності люди сплачують 295 тисяч гривень, а їм потрібно у вигляді мінімальної пенсії заплатити 269. Таким чином вперше за багато років виникла можливість збільшення доходів Пенсійного фонду.</p>
<p>Таким чином саме тому вже за цей рік був закумульований в Пенсійному фонді ресурс, який дає змогу підняти розміри пенсій вже з 1 &nbsp;жовтня. Я звертаю вашу увагу, не за рахунок друкування грошей, не за рахунок зовнішніх запозичень, не за рахунок збільшення дотацій з державного бюджету, – виключно за рахунок тих коштів, які були сплачені до Пенсійного фонду у вигляді Єдиного соціального внеску, і що важливо, без підвищення її ставки.</p>
<p>Таким чином запровадження нових вимог до страхового стажу, встановлення жорсткого співвідношення мінімальної заробітної плати та пенсії закладе основу до формування бездефіцитності Пенсійного фонду в довгостроковій перспективі. Ми не можемо зразу перейти до таких вимог. І тому ми пропонуємо 10-літній перехід.</p>
<p>З 1 січня 2017 року страховий стаж, необхідний для призначення пенсії в 60 років, буде 25 років, і до 35 років ми будемо йти 10 років. Ось чому бездефіцитності ми зможемо досягти лише по закінченню цього періоду. Про що уряд каже, що бездефіцитність буде зроблена лише протягом 7-10 років.</p>
<p>Наступне, з 1 січня 2018 року в законопроекті закріплюється можливість виходити в 60 років на пенсію тим, хто відпрацював та сплачував внески 25 і більше років. Тобто ми не підвищуємо пенсійний вік, що є вкрай важливим для тих людей, хто вже набув повний страховий стаж і змушений був би продовжувати працювати. Це було б просто несправедливо. Вже в наступному році передбачається тим, хто має від 15 до 25 років стажу і досягли пенсійного віку, виплачувати їм спеціальну державну допомогу в розмірі прожиткового мінімуму, а вони, навіть якби їм платилась пенсія, вони більший розмір би не мали б, але не за рахунок коштів Пенсійного фонду, а за рахунок коштів державного бюджету. Отже, ми на себе – уряд, держава беруть відповідальність за тих людей, які з різних причин не могли мати навіть 25 років страхового стажу.</p>
<p>Прошу подивитись на слайд третій. В результаті ми маємо досягти балансу власних доходів Пенсійного фонду та його видатків на сплату страхових пенсій. Давайте подивимося, як змінювався баланс доходів і видатків Пенсійного фонду в наслідок зміни ключових параметрів в результаті двох проведених попередніх реформ.</p>
<p>Два ключових параметра: ставка ЄСВ і вартість одного року страхового стажу. До 2008 року баланс більш-менш підтримувався, тобто доходи визначалися розміром ЄСВ, відповідно вартість одного року це 1 відсоток. В 2008 році цей баланс було змінено. Коли вартість одного року, календарного, який людина працювала і платила внески, було збільшено на 35 відсотків. Тобто фактично працюючи 35 календарних років людині зараховувався страховий стаж 47 років. Питання про те, де взяли ще 12 років залишилось відкритим. Але, тоді це питання було вирішено наступним чином, воно було вирішено за рахунок збільшення дотацій державним бюджету Пенсійного фонду. І оця практика, залучення позичок із Державного казначейства Пенсійному фонду, тривала протягом 2008 - 2014 року. І я хочу вам доповісти, шановні колеги, що на сьогоднішній день непогашена позичка Державному казначейству Пенсійним фондом, за рахунок оцього всього, складає 48 мільярдів гривень. По курсу долара на той час це 6 мільярдів доларів, які не погашені. Причина - це те, що збільшили видатки без механізму, без джерел їх покриття.</p>
<p>Що сталося в 2016 році? Подивіться. До цих проблем, збільшенням видатків, ми додали ще одну проблему, ми знизили на 40 відсотків доходи Пенсійного фонду. І подивіться співвідношення, яке ми маємо на сьогоднішній день, доходи і видатки. Скажіть, будь ласка, як в таких умовах можна говорити, не те, що про підвищення пенсій, а просто про їхню виплату. Отже, якщо ми з вами відповідальні люди ми повинні зробити все, щоб збалансувати бюджет Пенсійного фонду. Це наш з вами державний обов'язок. Цього від нас чекають люди.</p>
<p>Таким чином. Таким чином. Для того, щоби вирівняти баланс Пенсійного фонду нам необхідно використати, точніше виправити ті перекоси, які там виникли.</p>
<p>Що далі відбулося після таких речей? Перед кожним урядом стояло питання. Треба або виплачувати мізерні кошти новим пенсіонерам, або шукати гроші на підвищення пенсій старим пенсіонерам. Звісно, як уряди робили? Новим пенсіонерам, ти нікуди не дінешся, треба платити. А що робити зі старими? На них махали рукою і до них повертались раз в 5 або більше років. І тому людина, отримавши пенсію, через 5, 6, 7, 8, 10 років скочувалась по нахилу в бідність.</p>
<p>І я прошу показати наступний слайд. Подивіться, це страшний вирок нашій пенсійній системі. Перед вами дуже показовий приклад. Ми маємо з 2008 року по 2017-й приклад, коли 11 людей, які мають однаковий страховий стаж, однаковий розмір зарплат, які вони отримували, подивіться, як відрізняється їхня пенсія!</p>
<p>Якщо вони вийшли в 2008 році, у них пенсія сьогодні при цих показниках 678 гривень базова! А якщо вони вийшли в 2017-у – 2 тисячі 134! В три рази. От, до чого привели оці розбалансовані речі в Пенсійному фонді. Да, їм доплачували до прожиткового мінімуму.</p>
<p>Так у нас з 12 мільйонів пенсіонерів стало вісім з половиною тих, хто отримує однакову пенсію – мінімальну. Оце результат наших попередніх рішень. Якщо ми хочемо це виправити, ми повинні ці баланси переглянути.</p>
<p>У 2012 році попробували переглянути і осучаснити, але, знову ж таки, це було зроблено по показнику 2008 року. Таким чином, всі пенсіонери, які сьогодні більше 10 років перебувають на пенсії, перебувають за межею бідності, ходять з протягнутою рукою.</p>
<p>Прошу наступний слайд. Що пропонує зробити уряд. Змінивши коефіцієнт вартості одного року стажу, ми знижуємо початковий розмір пенсії до 35 відсотків коефіцієнту заміщення. Але, подивіться, як ми вирівнюємо пенсійне забезпечення по мірі того, як людина буде жити далі.</p>
<p>Вона не буде скочуватися в бідність. Червоним, ви бачите, те, що вона втратить, а коричневим, ви бачите те, що людина отримає. І це важливіше. Бо чим більше людина старше, тим більше в неї потреби, тим більше вона потребує ліків, тим більше вона потребує інших речей, які потрібні, і саме головне, вона в більш пізньому віці не може заробити. Ще коли вона в 60 років, вона ще може заробити, вона ще може працювати. Але людина, якій за 65, уже цього робити не може. І ми їх прирекли на бідність.</p>
<p>Фактично,&nbsp; в пенсійній системі діє принцип: чим довше ти живеш, тим гірше ти живеш. Це аморально, це нечесно. І наш обов'язок з вами – це виправити, зробити так, щоб ці люди вийшли з бідності.</p>
<p>Ми пропонуємо для виправлення ситуації зробити осучаснення пенсій за єдиним зарплатним принципом, тобто перестати гратися з коефіцієнтами, повернутися до єдиного принципу –&nbsp; підвищення заробітної плати. Тільки це дає можливість як людям праці жити краще, так і отримувати додаткові кошти без штучних коефіцієнтів для підвищення пенсій. І перший крок, після того, як ми проголосуємо за реформу, це підвищення базового розміру середньої заробітної плати до 3 тисячі 764 гривні в цьому році.</p>
<p>Що це нам дасть? Це нам дасть можливість виправити ситуацію для пенсіонерів, яким пенсія не перераховувалися в 8-му, 9-му, 10-му, 11-му, 12-му, 13-му і 14-му роках. Ми відразу не зможемо подолати для 15-го і 16-го років, бо фінансового ресурсу немає. Але в наступному році, в разі прийняття реформи, ми робимо другий крок, тому що в нас будуть кошти для того, щоб всіх людей підтягнути – і тих, хто до 14-го року, і після 14-го, і вирівняти їм пенсії з тими, хто в 18-му році, в 19-му піде на пенсію. Ось для чого потрібна реформа. Щоб ми не обмежилися одним підвищенням. А щоб це підвищення було щорічне. Це ключове завдання.</p>
<p>Таким чином ми закладаємо формулу як розрахунку, так і підвищення пенсії, в чіткій залежності від суми заробітку і тривалості сплати страхових внесків. Це базові речі, які закладено в пенсійну реформу і які не було переглянуто під час розгляду до другого читання. Я пояснюю, чому? Тому що це фундамент, це те, на чому стоїть реформа, це те, що дозволяє її збалансувати і створити стимули для того, щоб люди працювали і платили внески. Тому що сьогодні людина, яка працює, працює на будівництві… До речі, у нас дуже цікава ситуація склалася на будівництві. У нас галузь росте, фізичні обсяги будівництва зростають, а якщо вірити статистиці, кількість працюючих зменшується. У нас святім духом будуються будинки. Але ж ви прекрасно розумієте, чого? Тому що там працюють в тіньовій занятості. Звідки вона береться? Роботодавець, залучаючи працівника, а ви менш ніж на 10 тисяч гривень муляра не візьмете, він не буде працювати, але з 10 тисяч гривень платити роботодавець не хоче. І він домовляється: Іван, тобі потрібні гроші? Да. У тебе 15 років стажу є? Є. Та тобі пенсія вже є, я тобі буду платити у конверті, ти працюєш і я задоволений. Коли ми змінюємо вимоги до страхового стажу, ця угода перестає діяти, Івану тепер вона невигідна. Він тепер каже роботодавцю: або ти платиш, або я шукаю собі іншого. А той дефіцит кадрів, який є на ринку праці сьогодні будівельників, змусить роботодавця зареєструвати і платити. До речі, після підвищення мінімальної зарплати ми получили 400 тисяч нових платників, а зараз ми їх отримаємо 4 мільйони за нашими підрахунками. Оце і є той резерв, який дозволить нам підвищувати пенсії, легалізувати людей, щоб вони мали державні соціальні гарантії в оплаті праці і в роботі.</p>
<p>Хочу сказати, що законопроект було підготовлено урядом, він пройшов експертизу міжнародних організацій, він розглядався Національною радою реформ, були внесені зауваження, законопроект ще раз розглянутий, був переглянутий з врахуванням Національної ради реформ, внесений в парламент. В першому читанні розглянутий. І я вам скажу, що другого читання народними депутатами внесені дуже серйозні зміни. Я хочу частково їх озвучити.</p>
<p>Так, зокрема комітетом Верховної Ради була підтримана ініціатива, поправка голови комітету Денісової Людмили Леонтіївни, щоб з 1 січня 2028 року незалежно, якщо людина має 40 років страхового стажу, вона йде на пенсію незалежно від віку. То єсть якщо хтось має менше страхового стажу, він пізніше йде, а хтось має більше, він іде раніше. Таким чином кожна людина сама визначає, коли їй іти на пенсію. Відпрацював 40 років, в 54, в 55, в 56, ти ідеш на пенсію незалежно від віку.</p>
<p>Дуже цікава поправка була врахована, яку внесла народний депутат Кужель. Вона охоплює зарахування стажу для підприємців. Ви знаєте, що законодавство мінялося, і люди неповинні бути заручниками зміни законодавства. Було прийнято рішення за пропозицією Олександри Володимирівни. Стаж роботи з 98-го по 2000 враховувати по факту реєстрації суб'єкта підприємницької діяльності. Тому що підняти за 20 років, що&nbsp; він платив і як, фізично неможливо.</p>
<p>З 2000 року 1 січня до 31 грудня 2017 року, стаж враховується по факту&nbsp; сплати незалежно від розміру, тому що розміри мінялися. Якщо&nbsp; людина хоч копійку платила, ми їй цей місяць зараховуємо повністю.</p>
<p>З 1 січня 18-го року, ми будемо платити, враховувати стаж за умови врахування мінімально… Да, мінімально страхового внеску. Якщо менше, тоді пропорційно сплаченим внескам.</p>
<p>За пропозицією народного депутата Продан Оксани Петрівни, передбачено зберегти право на призначення дострокової пенсії за вислугу років артистам театрально-концертних та інших видовищних закладів, причому на умовах, які були до цього. Ми сьогодні маємо умови:&nbsp; 30 років стажу і 55 років. Уявіть собі балерину, яка працює 55 років. Тепер ми повертаємо старі норми 20 років стажу незалежно від віку, людина може мати іти на&nbsp; пенсію.</p>
<p>Ми опрацьовуємо пропозицію народного депутата Шухевича, про вдосконалення механізму обчислення пенсій для зарахування заробітку до 2000 року і після 2000 року, щоб не було дискримінацій, обчислення розміру пенсій, ми теж на себе беремо такий обов'язок.</p>
<p>За пропозицією народного депутата Солов'я, 60 народних депутатів України, передбачено введення накопичувальної пенсійної системи з 1 січня 2019 року.&nbsp; Уряд підтримав цю пропозицію. Це дедлайн, обов'язок який ми на себе беремо.</p>
<p>За пропозицією народного депутата Семенухи Романа Сергійовича, введено норму щодо аудиту Пенсійного фонду, щодо введення реєстру отримувачів соціальних виплат, пільг, субсидій, пенсій та інших соціальних виплат. Тобто,&nbsp; законопроект суттєво доопрацьовано, він значно відрізняється від того варіанту, який уряд подавав до Верховної Ради, ми врахували всі позиції, які не стосувалися базових елементів цієї реформи.</p>
<p>Що дасть прийняття реформи? Перше: підвищення пенсій вже з 1 жовтня 2017 року, для цього уряд зробить в найкоротший термін індивідуальні перерахунки пенсій кожному пенсіонеру, з врахуванням також з жовтня розміру мінімальної пенсії підвищені виплати отримають 9 мільйонів пенсіонерів. Друге: з цієї ж дати буде скасовано діючі з 2015 року особливі умови виплати пенсій для пенсіонерів, які працюють, зароблені пенсії будуть виплачуватися в повному обсязі, без будь-якого зниження. Третє: в законодавстві буде гарантовано щорічну індексацію пенсій в залежності від рівня інфляцій і, увага, і зростання середньої заробітної плати, тобто, підвищення пенсій буде здійснюватись автоматично, незалежно від політичних рішень, за чіткими правилами та економічними механізмами, в 2019-2020-х&nbsp; роках,&nbsp; за рішенням Верховної Ради України, тобто, за вашим рішенням, шановні народні депутати. Четверте: буде встановлено рівні умови виходу на пенсію для всіх працюючих, що відновить довіру громадян до пенсійної системи, у нас більше не буде 15-ти, а іноді 20-ти законодавчих актів, якими визначаються різні умови виходу на пенсію для різних категорій, що створювало відчуття соціальної несправедливості і чим обурювались наші громадяни абсолютно заслужено.</p>
<p>Як результат дії закону, ми забезпечимо в середньостроковій перспективі бездефіцитність страхової системи в якій існуватиме пряма залежність страхових внесків сплачених протягом трудової діяльності і розміру пенсій після виходу на заслужений відпочинок. Проведення реформи солідарного рівня є умовою для подальшої розбудови системи пенсійного страхування, а саме запровадження другого рівня пенсійного забезпечення, обов'язкової накопичувальної системи і розвитку добровільної накопичувальної системи.</p>
<p>Шановні народні депутати! Звісно, за цей законопроект лише перший, наступним вже ми зобов’язуємо згідно з законом, який ми внесли, до 1 листопада представити вам законопроект щодо підвищення пенсій військовослужбовцям і це теж наш святий&nbsp; обов’язок.&nbsp;&nbsp;&nbsp;&nbsp;</p>
<p>Солдати, офіцери, ті, які воюють, ті, які служили раніше вони теж люди і ми повинні їм забезпечити перерахунок пенсій, підвищення. Щоб престиж військової спеціальності, престиж людини у формі, яка захищає нас всіх був гідно підкріплений матеріально.</p>
<p>Шановні народні депутати, законопроект є очікуваним у суспільстві, люди чекають від нас рішень та їх практичної&nbsp; реалізації. Я бажаю всім нам бути справжніми державними діячами, давайте будемо думати про майбутнє нашої країни, а політику залишимо нашим наступникам. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, колеги, я прошу провести запис на запитання. Нагадаю, записи проводяться не від фракцій, а від народних депутатів і тому окремо не буде надаватись слово для фракцій. Прошу уважно взяти участь у записі для запитань до уряду. Готові? Прошу провести запис на запитання до уряду, 30 хвилин.</p>
<p>Дякую вам. Отже, колеги, першому надається слово для запитання Демчаку Руслану Євгенійовичу.</p>
<p>&nbsp;</p>
<p>10:43:16</p>
<p>ДЕМЧАК Р.Є.</p>
<p>Передаю Барні.</p>
<p>&nbsp;</p>
<p>10:43:24</p>
<p>БАРНА О.С.</p>
<p>Доброго дня, шановні представники уряду! У мене буде запитання до виконуючого обов'язки міністра аграрної політики. На моєму окрузі існує два спиртових заводи і дуже багато їх по Україні, очевидно діяльність спиртової галузі, яку очолює державне підприємство "Укрспирт" на даний час є мало ефективною. Очевидно, ми розуміємо, що централізоване управління по якому через Київ повинні вирішуватись скільки купляти рукавичок і скільки мітел купляти, є дуже не ефективний, тому я до вас звертаюся, коли буде&nbsp; ліквідована або подана пропозиція щодо&nbsp; скасування постанови 672, щоб повернути статус юридичної особи&nbsp; в підприємствах спиртової галузі або принаймні утворити регіональні спиртові об'єднання, які&nbsp; зроблять діяльність галузі більш ефективною. Дякую.</p>
<p>&nbsp;</p>
<p>10:44:29</p>
<p>МАРТИНЮК М.П.</p>
<p>Дякую за запитання.</p>
<p>Що стосується підприємства "Укрспирт", то&nbsp; хочу сказати, що єдиний шлях подальшого розвитку цього підприємства це його приватизація. Відповідний законопроект уряд схвалив і&nbsp; подав до Верховної Ради. І користуючись нагодою, хочу попросити народних депутатів&nbsp; підтримати цей законопроект, коли він буде&nbsp; розглядатися. Що стосується внесення змін в систему управління спиртовими підприємствами, то відповідна робоча група при міністерстві створена і ми з вами, Олег Степанович,&nbsp;&nbsp; зустрічалися на&nbsp; цій робочій групі ми опрацьовуємо питання, яким чином можна було би зробити децентралізоване управління спиртовими підприємствами, але основна задача, яка перед нами в цьому напрямку стоїть, не зробити ще гірше ніж є зараз. Тому як тільки будуть напрацьовані рішення вони будуть відповідно оформлені проектом постанови Кабінету Міністрів. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Дзюблик щойно мав виступ, так.</p>
<p>&nbsp;</p>
<p>10:45:31</p>
<p>ДЗЮБЛИК П.В. Прошу передати слово Вікторії Сюмар.</p>
<p>&nbsp;</p>
<p>ГОЛОВУЮЧИЙ. Будь ласка, Вікторія Сюмар.</p>
<p>&nbsp;</p>
<p>10:45:37</p>
<p>СЮМАР В.П. Дякую.</p>
<p>Шановні колеги, сьогоднішнє наше засідання почалося з суперечки&nbsp; про українські війська і чому&nbsp; вони знаходяться на сході. А я згадую 2014 рік. Андрій Парубій тоді був у Раді національної безпеки, а Олександр Турчинов, власне, виконував обов'язки Президента країни, і я пам'ятаю, як почав горіти наш схід, горів насправді не тільки Луганськ і Донецьк, горіла Одеса, горів Харків і, дякувати Богу,&nbsp; вдалося зупинити тоді оцей от спалах, який міг забрати&nbsp; в України половину України. І це вдалося зробити саме тому,&nbsp; що українські війська після рішення українського&nbsp; парламенту застосувати їх в рамках антитерористичної операції, що цілковито не суперечило, звісно, Конституції&nbsp; України зупинити цей спалах, зроблений Росією якраз саме там, от на тій невеличкій території Донецької і Луганської області.</p>
<p>Сьогодні...</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СЮМАР В.П. Шановні колеги, коли ми сьогодні говоримо про схід, про конфлікт, про те, як вирішувати цю проблему, давайте не піарити свої законопроекти і кожен за них боротися. Давайте зробимо тут компроміс і консенсус щодо того, як нам сьогодні поводити деокупацію, очевидно, окупованої території України. Без цієї єдності в цьому залі не буде успіху&nbsp; у ключовому для України питанні -&nbsp; війні з Російською Федерацією.</p>
<p>&nbsp;</p>
<p>ГОЛОВУЮЧИЙ. Відповідь хтось буде давати від Кабінету Міністрів? Степан Іванович Кубів, будь ласка.</p>
<p>&nbsp;</p>
<p>10:47:29</p>
<p>КУБІВ С.І.</p>
<p>Я дякую за запитання. І хочу сказати, що 3 роки, які ми провели в&nbsp; єдності – завжди була Перемога. Три роки, коли уряд і парламент, і Президент України побудували чітку стратегію, ми не тільки відновили, ми зробили непереможну українську армію. Я би подякував народним депутатам, які є в залі фундаментом, будівничими української армії. І я би подякував всім тим, що сьогодні Президент, уряд і парламент побудували сильну перспективну стратегію і чіткий вектор співпраці в єдності, непереможності України. Дякую.</p>
<p>&nbsp;</p>
<p>ГОЛОВУЮЧИЙ. Дякую вам,</p>
<p>Рибак Іван Петрович.</p>
<p>&nbsp;</p>
<p>10:48:21</p>
<p>РИБАК І.П.</p>
<p>Шановні колеги, в мене запитання до міністра екології.</p>
<p>Пане міністр, скажіть, будь ласка, з 1 січня набирають чинності два фундаментальних серйозних закони, тобто Закон про відходи, а саме, стаття 32, в яку були внесені зміни у 2012 році, щодо заборони вивезення і захоронення відходів на полігонах у необробленому вигляді та Закон про РВПЗ. Яким чином ми збираємося&nbsp; імплементовувати в Україні ці закони? І яким чином ми будемо реалізовувати, і як органи місцевого самоврядування, при тому, що у них абсолютно відсутня інфраструктура поводження і оброблення відходів, що вони мають робити? Чи, може, ми відстрочимо, напевно, прийняття, набрання чинності цих законів, чи є якийсь інший спосіб, який сьогодні урядом відпрацьовується? Дякую.</p>
<p>&nbsp;</p>
<p>10:49:26</p>
<p>СЕМЕРАК О.М.</p>
<p>Дякую, пане Іване, за запитання. Насправді хотів би перед тим, як почати відповідь, підкреслити, що уряд, Міністерство екології та комітет екологічний українського парламенту тісно працює і співпрацює над реалізацією і підготовкою спочатку нової стратегії державної політики поводження управління відходів, в тому числі і твердих побутових відходів. Тепер стосовно… яка, до речі, буде презентована на засіданні уряду вже в найближчий час.</p>
<p>Тепер стосовно закону, про який ви говорите. Звичайно, всі норми чинного українського законодавства потрібно виконувати, і це є основа нашої стабільності. Закон, про який ви згадуєте, покладає обов'язки на органи місцевого самоврядування виконувати цю роботу. Є достатньо, точніше, було достатньо часу, аби органи місцевого самоврядування підготувалися до реалізації покладених на них цими законами обов'язків. Якщо будуть, звичайно, звернення до українського парламенту і українського уряду від органів місцевого самоврядування щодо корекції цього законодавства, давайте разом з комітетом, з міністерством сідати і обговорювати. Але, користуючись нагодою вашого запитання, я хотів би сказати, що рівно рік назад міністерство природи ініціювало і створило інтерактивну мапу сміттєзвалищ на території України. Рік пропрацював цей сервіс. В ньому розміщені близько 6 тисяч офіційних сміттєзвалищ і ще декілька тисяч неофіційних сміттєзвалищ.</p>
<p>За рік роботи цього сервісу є декілька висновків. На жаль, немає часу детальніше говорити, але один з цих висновків, що органи місцевого самоврядування, які вповноважені, які мають функції, які мають навіть кошти на здійснення такої роботи, не завжди готові і не завжди докладають максимум своєї уваги. І та катастрофа, яка сталася у Львові, вона звичайно яскравий приклад…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>СЕМЕРАК О.М. … яскравий приклад такої неготовності органів місцевого самоврядування працювати. Мені би хотілося, щоби цей закон, про який ви, шановний народний депутат, згадуєте, став черговим стимулом і поштовхом для активізації органів місцевого самоврядування.</p>
<p>Принагідно хотів би сказати, що екологічний податок, який, 80 відсотків коштів лишається на місцях, 70 відсотків з цієї суми не використовується органами місцевого самоврядування.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Наступне запитання Лапін Ігор Олександрович. Будь ласка, включіть мікрофон.</p>
<p>&nbsp;</p>
<p>10:52:17</p>
<p>ЛАПІН І.О.</p>
<p>Доброго дня!</p>
<p>Лапін Ігор, "Народний фронт".</p>
<p>У мене питання до виконуючої обов'язки міністра охорони здоров'я пані Уляні.</p>
<p>Пані Уляно, скажіть, будь ласка, у нас є чудова система для державних закупівель, яка називається "Prozorro". Скажіть, будь ласка, коли ми із-за кордону повернемо це питання в систему&nbsp; "Prozorro" щодо закупівлі ліків?</p>
<p>І друге. У нас, наскільки мені відомо, створюється орган, відповідний, який буде відповідати за закупівлю. Скажіть, будь ласка, по яким принципам і засадам буде працювати даний відповідний орган?</p>
<p>Дякую.</p>
<p>&nbsp;</p>
<p>10:52:58</p>
<p>СУПРУН&nbsp; У.Н.</p>
<p>Дякую.</p>
<p>Це передання закупівель міжнародній організації було тимчасове явище. Коли закон у 15-му році був, проголосували тут у Верховній Раді, то не було системи "Prozorro" і передали на міжнародні організації, щоб знизити корупцію. Ми маємо звіт від Рахункової палати, що це було правильний крок, що 38 відсотків знижені ціни і є правильно, що ми це зробили. Але, одночасно ми створюємо закупівельну агенцію, яка буде працювати в Україні, і ця агенція буде закуповувати ліки через систему "Prozorro", але також і виходити на світовий ринок, щоб ми могли отримувати найбільш якісні ліки і найкращі ціни. Проект створення стратегії як буде працювати закупівельна агенція вже є, викладено на сайті &nbsp;Кабінету Міністрів. І, якби ви хотіли, я би могла вам особисто його скинути, щоб ви побачили, як буде виглядати нова агенція. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Гальченко Андрій Володимирович передає слово Новинському.</p>
<p>&nbsp;</p>
<p>10:54:14</p>
<p>НОВИНСЬКИЙ В.В.</p>
<p>Дякую. У меня вопрос к Владимиру Борисовичу Гройсману и к министру культуры Нищуку. Уважаемый Владимир Борисович, я хочу обратить ваше внимание на ситуацию, которая сложилась вокруг музея-заповедника Киево-Печерская Лавра. Вы, выступая в парламенте во вторник, призывали всех к единству. Вместо этого министр культуры создает очередной очаг напряженности в самом сердце Киева – в Киево-Печерской Лавре. Когда вместо проведения честного, прозрачного конкурса был назначен исполняющий обязанности, который не имеет вообще никакого опыта работы в музейной сфере.</p>
<p>Трижды представители Министерства культуры сорвали конкурс. Назначается человек, который пришел на эту должность и уже начинает увольнять заслуженных работников музейного дела, историков с большим опытом работы. Я прошу разобраться в этой ситуации и прошу считать мой вопрос депутатским запросом. Спасибо.</p>
<p>&nbsp;</p>
<p>10:55:11</p>
<p>ГРОЙСМАН В.Б.</p>
<p>Дякую за ваше запитання. Я сьогодні дам доручення профільному віце-прем'єр-міністру розібратись з інформацією, яку ви надали. Але я наголошую на тому, що завдання конкурсу, це абсолютно об'єктивний, прозорий відбір найдостойніших без втручання в цей процес безпосередньо влади. Дякую.</p>
<p>&nbsp;</p>
<p>ГОЛОВУЮЧИЙ. Дякую. Бондар Михайло Леонтійович, будь ласка.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10:55:33</p>
<p>БОНДАР М.Л.</p>
<p>Дякую. Бондар Михайло, 119 виборчий. У мене запитання до міністра енергетики. Ігор Степанович, скажіть, будь ласка, яка зараз доля мільярда, який має бути використаний на модернізацію шахт, державних шахт?</p>
<p>І що зроблено урядом, щоб до кінця року не було заборгованості по заробітній платні для шахтарів? Дякую.</p>
<p>&nbsp;</p>
<p>10:56:00</p>
<p>НАСАЛИК І.С.</p>
<p>Дякую, шановний Михайло Леонтійович, за запитання. Повинен сказати, що ще в травні минулого року Прем'єр-міністр України поставив задачу Міністерству енергетики диверсифікувати структуру палива на ТЕЦ і ТЕС, які працюють на антрацитовій групі вугілля.</p>
<p>Міністерству вдалось вже протягом року зменшити на три з половиною мільйона тонн споживання антрациту. В наступному році ще мінус три з половиною мільйона тонн. А на 2019 рік Україна взагалі не буде потребувати антрацитової групи вугілля. Однак, відсутність антрацитової групи вугілля призводить до того, що ми зобов'язані збільшувати випуск газової групи вугілля, яке виробляється на території України.</p>
<p>Тому дякую депутатському корпусу, який проголосував і підтримав пропозицію Міністерства енергетики в бюджеті 2017 року, про виділення мільярду гривень як підтримки вугільної галузі. Зокрема, це, скажемо, банківська гарантія, не чисті кошти, а банківська гарантія.</p>
<p>На сьогоднішній день, повинен сказати, що всі проекти по шахтах державних пройшли експертизу в Міністерстві економіки. Міністерством енергетики розроблений повністю план використання цих коштів. І на наступному, в середу, Кабінеті Міністрів&nbsp; України буде розглядуватися порядок використання цих коштів. Повинен сказати, що використання цих коштів дасть можливість збільшити по року випуск газової групи вугілля, яке виробляється в Україні, додатково на два, дві цілих… на 2 мільйона приблизно 2 цілих… 2 десятих мільйона тонн газової групи. Дякую.</p>
<p>&nbsp;</p>
<p>ГОЛОВУЮЧИЙ. Хтось відповідає чи вже?..</p>
<p>Отже, Підлісецький Лев Теофілович.</p>
<p>&nbsp;</p>
<p>10:57:55</p>
<p>ПІДЛІСЕЦЬКИЙ Л.Т.</p>
<p>Тетяні Остріковій, будь ласка.</p>
<p>&nbsp;</p>
<p>10:58:00</p>
<p>ОСТРІКОВА Т.Г.</p>
<p>Шановний пане Прем'єр-міністр, прошу вашої особистої уваги. Звертається велика кількість підприємств платників ПДВ щодо блокування податкових накладних. Це середні підприємства, виробники, перевізники, будівельники, в яких, наприклад, на вході будівельні матеріали, а на виході результат виконаних робіт, тому їх накладні блокуються. При цьому великі підприємства взагалі Міністерством фінансів згідно їх критеріїв виключені з-під дії моніторингової системи.</p>
<p>Є випадки, коли накладні не розблоковуються в п'ятиденний строк, погано працює програмне забезпечення, не реалізований Міністерством фінансів належним чином кабінет платника.</p>
<p>Дуже багато скарг, шановний пане Прем'єр-міністр. Тому я прошу, щоб ви, під вашим головуванням терміново не передоручали це питання. Скликали нараду і під вашим головуванням вирішили ці питання. Тому що інакше ми вимушені будемо ініціювати депутатський законопроект про продовження тестового режиму. Будь ласка, зверніть увагу на питання і на проблеми платників ПДВ, і на блокування податкових накладних. Дякую.</p>
<p>&nbsp;</p>
<p>10:59:06</p>
<p>ГРОЙСМАН В.Б.</p>
<p>Дякую за ваше запитання. Наше завдання – створити абсолютно нормальні умови ведення бізнесу в країні, і зокрема відшкодування ПДВ по прозорій системі. Врешті-решт ми з вами запровадили цю систему і я вважаю, що ми поставили крапку в багатодесятирічній системі хабарництва і відкатів у системі ПДВ. Наш уряд, ми ліквідували цю схему, сьогодні працює абсолютно автоматична система. Я врахую те, що ви сказали щодо можливостей недосконалої роботи, але я точно знаю, що сьогодні жодного прояву корупції в ПДВ немає, а це ще дуже недавно було абсолютно нормою, без відкатів ніхто гривні не міг отримати ПДВ. А зараз це все працює прозоро, відкрито, публічно і автоматично. Ми за це боролись і сьогодні ми це впровадили.</p>
<p>Звернемо увагу на ваше питання. Я зараз доручу Першому віце-прем'єру спільно з міністром фінансів провести технічну поки що нараду і дати мені всю інформацію для прийняття необхідних рішень. Дуже дякую за ваше питання.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Сисоєнко Ірина Володимирівна.</p>
<p>&nbsp;</p>
<p>11:00:12</p>
<p>СИСОЄНКО І.В.</p>
<p>У мене запитання до Прем'єр-міністра України.</p>
<p>Шановний Володимире Борисовичу, ви постійно говорите про необхідність зменшення рівня смертності в нашій державі. Так ось дуже важливо, щоб уряд почав це робити не на словах, а конкретними діями.</p>
<p>В цьому році це перший рік за вашого прем'єрства, коли уряд не виділив кошти на службу розвитку екстреної медичної допомоги. І області України не одержали кошти на те, щоб створювати єдиний диспетчерський… екстреної медичної допомоги, на те, щоб закуповувати машини екстреної медичної допомоги. Я хочу звернути вашу увагу, що потреба в областях в кількості машин екстреної медичної допомоги не забезпечується навіть на 50 відсотків від реальної потреби. І ви розумієте, що саме після інсультів, інфарктів, від травматизму після ДТП, від того, чи приїжджає машина екстреної медичної допомоги і коли вона приїжджає, залежить життя людей. То ж я черговий раз до вас звертаюся з необхідністю якомога швидше знайти кошти в уряді саме на розвиток екстреної медичної допомоги і надати їх областям України.</p>
<p>&nbsp;</p>
<p>11:01:24</p>
<p>ГРОЙСМАН В.Б.</p>
<p>Дуже дякую за ваше запитання, з точки зору подолання найбільшої проблеми нашої держави – це, я би сказав, ранньої смертності українців. Ми робимо кроки, які приведуть до того, що ми зможемо вирішити ряд болючих проблем, зокрема і забезпечення ліками, зокрема, ми запустили програму доступних ліків, і ця програма буде впливати на зниження смертності в країні.</p>
<p>Ми запустили сьогодні створення 13 кардіоцентрів в країні, які дадуть можливість технологічно рятувати життя українцям і зменшувати смертність серцево-судинних захворювань, які дорівнюють сьогодні в структурі смертності 68 відсотків. Тобто певні&nbsp; кроки ми робимо.</p>
<p>Але хочу звернути вашу увагу, що&nbsp; сьогодні ми направляємо&nbsp; по різним програмам, починаючи від Державного фонду регіонального розвитку і закінчується соціально-економічними видатками, ми направляємо 10 мільярдів гривень на території, в тому числі і для того, щоб розвивати і придбавати нову техніку для екстреної медичної допомоги.</p>
<p>Ми проаналізуємо зараз реальний стан справ, скільки таких проектів реалізовано. Але маю згодитися з вами з тим, що цю&nbsp; роботу треба підсилити. І в наступному році ми плануємо збільшити видатки на охорону здоров'я в розмірі 10 мільярдів гривень плюсом, в тому числі на проведення реформи, яку я надіюся, ми зможемо ухвалити в залі Верховної Ради України. Це дасть можливість нам сконцентрувати видатки, в тому числі, можливо, і на оновлення або&nbsp; поповнення нового автомобільного парку швидких допомог в країні.</p>
<p>Дякую за ваше питання.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Ланьо передає слово для запитання Яценку.</p>
<p>Будь ласка, Яценко, включіть мікрофон.</p>
<p>&nbsp;</p>
<p>11:03:07</p>
<p>ЯЦЕНКО А.В.</p>
<p>Шановний пане Прем'єр-міністр. У мене питання такого характеру. 14 липня після мого виступу, ви дали доручення пану Віце-прем'єру Розенко активізувати роботу і утворити робочу групу з&nbsp; приводу того, щоб в Україні вперше за 30 років незалежності, майже 30 років незалежності, була ситуація, коли дитинство повністю буде фінансуватися. Мається на увазі, від вагітної жінки до народження дитини, до лікування будь-яких: від ОРВІ до, не дай Боже, онкології дітей, і будь-які реабілітації, все фінансувалося за рахунок держави. Що зроблено з цього питання?</p>
<p>Друге питання. От сьогодні ми маємо під Верховною Радою мітинг. А вчора померла однорічна дівчинка, яка не дочекалась своєї черги, на жаль, на лікування за кордоном, то сьогодні ми маємо збільшити на 300-400 мільйонів вже в цьому році. Що конкретно для цього робиться?</p>
<p>І питання третє. Україна єдина країна, де нема транспланталогії штучної, не родственної так званої. Єдина країна…</p>
<p>&nbsp;</p>
<p>11:04:28</p>
<p>РОЗЕНКО П.В.</p>
<p>Шановні народні депутати! Справді, згідно, в тому числі дякуємо вам за ініціативу щодо створення відповідної робочої групи, Прем'єр-міністр Володимир Борисович Гройсман відразу дав відповідні доручення і на сьогоднішній день склад робочої групи вже на сьогоднішній день сформований, я особисто провів вже три робочі засідання підготовчі до засідання цієї робочої групи. І справді, ми виділяємо два основних моменти, які сьогодні пов'язані з системою охорони здоров'я, зокрема, з захистом дітей. Перша - це система, яка має&nbsp; працювати в&nbsp; Україні і забезпечувати життя і здоров'я дітей. І друге, це ви правильно тез зауважили щодо питання лікування за кордоном - це те, що ми не можемо на належному рівні через технічну можливість проблеми, через відсутність фахових лікарів забезпечити в&nbsp; Україні і нам треба негайно реагувати і забезпечувати лікування дітей за кордоном. От дві основні проблеми, на яких концентруються і концентрується вже робоча група, ще раз наголошую, вже три відповідні робочі засідання проведені. І я обіцяю, що на одне з наступних засідань я обов'язково запрошу і вас як ініціатора цього звернення і ви будете брати участь у цьому засіданні.</p>
<p>Щодо лікування за кордоном, хочу сказати, що давайте згадаємо, що ще 4, чи 5 років тому держава забезпечувала за кордоном лікування 14-15 дітей в рік. На сьогоднішній день тими бюджетними коштами, які сьогодні запропонував уряд і підтримала Верховна Рада&nbsp; України, ми сьогодні забезпечуємо, якщо я не помиляюсь, біля 400 пацієнтів, які можуть лікуватися і отримують уже відповідне лікування за кордоном.</p>
<p>Так, справді, на початку бюджетного періоду у нас було зафіксовано 200 мільйонів гривень на цю потребу, на лікування…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>РОЗЕНКО П.В. У нас було заплановано 200 мільйонів, дякуємо народним депутатам, що ви підтримали ініціативу уряду і у нас останніми змінами до державного бюджету було додано ще 187 мільйонів на лікування, в тому числі дітей за кордоном. Тому ми збільшуємо обсяги фінансування, ми збільшуємо кількість людей, які відправляються на лікування за кордон – це наша політика і ми будемо…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Костенко Павло Петрович, будь ласка.&nbsp;</p>
<p>&nbsp;</p>
<p>11:07:23</p>
<p>КОСТЕНКО П.П.</p>
<p>Будь ласка,&nbsp; слово Єгору Соболєву.</p>
<p>&nbsp;</p>
<p>11:07:28</p>
<p>СОБОЛЄВ Є.В.</p>
<p>Перше запитання до Прем'єр-міністра. Пане Прем'єр-міністр, я буду ставити це запитання поки уряд не знайде рішення. Що далі заважає вам прийняти рішення про обмеження закупівлі в Росії товарів, які можуть вироблятися на українській території, або закуповуватися у країн-партнерів? Йдеться насамперед про вугілля, про добрива, про скраплений газ. Ви добре поінформовані, що олігархи, які контролюють ці сектори зацікавлені далі фінансувати Росію, купуючи ці товари у них, але чому ми&nbsp; з вами маємо це далі дозволяти?</p>
<p>І коротке запитання до міністра внутрішніх справ Арсена Авакова, чим закінчилося розслідування щодо перебування Голубана поруч зі зрадниками України, з так званого батальйону "Восток"?</p>
<p>&nbsp;</p>
<p>11:08:28</p>
<p>ГРОЙСМАН В.Б.</p>
<p>Дякую за ваше запитання, уряд вживає всіх заходів для того, щоб зробити нашу економіку міцною і диверсифікувати всі ринки, в тому числі і постачання. На превеликий жаль, ми вимушені сьогодні зупинити закупівлю вугілля, в тому числі власного українського видобутку, в більших частинах, яке знаходилося в українських&nbsp; копалинах на непідконтрольній території, зараз ми модернізуємо можливості для того, щоб збільшувати, в тому числі&nbsp; і добування групи… газової групи вугілля і&nbsp; це&nbsp; на&nbsp; українських шахтах. Тобто ми зацікавлені повністю самостійно забезпечувати&nbsp; себе, в тому числі вугіллям.&nbsp; Але хочу також вас поінформувати й про те, що&nbsp; наш уряд вжив заходи за останній рік, і ми&nbsp; збільшили вже&nbsp; добичу, власне,&nbsp; українського газу. Ми розраховуємо, що в&nbsp; цьому році буде&nbsp; не менше 600 мільйонів кубів це достатньо серйозний обсяг. Тобто наше завдання побудувати нашу енергетичну і&nbsp; економічну, в тому числі незалежність. Фактично ми цю програму виконуємо, ми зменшили&nbsp; за півтора роки, ми зменшили споживання&nbsp; антрацитної групи вугілля перейшли на газову групу, розвиваємо інші&nbsp; альтернативні види.&nbsp; Ми працюємо і займаємося. Більше того,&nbsp; державні компанії жодного кілограма вугілля російського не купують і ви це знаєте. Тому з точки зору&nbsp; держави ми якраз взяли курс на те, щоб&nbsp; абсолютно повністю відмовитися від будь-яких залежностей, особливо, ті, які були раніше з боку країни-агресора.</p>
<p>Більше того, ми більше 600 днів вже живемо&nbsp; без краплин російського газу. Ми над цим питанням&nbsp; працюємо і доля будь-яких таких товарів зменшується буквально з реактивною силою. Дякую.</p>
<p>&nbsp;</p>
<p>11:10:22</p>
<p>АВАКОВ А.Б.</p>
<p>Шановний пане депутат, я&nbsp; не знаю чи личить вам називати когось зрадником, чи&nbsp; полковника Колобана чи&nbsp; тут деякі депутати називали зрадником пані Сироїд, я цього не беруся зараз вам хочу формально відповісти, что відповідні данні знаходяться в Службі безпеки України, і&nbsp; вона проводить перевірку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Скуратовський Сергій Іванович. Скуратовський&nbsp; передає Ляшкові Олегу Валерійовичу. Будь ласка.</p>
<p>&nbsp;</p>
<p>11:10:54</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>У мене питання до&nbsp; Прем'єр-міністра Володимира Гройсмана, тривалий час наша команда вимагає від уряду повернути в державне&nbsp; управління газорозподільчі мережі, які безплатно забрали і користуються сьогодні&nbsp; олігархи Фірташ, Льовочкін і вся ця зграя, мільярди&nbsp; українці з власних кишень платять.</p>
<p>Ці олігархи збагачуються. Льовочкін побудував собі нове Межигір'я під Києвом, за 300 мільйонів доларів купив маєток у Франції, яхти – сотні мільйонів доларів і літаки.</p>
<p>Я питаю, скільки ви будете дозволяти Льовочкіну, Фірташу грабувати українців? Не підйомні ціни на газ, не підйомні тарифи... <i>(Оплески) </i>...втрати державного бюджету. Чому газорозподільчі мережі, побудовані за рахунок коштів державного бюджету, за рахунок українців, служать не українцям, доходи від їхньої експлуатації ідуть не українцям, а в кишені олігархів Льовочкіна і Фірташа? Коли ви прикриєте цю корупційну контору? Коли ви припините грабувати....? <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>11:12:09</p>
<p>ГРОЙСМАН В.Б.</p>
<p>Дякую, Олег Валерійович. Дякую за ваше запитання.</p>
<p>Ми, звісно, вживаємо заходи, в тому числі спільно в співпраці з Генеральною прокуратурою, я думаю, що скоро ми вийдемо на фіналізування цих позицій. Ви знаєте, що за вашим зверненням працює робоча група. Це юридичне питання, яке потрібно розмотати і його вирішити.</p>
<p>Ще раз наголошую на тому, що ми працюємо над тим, щоби&nbsp; диверсифікувати, в тому числі постачання газу як в Україну, так і через газорозподільчі мережі. Ми працюємо сьогодні з місцевими органами влади і закликаємо їх забирати на себе, муніципалітети, ці газорозподільчі мережі, більшість яких знаходиться сьогодні у власності муніципалітетів. Тобто ми займаємося цим питанням. І ми обов'язково зробимо все, щоби диверсифікувати мережі постачання газу – з одного боку, а з іншого боку – не дати нікому зловживати монопольним становищем. І мені байдуже, які там стоять прізвища, ми нікому не дамо грабувати Україну і українців. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останнє запитання, ще лишається менше хвилини. Мельничук Іван Іванович. Включіть мікрофон, будь ласка.</p>
<p>&nbsp;</p>
<p>СПОРИШ І.Д.</p>
<p>Івана Івановича немає, я – за нього, він мені передав слово. Він мені передав слово.</p>
<p>&nbsp;</p>
<p>ГОЛОВУЮЧИЙ. Колеги, такі речі не практикуються, але, будь ласка, Спориш. І надалі таких речей ми не будемо допускати. Спориш, будь ласка.</p>
<p>&nbsp;</p>
<p>11:13:35</p>
<p>СПОРИШ І.Д.</p>
<p>Дуже дякую.</p>
<p>Я думаю, що ми сьогодні дуже гарно вислухали міністра Реву. І приємно все-таки, що все-таки наша пенсійна чи закон про пенсії, він буде прийнятий. Але я хотів би, пане міністре Рева, хотів би, щоб все-таки простий люд, простий народ в селі особливо, вони просять все-таки, щоб що для них зміниться. Щоб ви по-простому, можна сказати так, двома словами сказали, що чекати сьогодні простим селянам, які отримують мізерні пенсії для їх підвищення. Будь ласка.</p>
<p>&nbsp;</p>
<p>ГОЛОВУЮЧИЙ. Дякую, так.</p>
<p>&nbsp;</p>
<p>11:14:27</p>
<p>РЕВА А.О.</p>
<p>Шановний Іване Дмитровичу, я повністю поділяю вашу турботу і біль про тих людей, які працюють сьогодні в селі. Я вам скажу більше, що сьогодні, якщо взяти рівень соціального забезпечення, не тільки пенсії, то люди в селі, на жаль, сьогодні мають значно нижчий рівень соціального захисту. Ви пам'ятаєте, що тільки 65 року було введено взагалі пенсійне забезпечення. Ви пам'ятаєте, що розмір пенсій селянам завжди був низьким.</p>
<p>І тому сьогодні, я про це оголошував, ми говорили про… про ініціативу пана Шухевича, яку ми зараз будемо враховувати для того, щоб людям, у яких найнижчі пенсії, і є дискримінація, виправити. І ця поправка є в нашому законі.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Колеги, питання, час для питань вичерпаний. Зараз я отримав від двох фракцій заяву на перерву: від фракції Радикальної партії, "Самопомочі". І я надаю 3 хвилини для виступу. Хто буде виступати?</p>
<p>Олег Ляшко, будь ласка.</p>
<p>&nbsp;</p>
<p>11:15:44</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги і депутати, я прошу вас, покажіть ці плакати Прем’єр-міністру. Володимире Борисовичу, оця яхта, яка коштує 300 мільйонів доларів. Власник цієї яхти – олігарх барон Косюк. Оце маєток, побудований під Києвом, за оцінками фахівців коштує мільярд доларів. Власник цього маєтку під Києвом – Косюк, олігарх, аграрний олігарх.</p>
<p>Ви, можливо, запитаєте, чому ми вам це показуємо: яхти, маєтки?</p>
<p>Відповідь одна, оці яхти, маєтки побудовані за дотації українським фермерам. Минулого року, коли ми з вами переконували і добивалися, щоб оті 3 мільярди гривень дотацій, передбачені на підтримку фермерам, щоб вони йшли тільки фермерам. Ви прийняли такий порядок, що 60 відсотків мільярдних дотацій отримує олігарх Косюк. Фермери 50 тисяч гривень не можуть отримати дотацій на корову.</p>
<p>Ви віддаєте мільярди компенсацій з державного бюджету "косюкам", щоб вони купували собі яхти за сотні мільйонів доларів і маєтки під Києвом будували, а в українському селі корову скоро днем з вогнем не найдеш.</p>
<p>У мене питання. Чому мільярдні дотації повинні іти олігархам на їхні яхти і маєтки, а не українським фермерам?</p>
<p>Ми вимагаємо від вас, шановний пане Прем'єр-міністр, негайно змінити порядок надання субсидій і дотацій, щоб ці гроші отримували не олігархи на свої нові яхти, літаки і маєтки, а щоб ці гроші отримали українські фермери.</p>
<p>Ми звертаємося до українського парламенту, підтримати наш законопроект, який запроваджує аграрно-сировинний збір для того, щоб отримані кошти спрямувати на дотації тваринництву, щоб кожна сільська сім'я, яка утримує корову отримувала б хоча б 5 тисяч гривень на рік державної підтримки.</p>
<p>Щоб фермери, які утримують 100, 200, 300 корів, щоб вони отримували державну дотацію. Мільярди, які ідуть з державного бюджету, повинні іти не на яхти, і не на маєтки "косюків", а на відродження фермерства у селі, тваринництва. Запорука розвитку і відновлення села це тваринництво. Сьогодні немає ціни на молоко, люди вирізають корів. 4 мільярди гривень передбачені в бюджеті замість того, щоб іти до селян ідуть до олігархів.</p>
<p>Ми вимагаємо радикальної зміни порядку фінансування і спрямувати ці кошти на підтримку селянина конкретного, на підтримку фермера, на підтримку одноосібників, на підтримку тих людей які тримають корову у своєму господарстві. Досить грабувати селян. І під підкриттям селян збагачуватись олігархам, щоб будували нові маєтки. Досить!</p>
<p>&nbsp;</p>
<p>ГОЛОВУЮЧИЙ. Колеги, перед тим, як перейти до зачитування депутатських запитів, ще надаю слово Володимиру Борисовичу Гройсману. І після того ми переходимо до депутатських запитів. Будь ласка.</p>
<p>&nbsp;</p>
<p>11:19:04</p>
<p>ГРОЙСМАН В.Б.</p>
<p>Дякую. Шановний пане Голово, шановні колеги народні депутати України! Насправді аграрний сектор, який формує майже 17 відсотків нашого ВВП, країни, є дуже важливим для нашої економіки, головне, ви правильно сказали, для українських селян.</p>
<p>Насправді сьогодні порядок підтримки, який затверджений українським парламентом, передбачає підтримку не конкретного підприємця, а конкретного виробника. Хто більше виробляє, той більше і отримує дотацій. Чи справедливо це, сьогодні важко відповісти. Але треба сьогодні формувати програму. І ви сьогодні говорите словами програми уряду на 2018 рік.</p>
<p>Ми в 2018 році передбачаємо додатково 1 мільярд гривень на підтримку малого фермерства. Більше того, не ми передбачаємо, а ми спільно з українськими фермерами. Я думаю, що на наступному тижні, максимум до кінця місяця буде урядом затверджена розроблена нами спільно з українським фермерством програма підтримки українського фермерства.</p>
<p>Це дасть можливість підтримати маленькі і невеликі фермерські господарства. Це наше завдання, щоб на селі була робота, була зарплата і була якісна продукція.</p>
<p>Третя позиція, яка є дуже важливою. Якщо ви хочете змінити порядок використання ресурсу, хвилину, якщо ви хочете змінити порядок використання ресурсу, правильно було сказано, ви можете це зробити в стінах українського парламенту. Ми підтримаємо.</p>
<p>Що стосується в 2017 році підтримки. Ми передбачили підтримку не тільки виробникам, які сьогодні виробляють продукцію, а ми передбачили підтримку в тому числі і сільгоспвиробникам, які виробляють сільгосптехніку, через компенсацію 20 відсотків вартості такої продукції.</p>
<p>Що я хотів би сказати.</p>
<p>&nbsp;</p>
<p>ЛЯШКО О.В. Припиніть годувати олігархів.</p>
<p>&nbsp;</p>
<p>ГРОЙСМАН В.Б. Що я хотів би сказати. Я хотів би підкреслити одну річ, що треба не "припинити годувати" когось, а розпочати якісно годувати український народ! Якісним національним продуктом &nbsp;з нормальною якісною ціною. Важливо, надзвичайно важливо, щоб в українських селах почало відроджуватися тваринництво. І якраз те, що ми пропонуємо в 18-му році, це відродження українського тваринництва. Я ще раз закликаю народних депутатів, якщо ви вважаєте, що десь є проблеми, будь ласка, змініть цю формулу, тому що все це затверджено українським парламентом.</p>
<p>Я би хотів би торкнутися ще однієї теми і надзвичайно важливої. Але наголошую на тому, що наше з вами завдання в 18-му році розпочати нарощувати потужності нашого тваринного комплексу: тваринництва в країні, птахівництва. Ми сьогодні є реально серйозним експортером. Наше завдання – досягти, і я думаю, що ми найближчими буквально тижнями досягнемо зниження ціни на м'ясопродукти всередині країни. Я думаю, ми цього досягнемо, це дасть можливість це зробити в цьому році, я так бачу це, ми і вчора цим питанням займалися, і весь цей тиждень. Але, наголошую на тому, що важливо, щоб ми це робили відразу, разом з вами, і робили це достатньо ефективно, щоб люди це відчули на місцях. Нам треба робити зміни і підтримку не в інтересах великих агрохолдингів, а в інтересах малих, невеликих фермерських господарств. Це можете записати, і я буду це відстоювати для того, щоби ми змогли відродили економіку на селі, враховуючи можливості сьогоднішньої децентралізації.</p>
<p>Шановні колеги, я би хотів також звернути вашу увагу і на виступ, я вважаю, достатньо професійний, якісний виступ міністра соціальної політики. Наступний тиждень не є сесійним. Через тиждень у нас розпочинає роботу ще один сесійний тиждень цієї сесії. Перед нами стоїть величезна відповідальність. Питання, на яке кожен має дати відповідь: ми підтримуємо зміну пенсійної системи, щоб вона призвела до підвищення пенсій на першому етапі для 9 мільйонів пенсіонерів з 12 чи ні. Я глибоко переконаний в тому, що абсолютна більшість це підтримує. І я хочу побажати нам, щоби на наступному сесійному тижні ми ухвалили рішення про пенсійну реформу, щоб дали можливість Пенсійному фонду і уряду зробити розрахунки нових пенсій для українських пенсіонерів. Щоб ми ухвалили надзвичайно важливу реформу охорони здоров'я і щоб ми перетворили вересень місяць на справжній реформаторський вересень, який дасть можливість змінити ситуацію і в економіці нашої держави, і в соціальних послугах освіти, охорони здоров'я і в пенсійному забезпеченні. Але це можливо зробити тільки тоді, коли ми об'єднаємося і будемо разом. Я вірю в нашу спільну перемогу.</p>
<p>Дякую і бажаю нам всім успіхів. Дякую, шановні колеги.</p>
<p>&nbsp;</p>
<p>ГОЛОВУЮЧИЙ. Дякую. Я дякую Прем'єр-міністру України і членам Кабінету Міністрів за участь в засіданні Верховної Ради України. Успіху вам, продуктивної роботи.</p>
<p>Колеги, зараз згідно Регламенту маємо 30 хвилин на зачитання запитів.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:24:18</p>
<p>ГОЛОВУЮЧИЙ. Шановні колеги, з дозволу нашого шановного спікера дозвольте ми поставимо на голосування питання скасування перерви з 12 години. Дуже багато запитів, щоб я могла встигнути їх проголосувати… зачитати всі, оголосити і потім щоб ми перейшли до поправок.</p>
<p>Давайте проголосуємо, будь ласка, скасування перерви сьогодні з 12 години. Прошу, мені здається, потенціал у нас є. Будь ласка, підтримайте скасування перерви. Будь ласка, я звертаюсь до всіх фракцій, прошу вас. Шановні колеги, голосуємо. Потенціал є, давайте. Дуже багато запитів зібралось за літо, я хочу всі зачитати.</p>
<p>&nbsp;</p>
<p>11:25:05</p>
<p>За-100</p>
<p>Немає потенціалу. Переходимо до запитів. Рівно 30 хвилин будемо оголошувати запити.</p>
<p>По фракціям прошу показати скасування перерви.</p>
<p>Невдоволених виступів не буде сьогодні, буде тільки 30 хвилин запитів рівно і потім переходимо до поправок, на яких ми зупинилися вчора. Не заважати, будь ласка. Отже… "Різне" буде. Ми будемо діяти по Регламенту і за Регламентом.</p>
<p>Юрія Одарченка до Прем'єр-міністра України щодо встановлення габаритно-вагового комплексу на території Нововоронцовського району Херсонської області.</p>
<p>Олександра Супруненка до Київського міського голови щодо вжиття належних заходів з водопониження території приватної забудови мікрорайону "Червоний хутір" у Дарницькому районі міста Києва та проведення заходів з благоустрою відповідної території.</p>
<p>Олександра Супруненка до віце-прем’єр-міністра України - міністра регіонального розвитку, міністра екології та природних ресурсів, Київського міського голови щодо будівництва системи хімічного очищення димових газів заводу "Енергія" ПАТ "Київенерго".</p>
<p>Ірини Геращенко і Марії Іонової до Міністра освіти і науки України щодо забезпечення і захисту прав Олександра Кольченка на здобуття вищої освіти.</p>
<p>Олександра Абдулліна до Прем'єр-міністра України, тимчасово виконуючої обов'язки Міністра охорони здоров'я про нагальну необхідність утворення на півночі Рівненської області Дубровицького госпітального округу або лікарні інтенсивного лікування у зв'язку із значним ростом захворюваності серед населення та віддаленістю сільських населених пунктів від центру надання кваліфікованої медичної допомоги.</p>
<p>Олени Сотник до Генпрокурора щодо переліку прокурорів, які підпадають під дію Закону України "Про очищення влади".</p>
<p>Сергія Ківалова до Прем'єр-міністра стосовно вжиття дієвих заходів щодо вирішення питання по відновленню замовлень на виготовлення бланків листів талонів на пільговий проїзд територіями країн-членів СНД на 2016-2020 роки.</p>
<p>Миколи Величковича до Прем'єр-міністра щодо надання інформації про подальші плани на використання території, будівель та майна урядової резиденції Межигір'я у селі Нові Петрівці Вишгородського району Київської області.</p>
<p>Тетяни Чорновол до Прем'єр-міністра щодо невиконання Постанови КМУ №95 від 21 лютого 2017 про недоотримання за рахунок цього коштів Державним бюджетом України.</p>
<p>Владислава Бухарєва до Прем'єр-міністра, Секретаря Ради нацбезпеки і оборони щодо створення в місті Суми вищого військового училища ракетних військ і артилерії.</p>
<p>Владислава Бухарєва до Голови Комітету Верховної Ради України з питань бюджету, Прем'єр-міністра України щодо виділення додаткових коштів з Державного бюджету на 2017 рік обласному бюджету Сумської області для придбання медичних препаратів хворим на цукровий діабет та хронічну ниркову недостатність.</p>
<p>Івана Мельничука до Прем'єр-міністра України, Міністерства фінансів України, Міністерства інфраструктури щодо внесення змін до Бюджетного кодексу України з метою спрямування видатків місцевих бюджетів на видатки по компенсації за виконання рейсів на нерентабельних приміських автобусних маршрутах загального користування.</p>
<p>Івана Мельничука до Прем'єр-міністра, Міністра освіти і науки, тимчасово виконуючої обов'язки Міністра охорони здоров'я, Вінницького національного медичного університету iмені Пирогова щодо сприяння у переведенні учасника АТО - Ярослава Кушпіти з Національного медичного університету імені Богомольця до Вінницького національного медичного університету імені Пирогова із збереженням державної форми навчання.</p>
<p>Ігоря Шурми до Прем'єр-міністра України щодо відсутності в закладах охорони здоров'я України стентів та супутнього обладнання, що ставить під загрозу життя громадян України.</p>
<p>Ігоря Шурми до Директора Нацантикорупційного бюро України, Генпрокурора щодо притягнення до відповідальності посадових осіб Міністерства охорони здоров'я України діяльність яких призвела до збитків державному бюджету України та відсутності ліків та виробів медичного призначення в закладах охорони здоров'я.</p>
<p>Віктора Кривенка до Голови Служби безпеки України, Уповноваженого Верховної Ради з прав людини, міністра внутрішніх справ, Генпрокурора України щодо порушення Одеським міським головою Трухановим, посадовими та службовими особами Одеської міської ради конституційних прав громадян, службової недбалості керівництва ГУ НП та прокуратури в Одеській області.</p>
<p>Віктора Кривенка до Прем'єр-міністра, Голови Державної регуляторної служби, Голови Державної служби України з безпеки на транспорті, міністра інфраструктури, Публічного акціонерного товариства "Українська залізниця" щодо обов'язкового отримання ліцензії на перевезення небезпечних вантажів залізничним транспортом.</p>
<p>Володимира Парасюка до Начальника Головного управління Нацполіції у Львівській області щодо здійснення перевірки в проведенні капітального ремонту в рамках реалізації проекту "Капітальний ремонт (термомодернізація) будівлі ДНЗ № 7 "Червона шапочка" по вул. Ю. Липи, 10 в місті Новояворівськ Яворівського району Львівської області".</p>
<p>Володимира&nbsp; Парасюка до&nbsp; Голови СБУ, Генпрокурора&nbsp; щодо отримання інформації та сприяння в повному і всебічному розслідуванні кримінального провадження відносно затриманого працівниками СБУ Ігоря Масика при отриманні хабаря в розмірі 10 000 доларів.</p>
<p>Андрія Лопушанського до Голови Державної служби України з надзвичайних ситуацій щодо реформування гірської пошуково-рятувальної служби у Карпатському регіоні.</p>
<p>Андрія Лопушанського&nbsp; до Голови правління Національної акціонерної компанії "Нафтогаз України" щодо постачання природного газу на ПрАТ "Херсонська ТЕЦ".</p>
<p>Віктора Развадовського до віце-прем’єр-міністра України - міністра регіонального розвитку, будівництва та ЖКГ України, голови Житомирської обласної держадміністрації щодо виділення коштів на реконструкцію системи опалення зі встановленням твердопаливного котла у Малобраталівському дошкільному навчальному закладі Любарського району, Житомирської області.</p>
<p>Віктора Развадовського до голови Житомирської обласної держадміністрації про вирішення питання щодо встановлення балансоутримувача ділянки дороги від міжнародної траси М-06 Київ-Чоп до військового містечка № 115 села Березівки Житомирського району, Житомирської області та її ремонту.</p>
<p>Михайла Бондаря до голови Львівської облради, прокурора Львівської області, голови Львівської облдержадміністрації щодо перевірки ефективного використання коштів та якості виконаних робіт при встановленні спортивного майданчика із штучним покриттям на території Бродівської спеціалізованої школи №2, І-ІІІ ступенів, міста Броди, Львівської області підрядною організацією МП "Стир".</p>
<p>Михайла Бондаря до прокурора Львівської області щодо стану судового розгляду справи про повернення в державну власність цілісного майнового комплексу ДП "Центральна збагачувальна фабрика "Червоноградська", кваліфікації дій посадових осіб Регіонального відділення Фонду державного майна України по Львівській області та ПАТ "Львівська вугільна компанія".</p>
<p>Артура Мартовицького та Ігоря Шурми до Голови СБУ щодо загрози національній безпеці України внаслідок порушення тимчасово виконуючою обов'язки міністра охорони здоров'я України норм чинного законодавства.</p>
<p>Володимира Литвина до Прем'єр-міністра щодо проведення оперативних втручань, лікування та забезпечення ліками за рахунок бюджетних коштів інваліда війни І групи, надання йому всебічної, в тому числі матеріальної, допомоги.</p>
<p>Володимира Литвина до Прем'єр-міністра щодо напрацювання та практичного запровадження системи комплексної допомоги для дітей з порушеннями психофізичного розвитку.</p>
<p>Ірини Геращенко та Марії Іонової до Бізнес-омбудсмена, Краматорського міського голови щодо усунення перешкод у реалізації спільного українсько-словенського проекту "Розвиток міської інфраструктури-2" у місті Краматорськ Донецької області.</p>
<p>Вікторії Войціцької до директора Національного антикорупційного бюро України, Генерального прокурора України щодо перевірки Голови Правління компанії ПАТ "Укрнафта" Марка Роллінза та службових осіб товариства.</p>
<p>Групи нардепів (Чекіти, Жолобецького та інших, всього шести) до&nbsp; Прем'єр-міністра України щодо безумовного виконання Указів Президента України та законодавства в сфері захисту інформації.</p>
<p>Андрія Кісельова до Прем'єр-міністра щодо виділення коштів бюджету міста Добропілля Донецької області.</p>
<p>Ірини Констанкевич до Голови СБУ, виконуючого обов'язки голови Державної служби України з питань геодезії, картографії та кадастру, Голови Нацполіції України щодо законності надання в оренду земельної ділянки площею 56 га (гектарів) в урочищі "Поплави", Любешівського району Волинської області.</p>
<p>Анатолія Євлахова до Міністерства економічного розвитку щодо недопущення приватизації Національної кіностудії художніх фільмів імені Довженка.</p>
<p>Анатолія Денисенка до Прем'єр-міністра щодо врегулювання урядом роздрібної ціни на скраплений газ.</p>
<p>Анатолія Денисенка до тимчасово виконуючого обов'язки міністра охорони здоров'я щодо забезпечення у необхідній кількості медичних препаратів для проведення планової та позапланової вакцинації населення.</p>
<p>&nbsp;Володимира Кацуби до Прем'єр-міністра України, міністра соцполітики, Міністра фінансів України щодо підтримки звернення Люботинської міської ради Харківської області стосовно збільшення обсягів субвенції з державного бюджету на надання пільг та житлових субсидій населенню на оплату електроенергії, природного газу, послуг тепло-, водопостачання і водовідведення, квартирної плати на суму 41,6 мільйона гривень.</p>
<p>&nbsp;Володимира Кацуби Прем'єр-міністра України, тимчасово виконуючої обов'язки міністра охорони здоров'я, міністра освіти, міністра фінансів, міністра соцполітики&nbsp; щодо збільшення обсягів освітньої та медичної субвенцій з державного бюджету міста Люботину Харківської області на суму 6 мільйонів 725 тисяч гривень.</p>
<p>Романа Мацоли до Прем'єр-міністра, Віце-прем’єр-міністра&nbsp; - Міністра регіонального розвитку, міністра фінансів щодо вирішення&nbsp; питання виплати субвенції з державного бюджету місцевим бюджетам на погашення заборгованості різниці в тарифах на теплову енергію КП "Славутське ЖКО".</p>
<p>Романа Мацоли та Руслана Сольвара&nbsp; до Прем'єр-міністра, міністра фінансів, тимчасово виконуючої обов'язки Міністра охорони здоров'я&nbsp; щодо доповнення Переліку основних лікарських засобів, що відпускаються безоплатно і на пільгових умовах.</p>
<p>Дмитра Добродомова до Прем'єр-міністра, міністра соцполітики&nbsp; щодо продовження строку подання заяв громадян на отримання грошової компенсації (монетизації) за зекономлені субсидії, а також надання роз'яснень щодо підстав отримання та процедури нарахування і виплати коштів по зекономленим субсидіям.</p>
<p>Дмитра Добродомова до начальника Управління Північного офісу Держаудитслужби у Вінницькій області, начальника Головного управління Нацполіції у Вінницькій області, начальника Головного управління Держгеокадастру у Вінницькій області щодо порушень вимог Закону України "Про публічні закупівлі", допущених Департаментом капітального будівництва Вінницької міської ради при проведенні тендеру на будівництво кладовища по вул. Сабарівське шосе у місті Вінниці та встановлення права власності на дану земельну ділянку площею 36,47 гектарів.</p>
<p>Олексія Ленського до Міністра екології та природних ресурсів України, Генпрокурора&nbsp; щодо вжиття невідкладних заходів реагування, спрямованих на припинення порушення законодавства України та термінового вирішення ситуації, яка склалась у Житомирському районі Житомирської області й призвела до забруднення річки Тетерів та масової загибелі риби у ній, притягнення винних осіб до встановленої законодавством відповідальності.</p>
<p>Олексія Ленського до Голови Вищої ради правосуддя щодо забезпечення принципу верховенства права та авторитету правосуддя й притягнення до дисциплінарної відповідальності судді Житомирського районного суду Житомирської області Грубіяна Євгена Олексійовича.</p>
<p>Павла Кишкаря до Генпрокурора щодо бездіяльності органів прокуратури у питанні розслідування шахрайських дій під час приватизації землі.</p>
<p>Групи нардепів (Лещенка, Заліщук. Всього 12 колег) до Голови Служби безпеки України щодо нібито незаконної забудови на державних землях оборони за адресою вулиця Полковника Потєхіна, 9 у місті Київ.</p>
<p>Геннадія Чекіти до держсекретаря Міністерства інфраструктури України щодо недотримання вимог законодавства стосовно кадрових питань підприємства, що має стратегічне значення для економіки та безпеки держави.</p>
<p>Миколи Паламарчука до Нацполіції України щодо бездіяльності патрульної поліції міста Києва стосовно фіксації факту... фіксування факту відмови від проходження тесту на перевірку ознак алкогольного сп'яніння учасника ДТП.</p>
<p>Миколи Паламарчука до Генпрокурора України щодо неналежного розслідування кримінального провадження за фактом невиконання судового рішення та втручання у господарську діяльність державним виконавцем відділу примусового виконання рішень Управління державної виконавчої служби Головного територіального управління юстиції у Харківській області В.Пікули.</p>
<p>Василя Яніцького до Прем'єр-міністра України, тимчасово виконуючої обов'язки міністра охорони здоров'я України, голови Рівненської обласної державної адміністрації щодо критичної ситуації в Рівненській області, пов'язаної із недостатнім забезпеченням громадян ендопротезами суглобів.</p>
<p>Василя Яніцького до Прем'єр-міністра, міністра фінансів щодо вирішення питання про оплату громадянам компенсацій за вкладами Ощадбанку СРСР.</p>
<p>Юрія Бублика до Голови ВР про використання державних символів.</p>
<p>Івана Рибака до Прем'єр-міністра України, міністра освіти і науки, голови Чернівецької обласної держадміністрації щодо фінансування на придбання шкільного автобуса для перевезення дітей до Лопушнянської загальноосвітньої школи Вижницького району Чернівецької області.</p>
<p>Івана Рибака до Прем'єр-міністра України, міністра інфраструктури, виконуючого обов'язки голови Державного агентства автомобільних доріг, голови Чернівецької обласної держадміністрації, голови Вижницької районної держадміністрації Чернівецької області щодо фінансування поточного ремонту автомобільної дороги регіонального значення в селі Багна Вижницького району Чернівецької області.</p>
<p>Ігоря Гузя до голови Національної комісії, що здійснює державне регулювання у сферах енергетики та комунальних послуг щодо питання роботи Локачинського газопромислу в контексті налагодження співпраці з Марковичівською сільською радою Локачинського району Волинської області.</p>
<p>Ігоря Гузя до Прем'єр-міністра України щодо необхідності вирішення питання забезпечення пільгових категорій громадян автомобілями у технічно справному стані.</p>
<p>Володимира Гусака до керівника Донецької обласної військово-цивільної адміністрації щодо надання інформації стосовно проведення капітального ремонту будівлі комунального закладу "Нікольська загальноосвітня школа I-III ступенів номер 1 Якименка Нікольської районної ради Донецької області".</p>
<p>Дмитра Шпенова до Прем'єр-міністра України щодо недопущення порушення прав громадян при призначенні субсидій для відшкодування витрат на оплату житлово-комунальних послуг.</p>
<p>Руслана Сольвара до Прем'єр-міністра України, Міністра інфраструктури, Публічного акціонерного товариства "Українська залізниця" щодо збільшення рухомого складу електропоїздів на маршруті "Фастів-Київ-Фастів".</p>
<p>Руслана Сольвара до Прем'єр-міністра України, заступника голови Комітету Верховної Ради України з питань аграрної політики та земельних відносин, міністра аграрної політики, виконуючого обов'язки голови Державної служби України з питань геодезії, картографії та кадастру щодо врегулювання питань обігу земель сільськогосподарського призначення державної власності.</p>
<p>Андрія Іллєнка до міністра внутрішніх справ України, Генпрокурора України щодо порушень при забудові паркової зони у місті Одеса.</p>
<p>Андрія Іллєнка до виконуючого обов'язки голови правління публічного акціонерного товариства "Українська залізниця" щодо сполучення Херсона та Миколаєва з Волинню та Поділлям.</p>
<p>Василя Петьовки до Прем'єр-міністра щодо затвердження частки для зарахування до місцевих бюджетів частини надходжень акцизного податку з виробленого в Україні та ввезеного на митну територію України пального у другому півріччі 2017 року.</p>
<p>Володимира Арешонкова до Прем'єр-міністра України щодо проведення перерахунку пенсій пенсіонерам військової служби та колишнім працівникам органів внутрішніх справ.</p>
<p>Володимира Арешонкова до Прем'єр-міністра України щодо порядку безоплатної передачі земельних ділянок співвласникам багатоквартирних будинків у власність або у постійне користування.</p>
<p>Олександра Кодоли до Прем'єр-міністра України щодо фінансування програми підтримки індивідуального житлового будівництва на селі "Власний дім".</p>
<p>Олександра Кодоли до гендиректора Державного концерну «Укроборонпром» щодо надання інформації про продаж потужностей (майна) державного підприємства "Ніжинський ремонтний завод інженерного озброєння".</p>
<p>Олексія Рябчина до Прем'єр-міністра, голови СБУ, міністра внутрішніх справ щодо необхідності оновлення переліку населених пунктів, на території яких органи державної влади тимчасово не здійснюють свої повноваження, та які розташовані на лінії зіткнення.</p>
<p>Олександра Пономарьова до Прем'єр-міністра щодо збільшення граничних показників вартості твердого палива для надання пільг та житлових субсидій населенню.</p>
<p>Василя Гуляєва Прем'єр-міністра щодо виділення обсягів субвенції на 17-й рік місту Чорноморськ Одеської області для проведення протизсувних робіт у районі вулиці Приморської та 9-го мікрорайону.</p>
<p>Павла Різаненка Директора Департаменту комунальної власності міста Києва щодо надання інформації про аукціони з продажу нерухомого майна територіальної громади Києва, які проводились з 01.01.16 року та 1.07.17 року.</p>
<p>Павла Різаненка до Прем'єр-міністра України щодо внесення змін до розпорядження Кабміну "Про затвердження переліку населених пунктів, на території яких органи державної влади тимчасово не здійснюють свої повноваження, та переліку населених пунктів, що розташовані на лінії зіткнення" від 7.11.14 року № 1085-р.</p>
<p>Сергія Капліна Генпрокурора, Голови Антимонопольного комітету щодо розслідування змови між компаніями-імпортерами скрапленого газу.</p>
<p>Юрія Дерев'янка до Державної міграційної служби України щодо необхідності надання інформації про підстави припинення громадянства України Саакашвілі Міхеіла та копій матеріалів справи про його громадянство.</p>
<p>Юрія Дерев'янка Кабінету Міністрів щодо необхідності збільшення обсягу освітньої, медичної субвенцій та додаткових дотацій з державного бюджету для виплати заробітної плати працівникам бюджетних установ Надвірнянського району Івано-Франківської області на 17-й рік з метою недопущення кредиторської заборгованості та забезпечення коштами на оплату тепло-енергоносіїв.</p>
<p>Юлія Іоффе до Генпрокурора України щодо необхідності перевірки можливих фактів вчинення протиправних дій окремими посадовими особами Пенсійного Фонду та ПАТ "Укрпошта", що призвели до порушення конституційних прав великої кількості громадян та масових випадків невиплати пенсій за липень 2014 року в окремих населених пунктах Луганської області.</p>
<p>Юлія Іоффе до Прем'єр-міністра щодо необхідності надання державної підтримки та сприяння для реалізації Інвестиційного проекту ДП "Первомайськ вугілля", з метою розвитку Відокремленого підрозділу "Шахта "Гірська".</p>
<p>Андрія Гальченка та Костянтина Павлова Прем'єр-міністра щодо капітального ремонту споруди державної лікарні МВС України в місті Кривий Ріг.</p>
<p>Сергія Мельника до Генпрокурора, виконуючого обов'язки Голови Фонду держмайна щодо використання державного майна, яке обліковується на балансі Національного Києво-Печерського історико-культурного заповідника - пам'ятки архітектури "Готельний корпус".</p>
<p>Сергія Мельника до Генпрокурора щодо відповідності рішення сесії Хмельницької міської ради вимогам Конституції України та чинному законодавству.</p>
<p>Валерія Давиденка до Прем'єр-міністра щодо недопущення передачі в концесію лісових господарств.</p>
<p>Ірини Сисоєнко до Прем'єр-міністра щодо пропозицій до проекту Закону України про Держбюджет України на 2018 рік.</p>
<p>Романа Семенухи до виконуючого обов'язки голови Державної фіскальної служби щодо практики застосування органами ДФС пункту 8 підрозділу 1 розділу ХХ ПК України.</p>
<p>Максима Бурбака до Прем'єр-міністра щодо виділення додаткового фінансування на закупівлю ангіографічного обладнання у Чернівецькій області.</p>
<p>Максима Бурбака до першого заступника міністра аграрної політики щодо забезпечення стабільної ситуації з борошном та хлібом у Чернівецькій області.</p>
<p>Юрія Павленка до Генпрокурора, голови Житомирської обласної державної адміністрації щодо порушень прав дітей на освіту Корчацької загальноосвітньої школи І-ІІ ступенів Тетерівській ОТГ Житомирського району Житомирської області.</p>
<p>Юрія Павленка до голови Донецької облдержадміністрації, голови Луганської облдержадміністрації щодо надання інформації для підготовки засідання міжфракційного депутатського об'єднання "Захист прав дітей - пріоритет держави".</p>
<p>Сергія Лабазюка до Кабінету Міністрів України, Міністерства соцполітики, Міністерства фінансів щодо забезпечення осіб з обмеженими фізичними можливостями автомобілем із спеціальним оснащенням для перевезення.</p>
<p>Сергія Лабазюка до Кабміну, тимчасово виконуючої обов'язки міністра охорони здоров'я України щодо вирішення питання із забезпеченням Хмельницької області вакциною проти стовбняку.</p>
<p>Юрія Тимошенка до Голови Державної архітектурно-будівельної інспекції України щодо допущення грубих порушень під час будівництва житлового будинку в місті Коломия.</p>
<p>Юрія Тимошенка до міністра юстиції щодо допущених грубих порушень під час перевірки дотримання прав засуджених в ЗВК № 58.</p>
<p>Олександра Вілкула до голови Вищого спеціалізованого суду України з розгляду цивільних і кримінальних справ, голови Верховного Суду щодо узагальнення судової практики та надання роз'яснення процесуальних норм розгляду трудових спорів в судах з огляду на положення ратифікованої Верховною Радою України Конвенції Міжнародної організації праці № 158.</p>
<p>Олександра Вілкула та Костянтина Павлова до Прем'єр-міністра України щодо забезпечення термінового прийняття всіх необхідних нормативно-правових актів та встановлення чіткого механізму реалізації Закону України "Про державну допомогу суб'єктам господарювання".</p>
<p>Олександра Нечаєва до міністра інфраструктури, виконуючого обов'язки голови Державного агентства автомобільних доріг України щодо нагальної необхідності ремонту автомобільної дороги у селі Розсоші Великописарівського району Сумської області.</p>
<p>Олександра Нечаєва до міністра інфраструктури України, виконуючого обов'язки голови Державного агентства автомобільних доріг України щодо внесення змін до паспортів автобусних маршрутів міжобласного сполучення Велика-Писарівка - Харків та Краснопілля - Харків у Сумській області.</p>
<p>Олександра Бригинця до Прем'єр-міністра України щодо загрози енергетичній незалежності України у зв'язку із бездіяльністю у царині створення замкнутого ядерного циклу для постачання і наступної утилізації ядерного палива, комплектуючих власного виробництва для українських АЕС.</p>
<p>Олександра Бригинця до міністра внутрішніх справ України, міністра юстиції України, голови Нацполіції України, виконуючого обов'язки голови Держслужби України з питань геодезії, картографії та кадастру щодо ознак незаконного (рейдерського) захоплення шляхом корупційних діянь земельних ділянок жителів села Єлизаветівка Лозівського району Харківської області.</p>
<p>Олександра Домбровського до Прем'єр-міністра, тимчасово виконуючої обов'язки міністра охорони здоров'я, голови Державної служби України з лікарських засобів та контролю за наркотиками щодо необхідності вдосконалення Національного переліку основних лікарських засобів.</p>
<p>Валерія Писаренка до Прем'єр-міністра щодо фінансової підтримки Харківського національного академічного театру опери і балету імені Лисенка.</p>
<p>Валерія Писаренка до Прем'єр-міністра щодо належного забезпечення дітей Підручниками та впровадження Інтернет-ресурсу "Електронний підручник".</p>
<p>Василя Німченка до Генпрокурора щодо перевірки законності дій посадових осіб прокуратури Київської області, пов'язаних з порушенням права жителів міста Буча на справедливий суд.</p>
<p>Михайла Головка до міністра внутрішніх справ, Генпрокурора щодо належного розслідування інциденту, що стався в Печерській гімназії № 75 міста Києва.</p>
<p>Михайла Головка до Прем'єр-міністра, голови Державної служби України з питань безпечності харчових продуктів, тимчасово виконуючого обов'язки голови Державної екологічної інспекції України щодо забруднення атмосферного повітря у місті Збараж Тернопільської області.</p>
<p>Віталія Гудзенка до Прем'єр-міністра щодо необхідності виділення бюджетних коштів для погашення боргових зобов'язань села Росішки Тетіївського району Київської області перед НАК "Нафтогаз України" за добудову об'єкту газопостачання.</p>
<p>Віталія Гудзенка до виконуючого обов'язки голови Держслужби України з питань геодезії, картографії та кадастру щодо перевірки законності розподілу земельної ділянки, яка розташована на території Ясенівської сільської ради Ставищенського району Київської області.</p>
<p>Андрія Шипка до тимчасово виконуючої обов'язки міністра охорони здоров'я України щодо вжиття заходів забезпечення лікарськими засобами громадян, які страждають на захворювання міастенія.</p>
<p>Ярослава Дубневича до Львівського міського голови щодо належної організації міських транспортних перевезень з АС "Західна".</p>
<p>Ярослава Маркевича до Прем'єр-міністра щодо розірвання Угоди між Урядом України і Урядом РФ про співробітництво в галузі культури, науки і освіти.</p>
<p>Сергія Рудика до першого заступника міністра внутрішніх справ України, начальника Головного управління Нацполіції в Черкаській області щодо забезпечення передачі автомобіля марки Mitsubishi Outlander в розпорядження Кам'янського відділення поліції Смілянського відділу поліції Головного управління Національної поліції в Черкаській області для більш ефективного та якісного виконання службових обов'язків у місті Кам'янка та Кам'янському районі.</p>
<p>Сергія Рудика до Прем'єр-міністра України, тимчасово виконуючої обов'язки міністра охорони здоров'я України, міністра фінансів, голови Черкаської облдержадміністрації щодо неухильного виконання імперативної норми Закону України "Про Держбюджет України на 2017 рік" в частині створення Національного центру реабілітації інвалідів - учасників АТО на основі Державного закладу "Спеціалізована медико-санітарна частина № 14" Міністерства охорони здоров'я України у місті Сміла Черкаської області.</p>
<p>Групи народних депутатів (Білозір, Карпунцова, Дехтярчука,) до голови Вищого господарського суду України, голови Вищого спеціалізованого суду України з розгляду цивільних і кримінальних справ, голови Вищого адміністративного суду України, голови Вищої кваліфікаційної комісії суддів України, міністра соціальної політики України, Міністра з питань тимчасово окупованих територій внутрішньо переміщених осіб, Голови Державної судової адміністрації щодо врахування пропозицій викладених у Резолюції учасників круглого столу "Конфлікт на Донбасі: виклики, загрози та їх правове врегулювання.</p>
<p>групи нардепів (Білозір, Лунченка, Шахова) до Прем'єр-міністра України щодо відновлення справедливості в оплаті праці працівників Національного історико-культурного заповідника "Гетьманська столиця", а також інших закладів культури, які мають статус "національний".</p>
<p>Ольги Богомолець до Прем'єр-міністра України щодо захисту прав працівників закладів охорони здоров'я Полтавської області.</p>
<p>Ольги Богомолець до Прем'єр-міністра України щодо збільшення цільових видатків для лікування хворих на цукровий та нецукровий діабет у Полтавській області.</p>
<p>Олега Кулініча до Кабміну щодо розширення Переліку ліків для пільгових категорій громадян.</p>
<p>Олега Кулініча до Кабміну щодо надходження коштів від акцизного податку з нафтопродуктів до місцевих бюджетів у другому півріччі 2017 року.</p>
<p>Павла Кишкаря до Міністра юстиції щодо перевірки законності дій приватного нотаріуса Харківського міського нотаріального округу Ангеліни Дєгтярьової.</p>
<p>Юрія Берези до Голови Державної служби України з питань безпечності харчових продуктів, Голови Державної аудиторської служби України щодо дотримання вимог чинного законодавства України при формуванні, встановленні та застосуванні цін на житлово-комунальні послуги, в тому числі з опалення та гарячого водопостачання будинку, що знаходиться за адресою місто Дніпро, проспект Гагаріна 23, Приватним акціонерним товариством "Науково-виробниче об'єднання "Созидатель".</p>
<p>Дмитра Колєснікова до Прем'єр-міністра щодо металургійного виробництва в Україні.</p>
<p>Сергія Лещенка до Генпрокурора щодо нібито безпідставного втручання співробітників правоохоронних органів в діяльність ТОВ "ДІАВІТА".</p>
<p>Ігоря Попова до Кабміну щодо забезпечення законних прав та захисту інтересів мешканців Маріуполя.</p>
<p>Ірина Констанкевич до Прем'єр-міністра щодо забезпечення фінансування професійно-технічної освіти.</p>
<p>Руслана Демчака до Віце-прем’єра - Міністра регіонального розвитку щодо наближення асигнувань за бюджетною програмою "Державний фонд регіонального розвитку".</p>
<p>Руслана Демчака до виконуючого обов'язки Голови Державного агентства автомобільних доріг України, начальника Служби автомобільних доріг у Вінницькій області щодо забезпечення фінансування ремонту об'їзної дороги міста Немирів.</p>
<p>Олега Петренка до заступника Генпрокурора - Головного військового прокурора щодо надання інформації про кількість кримінальних проваджень щодо тяжких та особливо тяжких злочинів, вчинених військовослужбовцями.</p>
<p>Віктора Вовка до&nbsp; міністра екології та природних ресурсів щодо виділення коштів з Держфонду охорони навколишнього природного середовища місту Золотоноша з метою запобігання екологічній катастрофі в місті.</p>
<p>Віктора Романюка до Генпрокурора щодо свідомої бездіяльності правоохоронних органів оголошення у міжнародний розшук колишнього міністра освіти і науки Табачника.</p>
<p>Павла Дзюблика до виконуючого обов'язки Голови Дерслужби України з питань геодезії, картографії та кадастру щодо самовільного заняття земельної ділянки загальною площею 1,2 га.</p>
<p>Наталії Королевської і Солода до Прем'єр-міністра України, Голови правління Пенсійного фонду України щодо врегулювання проблемних питань мешканців міста Авдіївка Донецької області.</p>
<p>Едуарда Матвійчука до Міністерства соцполітики,&nbsp; Міністерства з питань тимчасово окупованих територій, мін'юстиції, Одеської обласної держадміністрації, Одеської міськради щодо необхідності об'єктивного розгляду звернення внутрішньо переміщеної особи Ганни Зінової, яка з малолітньою дитиною потребує всебічної допомоги стосовно вирішення питання щодо забезпечення постійним або тимчасовим житлом за місцем працевлаштування в органах юстиції Київського району міста Одеси.</p>
<p>Едуарда Матвійчука до Міністерства регіонального розвитку, будівництва та житлово-комунального господарства, Одеської обласної держадміністрації, Одеської міської ради щодо необхідності об'єктивного розгляду колективного звернення мешканців будинків 44, 48 та 52 по вулиці Академіка Вільямса Київського району міста Одеса щодо необхідності комплексного облаштування прибудинкової території, здійснення дієвих заходів з благоустрою та забезпечення безпеки життєдіяльності як для дітей, так і для мешканців вказаних будинків на початку осінньо-зимового періоду поточного року.</p>
<p>Ігоря Луценка і Наталії Новак до Прем'єр-міністра щодо створення міжвідомчої робочої групи з питань законності будівництва деяких об'єктів Києва, що викликають суспільний резонанс.</p>
<p>Сергія Євтушка і Руслана Богдана до&nbsp; Директора Нацантикорупційного бюро, Генерального прокурора України щодо необхідності розслідування фактів вчинення корупційних дій при розгляді земельних питань посадовими особами Сарненської міської ради Рівненської області.</p>
<p>І останній на сьогодні запит, який я оголошую, Оксани Продан до Голови Рахункової палати щодо надання інформації про окремі питання діяльності Рахункової палати України.</p>
<p>Ми оголосили, оголошували запити рівно&nbsp; 30 хвилин&nbsp; згідно Регламенту і нам вдалося оголосити&nbsp; 230 запитів, ще 7 залишається на наступну п'ятницю. Дякую, шановні колеги.&nbsp;</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:56:23</p>
<p>ГОЛОВУЮЧИЙ. Одну хвилинку, ми зараз порадимося як далі діяти.</p>
<p>Шановні колеги! У нас затягнувся розгляд "запитань до Уряду", у нас затягнулося, власне, дискусія в залі. І тому зараз ми вже до перерви не встигаємо нічого ніякі питання розглянути. Єдине я зможу зачитати оголошення і тоді буде оголошена перерва до 12:30 і з 12:30 ми зможемо попрацювати скільки встигнемо… Я хочу наперед повідомити, що ми продовжимо до 14:15 засідання, щоб ви планували, відповідно годину на&nbsp; виступи буде так як завжди годину від 13:15 до 14:15, а з 12:30 до 13:15 – 45 хвилин ми будемо розглядати поправки, мудро, правильно? Ми порахували, що так буде найбільш оптимально. Голова комітету є згода? Є згода, тоді з вашого…</p>
<p>Я зачитаю оголошення, яке є, отже, колеги, я хочу зачитати оголошення, яке надійшло в президію. Відповідно до статті 60 Закону України "Про Регламент Верховної Ради України" повідомляю про створення у Верховній Раді України восьмого скликання міжфракційного депутатського об'єднання "За покращення співпраці з міжнародними фінансовими та донорським організаціями", співголовами цього об'єднання обрано народних депутатів України Бєлькову Ольгу, Різаненка Павла, Войціцьку Вікторію і Лещенка Сергія.</p>
<p>Отже, зараз я оголошую перерву на 30 хвилин, і, колеги, рівно в 12:30 ми переходимо до розгляду поправок, які у нас є&nbsp; на розгляді по закону про&nbsp; зміни. Зараз перерва, 12:30. <a name=Temp></a>Отже,&nbsp; прошу всіх в 12:30 прибути в зал для продовження нашої роботи. До 14:15 буде.</p>
<p>Отже, перерва до 12:30, будь ласка.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:29:12</p>
<p>ГОЛОВУЮЧИЙ.&nbsp; Шановні колеги! Прошу заходити в зал народних депутатів. Час, відведений для перерви, завершений. Прошу заходити в зал і&nbsp; приготуватись до&nbsp; роботи.</p>
<p>Це пряме порушення&nbsp; Регламенту, пані Острікова. Припиніть тиснути на Голову Верховної Ради України і змушувати його порушувати Регламент.</p>
<p>Голова комітету на&nbsp; місці. Голова комітету звернувся з переконливим проханням…</p>
<p>&nbsp;</p>
<p>ВЛАСЕНКО С.В. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Мудро, так, я думаю. Ми з повагою до голови комітету Руслана Князевича попросимо його залишатися на місці. І переходимо до розгляду, колеги.</p>
<p>Я скажу тільки одну&nbsp; хвилину. Друзі,&nbsp; кажу, має бути&nbsp; якась логіка, мають бути якісь&nbsp; загальні терміни, і тому я справді&nbsp; хотів би, щоб ми йшли максимально інтенсивно. Давайте ми будемо відповідально працювати.</p>
<p>Отже, 482-а, Власенко. Будь ласка,&nbsp; хвилину.</p>
<p>&nbsp;</p>
<p>12:31:06</p>
<p>ВЛАСЕНКО С.В. Дякую.</p>
<p>Андрій Володимирович, знову-таки, ми повертаємося до того, про що ми говорили&nbsp; вчора, цими кодексами пропонується повністю обмежити гласність судового&nbsp; розгляду, і стаття, до якої є моя поправка, вона говорить про те, що&nbsp; саме&nbsp; функції розпорядника полягають в тому, що&nbsp; він забезпечує кількість людей в залі відповідно до вільних місць. Тобто це те зловживання, проти якого&nbsp; боролися опозиція часів Януковича. Ми домоглися того, що такі&nbsp; обмеження зняті були навіть у кодексах 10 і до нинішнього часу, але цими кодексами запроваджується обмеження щодо можливості допуску в залу судового засідання людей лише на кількість вільних місць, що є абсолютно неприпустимим для транспрентної прозорої судової процедури. А відтак своєю 482 поправкою я пропоную виключити таке повноваження&nbsp; судового розпорядника, як допуск до судової зали людей лише відповідно до вільних місць.</p>
<p>Дякую. Прошу поставити на голосування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на голосування поправку 482. Хто підтримує дану поправку, комітет її відхилив, прошу голосувати. Будь ласка.</p>
<p>&nbsp;</p>
<p>12:32:25</p>
<p>За-28</p>
<p>Рішення не прийнято.</p>
<p>483-я. Наполягає. Будь ласка,</p>
<p>&nbsp;</p>
<p>12:32:32</p>
<p>ВЛАСЕНКО С.В.</p>
<p>483 поправка полягає в наступному. Насправді, от стаття, в яку вноситься поправка, говорить про те, що скарги на дії чи бездіяльність&nbsp; судового розпорядника розглядаються судом у цьому самому процесі.&nbsp; Люди, які писали цю норму, на жаль, не розуміють ходу судового процесу. Судовий процес в суді першої інстанції може тривати абсолютно невизначену кількість часу, незважаючи на те, що законом встановлені&nbsp; певні обмеження. І, насправді, що роблять судді деякі – вони роблять дуже просто, вони розглядають всі скарги на всі дії на самому кінці на самому кінці судового процесу. Я ж вимагаю, щоб суддя розглядав негайно скаргу на дії судового розпорядника, як тільки така скарга поступить до судді. А щоб суддя не відтягував розгляд цієї скарги штучно до кінця судового... до кінця судового процесу в суді тої інстанції, де розглядається справа. Це просто захистить людей від свавілля судових розпорядників. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на голосування поправку 483. Хто підтримує дану поправку, прошу голосувати.</p>
<p>&nbsp;</p>
<p>12:33:49</p>
<p>За-31</p>
<p>Рішення не прийнято. <i>(Шум&nbsp; в залі)</i> Але тільки три рази повертаємося. <i>(Шум в залі)</i></p>
<p>484. Не наполягає.</p>
<p>486. Не наполягає.</p>
<p>487. Не наполягає.</p>
<p>488. Не наполягає.</p>
<p>489. Не наполягає.</p>
<p>490. Не наполягає.</p>
<p>492. Не наполягає.</p>
<p>493. Не наполягає.</p>
<p>494. Не наполягає.</p>
<p>498. Не наполягає.</p>
<p>500. Не наполягає. Ми перейшли психологічну відмітку 500 поправок.</p>
<p>503. Не наполягає.</p>
<p>505. Не наполягає.</p>
<p>510. Не наполягає.</p>
<p>511. Не наполягає... Наполягає. Будь ласка, 511, Одарченко.</p>
<p>&nbsp;</p>
<p>12:34:38</p>
<p>ОДАРЧЕНКО Ю.В.</p>
<p>Юрій Одарченко, "Батьківщина".</p>
<p>Пане Андрію, ви в черговий раз грубо порушуєте Регламент. В залі зараз знаходиться близько 48 людей. Головуючого, доповідача нема по даному законопроекту. Взагалі ви перетворюєте, ну, знаєте, в такий собі курятник Верховну Раду, коли можна робити все, що забажає та людина, яка сидить на верхней жердочке. Це взагалі ганьба для України.</p>
<p>Шановні друзі, а стосовно законопроекту… Я буду з цього приводу звертатися до вас і до компетентних органів. Стосовно цього законопроекту, є зауваження експертної ради, які на 54 сторінках пояснюють, чому цей закон не можна прийняти. Вони …… серйозно критикують питання залучення експерта з питань права. Чітко розписано на цілій сторінці, чому цього не можна робити. Моя правка стосується, щоб скасувати норму…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на голосування. Поправка 511, хто підтримує дану поправку, прошу голосувати. Комітет її відхилив.</p>
<p>&nbsp;</p>
<p>12:36:05</p>
<p>За-37</p>
<p>Рішення не прийняте.</p>
<p>Наступна 511. Не наполягає.</p>
<p>516. Не наполягає.</p>
<p>518. Не…</p>
<p>Наполягає. Будь ласка, 516.</p>
<p>&nbsp;</p>
<p>12:36:15</p>
<p>ОДАРЧЕНКО Ю.В.</p>
<p>Юрій Одарченко, "Батьківщина".</p>
<p>Пане Андрію, в черговий раз, зверніть на зал, майте совість. Коли ви стояли на Майдані поряд з усіма, ви боролися за те, щоб у Верховній Раді відбувалося законне прийняття законопроектів, особливо по таким чутливим речам, як закони, які тут будуть формувати судочинство в Україні. І зараз ви просто грубо нехтуєте все те, за що ви боролися.</p>
<p>А правка, я хочу ще раз наголосити, що експертом з питань права в суді є суддя, він вирішує, як саме застосовувати норму права, дозволяти проведення правових експертиз у суді –&nbsp; це нівелювання ролі правосуддя. Коли ви в суді ви доводите судді свою позицію, у вас дискусія з іншою стороною, ви наводите доводи, чуєте аргументи, наводите контраргументи. Але, якщо у вас сидить експерт з галузі права, він пише у висновку те, що вважає за потрібне, а змагальність процесу зникає…</p>
<p>&nbsp;</p>
<p>ГОЛОВУЮЧИЙ.&nbsp; 516-а правка.</p>
<p>Я всіма силами, як вчора і обіцяв, не входжу в дискусію, хоч маю що сказать з того приводу.&nbsp;</p>
<p>Я ставлю на голосування поправку 516. Прошу проголосувати, хто її підтримує.</p>
<p>&nbsp;</p>
<p>12:37:47</p>
<p>За-33</p>
<p>Рішення не прийняте.</p>
<p>518-а. Не наполягає. Наполягає. 518-а.</p>
<p>&nbsp;</p>
<p>12:37:56</p>
<p>ВЛАСЕНКО С.В.</p>
<p>Дякую, Андрію Володимировичу.</p>
<p>Насправді, дійсно, дискусія про експерта з питань права є дуже важливою, тому що це концептуальні речі. Дійсно, я погоджуюсь з колегою Одарченком, що експертом, єдиним експертом з питань права в судовому процесі є суддя, який вирішує, на підставі власного розуміння права, спір. Не може бути ніякого експерта з питань права. Хто такий експерт? Експерт –&nbsp; це особа, яка має спеціальні знання, якими не наділені учасники процесу і суд. Тобто, якщо є технічна експертиза, якщо є якась економічна експертиза, то тоді запрошується експерт. Але, якщо ми говоримо, що нам треба експерт з питань права, то це суддя в судовому процесі, який на підставі своїх юридичних знань вирішує спір. Тобто це повний абсурд. Ніколи… Це неможливо, з точки зору теорії права це неможливо існування експерта з питань права. Тобто це означає, що експерт з питань права володіє знаннями юридичними якими не володіє суддя. Це абсурдна конструкція.</p>
<p>Тому прошу підтримати…&nbsp;</p>
<p>&nbsp;</p>
<p>ГОЛОВУЮЧИЙ. Я ставлю на голосування поправку 518 народного депутата Власенка. Хто підтримує, прошу проголосувати.</p>
<p>&nbsp;</p>
<p>12:39:22</p>
<p>За-43</p>
<p>Рішення не прийнято.</p>
<p>520-а. Не наполягає.</p>
<p>521-а. Не наполягає.</p>
<p>526-а. Не наполягає.</p>
<p>Яку? П'ять два три? 523-я на підтвердження. Включіть мікрофон Власенка.</p>
<p>&nbsp;</p>
<p>12:39:47</p>
<p>ВЛАСЕНКО С.В.</p>
<p>Дякую, шановний Андрій Володимирович. Якраз 523 правкою запроваджується реакція 71 статті, яка дозволяє залучати отих самих експертів у галузі права, яка є абсолютним абсурдом в будь-якому процесі, і в господарському в тому числі.</p>
<p>Тому що, я ще раз підкреслю, експертом з питань права, тобто особою, яка має спеціальні знання, є суддя, який вирішує спір. Навіщо нам експерт для судді з питань права?! Так тоді давайте нівелюємо суди, зробимо якихось експертів з питань права, які будуть замість судді вирішувати юридичні спори і давати якісь свої оцінки нормам права.</p>
<p>Ви знаєте, навпаки, завжди судді, розглядаючи справу, коли адвокат приносив якісь правові висновки, суддя нормальний в судовому процесі завжди казав: "Мені не треба правових висновків, бо я – правник, я тут призначений вирішувати той чи інший спір". І в цьому є логіка і здоровий глузд.</p>
<p>Тому я прошу поставити на підтвердження 523 поправочку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я ставлю на підтвердження поправку п'ять два три. Але просить прокоментувати голова комітету. Будь ласка, Князевич, одна хвилина.</p>
<p>&nbsp;</p>
<p>12:40:57</p>
<p>КНЯЗЕВИЧ Р.П.</p>
<p>Дякую, шановний пане Голово. Я хочу просто обов'язково взяти участь в обговоренні з цього питання. Тому що це дуже принципова річ. Оскільки ставиться на підтвердження поправка, яка не врахована комітетом.</p>
<p>Мова йде про експертів права, які мають спеціальний науковий ступінь і які, як ми вже в принципі проголосували, можуть дати певні пояснення з точки зору нового джерела права для українських судів – доктрини наукової.</p>
<p>Зважаючи на ці обставини, такий інститут запроваджується. І він може функціонувати тільки в тому випадку, якщо сторони, дві сторони, погоджуються на те, щоб такий інститут був залучений, тоді суддя може вдатися до такого інституту. І, в принципі, те, що враховано комітетом, якраз покладає обов'язки на те, щоб цей експерт з'явився в обов'язковому порядку до суду або взяв участь за погодженням сторін в режимі відеоконференції і належним чином здійснював свої процесуальні обов'язки. Якщо ми зараз не враховуємо це положення, це означає, що він вільний у своїх діях, і настане те, про що говорив автор поправки…</p>
<p>&nbsp;</p>
<p>ГОЛОВУЮЧИЙ. Дякую вам. <i>(Шум у залі)</i></p>
<p>Колеги, коли виступає голова комітету, прошу в залі тишу. Ви тепер розумієте, чому він не виступає, бо ви його перебиваєте постійно. Безвідповідально себе ведете.</p>
<p>Я ставлю на підтвердження поправку 523. Прошу проголосувати, прошу підтримати поправку 523. Голосуємо.</p>
<p>&nbsp;</p>
<p>12:42:38</p>
<p>За-21</p>
<p>Рішення не прийнято.</p>
<p>526. Не наполягає.</p>
<p>526 – на підтвердження. Будь ласка, Одарченко.</p>
<p>&nbsp;</p>
<p>12:42:50</p>
<p>ОДАРЧЕНКО Ю.В.</p>
<p>Ви знаєте, з повагою до Руслана Князевича, шановні друзі, я хочу зачитати висновки експертного управління з питання оцієї новели "експерт з питань права". Експертне управління, де фахівці знані, які багато років працюють, вони пишуть, що на думку експертного управління з цією новелою неможна погодитися і викладають ряд питань. По-перше, згідно з проектом як експерт з питань права може залучатися особа, яка має науковий ступінь та є визнаним фахівцем. Певне поняття "визнаний фахівець", я не знаю, хто його, Руслан придумав, але його в українському законодавстві нема і це дуже розмита норма. Хто це такий, я не знаю. Особа, яка підконтрольна Президенту, яка очі заплющує, на біле каже чорне.</p>
<p>Цю правку прошу поставити на підтвердження, тому що норма по залученню експертів є незаконною, вона глумиться над судочинством в Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ставлю на підтвердження поправку 526. Прошу її підтримати.</p>
<p>Хто підтримує комітет, комітет її підтримує.</p>
<p>Будь ласка, голосуємо.</p>
<p>&nbsp;</p>
<p>12:44:14</p>
<p>За-25</p>
<p>Рішення не прийняте.&nbsp; 526, 526, пане Руслан.</p>
<p>528. Не наполягає.</p>
<p>529. Не наполягає.</p>
<p>531. Не наполягає.</p>
<p>532.&nbsp; Будь ласка, Сотник Олена.</p>
<p>&nbsp;</p>
<p>12:44:31</p>
<p>СОТНИК О.С.</p>
<p>Дякую.&nbsp; Правка 532, вона стосується того, щоб визначити додатково, що судді можуть витребовувати і в якому порядку докази, і посилаються на статтю 82, яка безпосередньо визначає ці випадки, і ми просимо це уточнити.</p>
<p>А тепер, що стосовно процедурних питань. По-перше, у&nbsp; мене питання&nbsp; до головуючого. Де доповідач? Я не бачу на трибуні доповідача з цього законопроекту. Він має знаходитися на трибуні. Це, по-перше.</p>
<p>&nbsp;І, по-друге, ще раз нагадаю, стаття 120 Регламенту говорить про обговорення поправок до другого читання. Обговорення означає, що є доповідач по поправці, тобто як зараз я, який повідомляє про поправку, і вона обговорюється,&nbsp; в тому числі даються відповідні думки доповідачем. Тому я прошу не порушувати цей процес і дати можливість голові комітету коментувати ті поправки, з приводу яких є питання.</p>
<p>Дякую. Поставне на голосування, будь ласка.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Голова комітету на місці. На початку обговорення він звернувся з пропозицією. Я дозволив йому бути на місці. Як хочете, щоб він стояв, Руслан як відповідальний голова комітету вийшов до трибуни. І якщо вам дуже важливо, щоб голова комітету стояв, будь ласка.</p>
<p>Будь ласка, одну хвилину.</p>
<p>&nbsp;</p>
<p>12:45:53</p>
<p>КНЯЗЕВИЧ Р.П.</p>
<p>Оскільки попередній виступаючий особисто згадав мене і звинуватив в тому, звідки я виріс, про те, що я про них з визнаним рівнем компетентності взяв, де я придумав таку дефініцію, просто читайте українську Конституцію, нову редакцію, за яку проголосувала фракція "Батьківщина" в тому числі. Це завдяки вам з'явилася така дефініція в українському законодавстві.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Я ставлю&nbsp; на голосування поправку 532. Комітет її відхилив. Хто підтримує, прошу голосувати.</p>
<p>&nbsp;</p>
<p>12:46:32</p>
<p>За-41</p>
<p>Рішення не прийнято.&nbsp;</p>
<p>Далі – 533-я. Не наполягає.&nbsp;</p>
<p>534-а. Не наполягає.&nbsp;</p>
<p>535-а. Не наполягає.&nbsp;</p>
<p>538-а. Не наполягає.&nbsp;</p>
<p>540-а. Наполягає. 540-а, будь ласка, Одарченко.</p>
<p>&nbsp;</p>
<p>12:46:51</p>
<p>ОДАРЧЕНКО Ю.В.</p>
<p>Юрій Одарченко, "Батьківщина". Коли "Батьківщина" приймала участь разом з іншими фракціями, голосуючи за зміни до Конституції, які&nbsp; стосуються судочинства, ми чули там зовсім інші якісь наміри.</p>
<p>А зараз, пане Руслан, після того, як з вашою участю був прийнятий Закон про Конституційний Суд, який суттєво звужує права людей, доступ до суду, по суті, ви створили ручний Конституційний Суд, попираючи всі норми&nbsp; права. Зараз ви руйнуєте право, приймаючи ці закони.</p>
<p>Моя поправка стосується того, що цим кодексом пропонується зобов’язати позивача надавати всі докази одночасно з позовною заявою, але на практиці це неможливо, оскільки позивач не знає, які докази подасть відповідач. Наприклад, позивач просить визнати недійсним протокол загальних зборів і подає доказ того, що під час зборів він був за кордоном, а тому зазначення про те, що він був на зорах, є неправдивим. Водночас подає…</p>
<p>&nbsp;</p>
<p>ГОЛОВУЮЧИЙ. Ставлю на голосування поправку 540. Хто її підтримує, прошу проголосувати, комітет її відхилив. Голосуємо.</p>
<p>&nbsp;</p>
<p>12:48:17</p>
<p>За-44</p>
<p>Рішення не прийняте.&nbsp;</p>
<p>542-а. Не наполягають.</p>
<p>543-я. Не наполягають.</p>
<p>544-а. Не наполягають.&nbsp;&nbsp;&nbsp;&nbsp;&nbsp;</p>
<p>547-а. Не наполягає.&nbsp;</p>
<p>548-а. Не наполягає.&nbsp;</p>
<p>551-а. Не наполягає. 551-а. Наполягає Одарченко, будь ласка.</p>
<p>&nbsp;</p>
<p>12:48:32</p>
<p>ОДАРЧЕНКО Ю.В.</p>
<p>Шановні колеги! Ця новела – це чергове обмеження прав сторін боротися з фальсифікаціями. Авторами кодексу пропонується, щоб заявляти про фальшивість доказу можна було лише у підготовчому судовому засіданні. Але є категорія справ, в яких попереднє судове засідання&nbsp; взагалі не проводиться. Тобто в цих справах про фальшивість доказу заявити буде просто неможливо.</p>
<p>А що робити, якщо сторона вважала, що певний доказ є справжнім, а потім вже в ході судового розгляду через суперечливості в інших доказах стає зрозумілим, що документ підроблений? Тому я прошу це штучне обмеження вилучити. Сторона повинна мати можливість ефективно захищатися проти підробок. Я прошу прокоментувати позицію комітету головою комітету.</p>
<p>&nbsp;</p>
<p>ГОЛОВУЮЧИЙ.&nbsp; Ставлю на голосування поправку 551. Хто підтримує дану поправку, прошу голосувати.</p>
<p>&nbsp;</p>
<p>12:49:47</p>
<p>За-43</p>
<p>Рішення не прийняте.</p>
<p>554.&nbsp; 555. 556. Яка? Номер? Включіть.</p>
<p>&nbsp;</p>
<p>12:49:56</p>
<p>СИДОРОВИЧ Р.М.</p>
<p>553-я і 554 поправки, вони є ідентичними. Ми просимо поставити їх на підтвердження, оскільки пропонується вилучити необхідність обґрунтування в клопотанні про витребування доказів причини неможливості отримати цей доказ самостійно особою, що подає клопотання. Зараз звертаюсь до правників, які нас слухають. Тобто получається, що клопотання про витребування доказів подається особою просто тоді, коли їй ліньки самій збирати докази. Це є повний абсурд. Завжди було, наступна практика, що доказ вимагається витребувати через суд в тому випадку, якщо особа самостійно не може його отримати. І саме це повинно бути основною причиною, по якій сторона вимагає від суду витребувати докази у іншої сторони. Тому 553 і 554 просимо поставити на підтвердження. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Добре.</p>
<p>Ставлю 553 і 554 на підтвердження. Хто підтримує цю позицію, прошу проголосувати, комітет їх підтримав. Прошу підтримати, голосуємо.</p>
<p>&nbsp;</p>
<p>12:51:11</p>
<p>За-31</p>
<p>Рішення не прийняте.</p>
<p>555. Не наполягає.</p>
<p>556. Не наполягає.</p>
<p>557. Не наполягає.</p>
<p>558. Не наполягає.</p>
<p>560. Не наполягає.</p>
<p>561. Не наполягає.</p>
<p>562. Не наполягає. Наполягає 562, будь ласка.</p>
<p>&nbsp;</p>
<p>12:51:30</p>
<p>ВЛАСЕНКО С.В.</p>
<p>Дякую, Андрію Володимировичу.</p>
<p>Насправді, правка 562 стосується такого дуже… такої дуже важливої стадії судового процесу, як оцінка доказів. На жаль, ми в господарському процесі&nbsp; маємо величезну з цим проблему за станом на сьогоднішній день, тому що просто нам механічно перенесли&nbsp; норму із діючого закону. Але&nbsp; це виглядає наступним чином: сторони подають якісь&nbsp; докази, суддя мовчить щодо цих доказів, навіть якщо вони, очевидно, є законними чи незаконними, не дає цим доказам жодної оцінки. Лише&nbsp; надає оцінку цим доказам&nbsp; в нарадчій кімнаті при постановленні відповідного судового рішення.</p>
<p>Є&nbsp; пропозиція трошки інша. Щоб сторони принаймні розуміли статус їхніх доказів, як їх бачить суддя, трошки змінити цю процедуру, надавши можливість суду&nbsp; здійснювати оцінку, скажімо так,&nbsp; умовно, публічно цих доказів. Це&nbsp; раз. А, по-друге, а, по-друге, для винесення рішення у суді&nbsp; повинна бути хоча би&nbsp; мінімальна сукупність&nbsp; доказів, які підтверджують те, що суддя…</p>
<p>&nbsp;</p>
<p>ГОЛОВУЮЧИЙ. Я ставлю на голосування поправку 562. Хто підтримує дану&nbsp; поправку, прошу проголосувати.</p>
<p>&nbsp;</p>
<p>12:52:56</p>
<p>За-42</p>
<p>Рішення не прийнято.</p>
<p>563. Не&nbsp; наполягає.</p>
<p>565. Не&nbsp; наполягає.</p>
<p>566. Не&nbsp; наполягає.</p>
<p>568. Не наполягає.</p>
<p>569. Наполягає. Будь ласка, Одарченко.</p>
<p>&nbsp;</p>
<p>12:53:09</p>
<p>ОДАРЧЕНКО Ю.В.</p>
<p>Шановні колеги, саме по собі запровадження свідків у&nbsp; господарському процесі є досить спірним кроком. Але тут запроваджуються ще й свідки, яких неможливо допитати. Згідно з цим новим кодексом свідки дають свої покази письмово, а&nbsp; викликати їх з засідання можна&nbsp; виключно з дозволу суду. Більшого поля для маніпуляцій, я це звертаюсь&nbsp; до наших глядачів, важко&nbsp; уявити. Пропонується установити, що сторона завжди має&nbsp; право викликати свідка для допиту, якщо має для&nbsp; цього хоча б одне запитання по суті справи. Інакше змагальність&nbsp; процесу забезпечена не буде, як можна захищатися від показів, які не можна перевірити, не задаючи свідку уточнюючі запитання? Виходить так, що зараз свідок дав письмові якісь пояснення і суд їх розглядає, не приймаючи, не вислухаючи сторін.</p>
<p>Шановні друзі, я прошу проголосувати за мою правку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ставлю на голосування правку 569. Хто її підтримує, прошу проголосувати. Комітет її відхилив. Будь ласка.</p>
<p>&nbsp;</p>
<p>12:54:35</p>
<p>За-37</p>
<p>І тепер 568. Власенко включіть мікрофон.</p>
<p>&nbsp;</p>
<p>12:54:40</p>
<p>ВЛАСЕНКО С.В.</p>
<p>Дякую, Андрію Володимировичу.</p>
<p>Насправді, ця правка містить декілька змін в ту процедуру, яка пропонується. Ну, по-перше, як пропонує комітет вирішити питання виклику свідків?&nbsp; Свідок викликається судом для допиту за ініціативою суду. При цьому абсолютно не зазначається, за який час повинен бути повідомлений, що він... що він... не грає ролі, мова іде про інше, мова іде про те, що свідок не&nbsp; повідомляється заздалегідь, що його викличуть. Тобто може бути ситуація, що свідку скажуть: ти сьогодні маєш бути в суді. Але бувають різні обставини, за яких свідок не може з'явитися в указаний термін. Що буде в цій ситуації? Тобто пропонується зазначити час, за який свідок попереджається, що його викликають в суд, це раз, бо це є дуже важливо, щоб не було зловживань. Ми знаємо, що зараз зловживання в нас відбуваються здебільшого по строках – не вчасно вручають повістки, невчасно викликають свідків і учасників процесу і так далі. Тому треба запровадити механізм, щоб не було тут зловживань жодних. Треба встановити термін, за який свідок повинен бути повідомлений, що йому треба з'явитися в суд і дати пояснення відповідні або бути допитаним в якості свідка. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на голосування поправку 568. Прошу проголосувати. Комітет&nbsp; її відхилив.</p>
<p>&nbsp;</p>
<p>12:56:04</p>
<p>За-41</p>
<p>Рішення не прийнято.</p>
<p>572. Не наполягає.</p>
<p>573. Не наполягає.</p>
<p>574. Не наполягає.</p>
<p>576. Не наполягає.</p>
<p>&nbsp;</p>
<p>ВЛАСЕНКО С.В. <i>(Не чути) </i></p>
<p>&nbsp;</p>
<p>ГОЛОВУЮЧИЙ. 576. Наполягає Власенко.</p>
<p>&nbsp;</p>
<p>12:56:13</p>
<p>ВЛАСЕНКО С.В.</p>
<p>Дякую. Правка 576 стосується наступного.</p>
<p>Що нам пропонують в комітеті? Нам пропонують написати наступне: "Учасник справи має право поставити в першій заяві по суті справи або в додатку до неї не більше 10 запитань іншому учаснику справи". А якщо справа складна, а якщо справа велика, а якщо справа стосується декількох, великої кількості епізодів спірних, – чому ми повинні обмежувати лише 10 запитаннями? Мені здається, що це виглядає дещо, ну, дещо штучно надуманим, а відтак це є штучне обмеження, чергове штучне обмеження прав учасників процесу. І логіка ця, чому саме 10, а чому не 15, не 20, не 100, мені абсолютно незрозуміло.</p>
<p>Я прошу проголосувати за поправку 576, яка прибирає це.</p>
<p>&nbsp;</p>
<p>ГОЛОВУЮЧИЙ. Ставлю на голосування поправку 576. Прошу визначитись. Комітет її відхилив. Голосуємо.</p>
<p>&nbsp;</p>
<p>12:57:27</p>
<p>За-44</p>
<p>Рішення не прийняте.</p>
<p>578. Не наполягає.</p>
<p>579… Наполягає 578, так? Будь ласка, Сидорович.</p>
<p>&nbsp;</p>
<p>12:57:35</p>
<p>СИДОРОВИЧ Р.М.</p>
<p>Шановний пане Голово, перш за все я просив би вас поставити на голосування 554 поправку, тому що ми проголосували за 553-ю, яка є аналогічна до 554-ої. Задня дотримання регламентної стенограми буде правильно, щоби ми її проголосували і прийняли процедурне рішення.</p>
<p>Моя правка 578 стосується аналогічного питання, яке піднімав мій колега Власенко. Я пропоную дещо простіший варіант, можливо, він знайде свою підтримку. Просто забрати слово "десять", тому що от зараз звертаюся до правників, які слухають нас, і цей нонсенс, що ми не можемо поставити навіть 11 запитань. Звичайно, що в кінцевому результаті правники на практиці будуть виходити з тої ситуації шляхом втиснення десяти запитань в одне, що в результаті призведе до ускладнення процесу, в кінцевому результаті – до більшого хаосу. І абсолютно очевидно, що потрібно забрати оце от штучне обмеження, яке насправді не має за собою і не може мати за собою жодної логіки. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, я першим ставлю на голосування підтвердження 554. Комітет її підтримав. Прошу проголосувати.</p>
<p>Комітет її підтримав. Комітет просить підтримати.</p>
<p>&nbsp;</p>
<p>12:59:00</p>
<p>За-46</p>
<p>І наступна, ставлю 578. Комітет її відхилив. Сидорович просить її підтримати. Хто підтримує, прошу визначатись.</p>
<p>&nbsp;</p>
<p>12:59:22</p>
<p>За-50</p>
<p>Рішення не прийняте.</p>
<p>580. Не наполягає.</p>
<p>581. Не наполягає.</p>
<p>583. Не наполягає.</p>
<p>584.</p>
<p>Колеги, я зараз дам слово, перед тим зроблю повідомлення.</p>
<p>Перше повідомлення. 100 правок – півгодини. Для того… 100 правок&nbsp; - півгодини. Щоб взяти калькулятор і порахувати собі, ну, скільки може іти розгляд законопроекту. Ми щойно пройшли 100 правок за півгодини. Це просто для загального розуміння процесів.</p>
<p>Наступне. На записи сьогодні розпочнеться о 13.15 і буде тривати годину, як це і передбачено Регламентом, від 13.15 до 14.15. Тому кожен, хто хоче записатись на виступ, о 13.15 відбудеться запис на виступ.</p>
<p>А зараз я надаю слово для зачитання поправки 584, Власенко. Будь ласка.</p>
<p>&nbsp;</p>
<p>13:00:17</p>
<p>ВЛАСЕНКО С.В.</p>
<p>Дякую, Андрію Володимировичу.</p>
<p>Насправді, поправка 584-а стосується того, що&nbsp; якщо один із учасників відмовляється відповідати на питання, ну, він, по-перше, повинен аргументувати свою відмову, чому він відмовляється відповідати на питання. І, мені здається, що така відмова повинна бути письмовою. Тому що насправді відповідь на запитання під час, після дачі пояснень є одним із джерел, одним із джерел доказів.</p>
<p>Ще раз я підкреслюю. Тому в цій ситуації мені здається, що треба забезпечити саме таку процедуру.&nbsp; Дякую.</p>
<p align=center>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ.&nbsp; Голосуємо поправку 584.</p>
<p>&nbsp;</p>
<p>13:01:17</p>
<p>За-40</p>
<p>&nbsp;</p>
<p>13:01:20</p>
<p>ГОЛОВУЮЧИЙ.&nbsp; 585-а, Власенко. Наполягаєте?</p>
<p>Шановні колеги, 585 поправка Власенка. Шановний голова комітету, не заважайте оголошувати поправки.</p>
<p>&nbsp;</p>
<p>13:01:25</p>
<p>ВЛАСЕНКО С.В.</p>
<p>Дякую, Ірина Володимирівна. Я погоджуюсь з вами, що голова комітету нам заважає працювати. Це мудре рішення, це мудра ваша сентенція, яку я повністю підтримую. Да, ну, заважає голова комітету нам працювати над цим законопроектом.</p>
<p>Я ще раз повертаюсь. 585 поправка знову стосується цього славнозвісного десяти обмежень в десять запитань, які з'явились не відомо звідки, невідомо як і невідомо, чому саме десять. Це виглядає, я повністю погоджуюсь з колегою Сидоровичем, що, звичайно, юристи будуть викручуватися. В десять питань фактичних будуть впихувати 20, 30 і 40 питань. І немає жодної проблеми сформулювати одне питання, яке буде містити по суті в собі три питання.</p>
<p>Але це штучні обмеження, які направлені лише на обмеження, вибачте за певну тавтологію, прав учасників процесу. Це штучні речі, які не треба вводити в ці кодекси. Дякую. Прошу підтримати поправку.</p>
<p>&nbsp;</p>
<p>ГОЛОВУЮЧИЙ.&nbsp; Голосуємо 585 поправку.</p>
<p>&nbsp;</p>
<p>13:02:42</p>
<p>За-45</p>
<p>591-а. Ми, якщо в цілому, я зараз зачитаю, ще дійдемо до 4700-ї поправки, пані Тетяно, і будемо голосувати в цілому. Нема питань.</p>
<p>591 поправка. Одарченку, будь ласка, мікрофон.</p>
<p>&nbsp;</p>
<p>13:02:57</p>
<p>ОДАРЧЕНКО Ю.В.</p>
<p>Юрій Одарченко, "Батьківщина".</p>
<p>Шановні колеги, на даний час сторона зобов'язана надати суду оригінал письмового доказу. Тут же ви пропонуєте правило, відповідно до якого суду будуть надаватись лише копії. Оригінали можуть витребуватись лише, якщо суд вирішить, що це є необхідним.</p>
<p>Знову ж таки обмежуються можливості сторін доводити свою правоту та застосовувати, спростовувати докази опонентів. Збільшується можливість судді зловживати своїми повноваженнями.</p>
<p>Тому пропонується залишити існуючу норму. Оригінали доказів завжди витребуються, якщо цього бажає будь-яка сторона. Я хотів би, щоб голова комітету пояснив, навіщо вони запроваджують таку новелу і руйнують раніше, ну на мій погляд, достатньо стрункий порядок витребування доказів.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Голосуємо, будь ласка, 591 поправку.</p>
<p>&nbsp;</p>
<p>13:04:16</p>
<p>За-36</p>
<p>594, 597, 598 поправки, автори не наполягають, бо їх немає, так само як і 601 поправка, щоб ми потім не повертались до цих поправок.</p>
<p>602-а, Журжій. Не наполягає теж. Йдемо далі, далі, далі, далі.</p>
<p>Яка?</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Ні, до 2015-ї ми ще не дійшли, навіть до 600-ї не дійшли.</p>
<p>621-а. Одарченко, будь ласка, мікрофон.</p>
<p>&nbsp;</p>
<p>13:04:50</p>
<p>ОДАРЧЕНКО Ю.В.</p>
<p>Юрій Одарченко, "Батьківщина".</p>
<p>Шановні колеги, це ще одна правка, яка стосується так званих експертів з правових питань. Я наголошую, що такі експерти найчастіше застосовувалися у середні віки, коли суддя часто не був юристом і йому потрібна була допомога для того, щоб знати, а що, власне, записано у тому законі, на якій посилаються сторони. Судді купували посади або отримували їх разом із титулом, а тому правознавці надавали суду допомогу у розумінні законів. Але я маю надію, що у нас у суді будуть судді професійними, чи, можливо, ви їх теж за гроші набираєте, я не знаю логіки, навіщо оці експерти, а тому їм ця допомога як експертів буде просто непотрібна. Тому пропоную розділ про експертів галузі права виключити. Прошу підтримати мою правку.</p>
<p>&nbsp;</p>
<p>ГОЛОВУЮЧИЙ. Голосуємо 621 поправку.</p>
<p>&nbsp;</p>
<p>13:06:07</p>
<p>За-38</p>
<p>623-а. Власенко, будь ласка.</p>
<p>&nbsp;</p>
<p>13:06:10</p>
<p>ВЛАСЕНКО С.В.</p>
<p>Дякую, Ірина Володимирівна. Я погоджуюся з колегою Одарченком про те, що за станом на сьогоднішній день експертом є особа, яка має спеціальні знання, якими не володіє суддя. Якщо у нас в минулий раз коментував голова комітету і сказав, що експертами в галузі права будуть якісь унікальні правники, які знають концепції юридичні, яких не знає суддя. Якщо ви набираєте суддів, які не знають у вас юридичних концепцій, то звільняйте їх&nbsp; з роботи. Вони не повинні бути суддями. А відтак не може бути жодних експертів у галузі права. Не може бути. Єдиним експертом в галузі права в судовому процесі є сам суддя, який на те і поставлений державою, щоб вирішити судовий спір, базуючись на своїх юридичних знаннях і власному юридичному переконанні. І не повинно бути в галузі господарського права жодних прогалин в знаннях судді. Він для того і є суддя. Проводьте атестацію, перекваліфікацію, все що завгодно.</p>
<p>Тому говорити про існування такого інституту, як…</p>
<p>&nbsp;</p>
<p>ГОЛОВУЮЧИЙ.&nbsp; Голосуємо цю поправку.</p>
<p>&nbsp;</p>
<p>13:07:33</p>
<p>За-39</p>
<p>Наступна 630, Одарченко. Не наполягає.&nbsp; Наполягає.</p>
<p>Будь ласка.</p>
<p>&nbsp;</p>
<p>13:07:39</p>
<p>ОДАРЧЕНКО Ю.В.</p>
<p>Наполягаю. Шановні колеги.&nbsp; Оскільки зал не підтримує нашої правки, і виглядає так, що ви вже підтримали експертів галузі права, то пропоную хоча б не приймати їх у настільки ганебному вигляді. Ви пропонуєте призначати експертизу з метою&nbsp; визначення аналогії закону та аналогії права.</p>
<p>Вибачте, це взагалі абсурдна ситуація, коли експерт вирішує такі питання. Тому пропоную вилучити положення про експертизу аналогії закону та права, а залишити експерту лише звичаї ділового обороту. Для прикладу, такі експертизи можливі під час морських спорів, оскільки звичай ділового обороту в морських справах, є важливим джерелом права.</p>
<p>Шановний голова комітету, саме на цьому наголошує і Головне експертне управління. Є там відомі правознавці, які переймаються тим, що руйнується законодавство в судочинстві, тому вони категорично проти…</p>
<p>&nbsp;</p>
<p>ГОЛОВУЮЧИЙ. Голосуємо цю поправку, прошу.</p>
<p>&nbsp;</p>
<p>13:09:02</p>
<p>За-37</p>
<p>Наступна, 647-а, Одарченко. Будь ласка.</p>
<p>&nbsp;</p>
<p>13:09:07</p>
<p>ОДАРЧЕНКО Ю.В.</p>
<p>Шановні колеги!</p>
<p>Юрій Одарченко, "Батьківщина".</p>
<p>Шановні колеги! Пропонуємо ліквідувати монополію "Укрпошти" при відправленні листів у суди. Всім відоме правило, якщо ви вчасно здали листа на пошту, то коли б він не дійшов до суду, документ вважається поданим вчасно. Але, якщо ви подали документ не в пошту, а в кур'єрську службу доставки, така ситуація стає дещо іншою. Тому я пропоную зазначити, що документ може бути зданий як на пошту, так в&nbsp; кур'єрську службу, наприклад до "Нової пошти", і документи будуть вважати поданими в день їх подачі кур'єру.</p>
<p>&nbsp;</p>
<p>ГОЛОВУЮЧИЙ. Голосуємо, будь ласка, цю поправку, без реклами тільки. Будь ласка, давайте, голосуємо.</p>
<p>&nbsp;</p>
<p>13:10:08</p>
<p>За-38</p>
<p>Наступна поправка.</p>
<p>Пані Шкрум, ви не наполягаєте, 658-а?</p>
<p>Наступна, 660-а, Одарченко. Мікрофон, будь ласка, ввімкніть.</p>
<p>&nbsp;</p>
<p>13:10:19</p>
<p>ОДАРЧЕНКО Ю.В.</p>
<p>Пані Ірино, в мене ще 649 правка, я хочу її запропонувати депутатам і прохати її підтримати, я прошу надати мені час для її оголошення. 649.</p>
<p>&nbsp;</p>
<p>ГОЛОВУЮЧИЙ. Оголошуйте, давайте.</p>
<p>&nbsp;</p>
<p>ОДАРЧЕНКО Ю.В. Хвилину дайте мені, бо ви сказали 660.</p>
<p>&nbsp;</p>
<p>ГОЛОВУЮЧИЙ. От ви 18 секунд витратили на це. Зараз давайте 649 поправка і потім – 660.</p>
<p>&nbsp;</p>
<p>13:10:54</p>
<p>ОДАРЧЕНКО Ю.В.</p>
<p>Прошу відлік спочатку. Дякую.</p>
<p>Юрій Одарченко, "Батьківщина". Шановні колеги, жорстка вимога статті 121 про те, що сторони мають отримати повістку за 5 днів до засідання, може призвести&nbsp; до несподіваних наслідків. Наприклад, суд втрачає право оголосити перерву із сьогодні на завтра, якщо попередити за п'ять днів сторони він не зможе. На практиці судді можуть відкладати засідання на один день, щоб отримати якийсь один додатковий доказ. Дати стороні час підготувався для дебатів&nbsp; тощо.</p>
<p>Тому я пропоную зазначити, якщо в засіданні присутні всі учасники справи і вони попереджаються про наступне засідання безпосередньо, то норма п'ять днів не застосовується. Я прошу прокоментувати голову комітету, чому така абсолютно логічна правка вона була не підтримана вами, в чім справа? Прокоментуйте, пане Руслан.</p>
<p>&nbsp;</p>
<p>ГОЛОВУЮЧИЙ. Голосуємо, будь ласка,&nbsp; 649 поправку, на вимогу автора.</p>
<p>&nbsp;</p>
<p>13:12:11</p>
<p>За-29</p>
<p>660 поправка, Одарченка, будь ласка, мікрофон.</p>
<p>&nbsp;</p>
<p>13:12:15</p>
<p>ОДАРЧЕНКО Ю.В.</p>
<p>Дякую. Юрій Одарченко, "Батьківщина".</p>
<p>Шановні колеги, ви пропонуєте розміщувати оголошення про виклик сторін, місцезнаходження яких невідомо на веб-сайті. Пропонується додати, що такий веб-сайт повинен мати пошукову систему, інакше серед сотень оголошень неможливо буде знайти потрібне. Співробітник компанії повинен мати змогу один раз на тиждень зайти на сайт і подивитися всі оголошення, які є щодо цієї фірми. Як переглядаючи сотні сторінок майже ідентичних текстів, можна знайти це оголошення? В іншому випадку ці оголошення будуть просто способом вирішувати справи без відповідачів, що за новим кодексом означає автоматичний програм позивача. До речі, науково-експертне управління серйозно критикує цю норму закону називаючи її незаконною і не правильною, прошу поставити…</p>
<p>&nbsp;</p>
<p>ГОЛОВУЮЧИЙ.&nbsp; Голосуємо, будь ласка,&nbsp; цю поправку, колеги.</p>
<p>&nbsp;</p>
<p>13:13:38</p>
<p>За-32</p>
<p>664 поправка, Одарченко. Будь ласка.</p>
<p>Я вже оголосила. Потім я вам передам слово.&nbsp; 664-а.</p>
<p>&nbsp;</p>
<p>13:13:42</p>
<p>ОДАРЧЕНКО Ю.В.</p>
<p>Дякую. Юрій Одарченко. Шановні колеги, цей кодекс орієнтований на те, що судиться зможуть лише дуже&nbsp; забезпечені люди&nbsp; та великі підприємства. Майже за все в ньому&nbsp; необхідно платити. Платити треба навіть&nbsp; за витребування доказів, тобто за те, щоб суд виніс ухвалу про зобов'язання особи подати до суду документи. Пропонуємо вилучити цю норму. В іншому випадку виходить, що якщо проти вас судиться&nbsp; велика корпорація і вам для&nbsp; захисту потрібні документи цієї корпорації, а у вас немає грошей, то ви програєте, бо&nbsp; суд буде вимагати оплатити навіть те, що ви просите у свого противника документи. Тому я&nbsp; прошу залишити хоча б витребування документів безкоштовно.</p>
<p>Взагалі це ганьба. Цей законопроект він робить&nbsp; недоступним&nbsp; судочинство, бо буквально за все треба платити. Можливо, там&nbsp; за посади треба платити і тому експерти…</p>
<p>&nbsp;</p>
<p>ГОЛОВУЮЧИЙ. Голосуємо, будь ласка, цю поправку.</p>
<p>&nbsp;</p>
<p>13:15:04</p>
<p>За-43</p>
<p>662-а, народний депутат Шкрум. Це остання на сьогодні буде&nbsp; поправка, і потім&nbsp; ми переходимо до рубрики "Різне".</p>
<p>Прошу, пані Шкрум.</p>
<p>&nbsp;</p>
<p>13:15:09</p>
<p>ШКРУМ А.І.</p>
<p>Шкрум Альона, фракція "Батьківщина".</p>
<p>Колеги, я&nbsp; не наполягаю на&nbsp; 662-й, але&nbsp; наполягаю на&nbsp; 658-й і ще раз хочу пояснити, чому це важливо.</p>
<p>Колеги, на сьогодні говориться в редакції комітету, що&nbsp; відповідач, раз&nbsp; зареєстровано місце проживання перебування або місце роботи якого невідомо, дійсно, буде викликатися в&nbsp; суд через оголошення на офіційному веб-порталі судової влади&nbsp; України.</p>
<p>По-перше, я хочу запитати, хто з колег знає, як називається&nbsp; і яка адреса веб-порталу судової влади України, як часто ви його перевіряєте. І я думаю,&nbsp;&nbsp; що це абсолютно неприпустима історія, коли у нас існує&nbsp; 1 мільйон 700 тисяч, як мінімум, переселенців, у яких, дійсно, може&nbsp; бути невідоме теперішнє місце перебування, якщо вони ще не встигли&nbsp; зареєструватися, у яких може бути невідоме місце роботи, якщо вони працюють, наприклад, неофіційно або&nbsp; зараз не працюють, і це теж можливо в період&nbsp; нашої стогнації економіки, і тоді вони змушені будуть весь час перевіряти через веб-сайт, через веб-портал судової гілки влади, чи не є вони відповідачами по якійсь справі. Я на робочій групі була присутня, обговорювала це питання і просила комітет сказати, що ми мусимо на якийсь період за...</p>
<p>&nbsp;</p>
<p>ГОЛОВУЮЧИЙ.&nbsp; На вимогу автора поправки голосуємо спочатку 658-у, потім&nbsp; 662-у, і на цьому ми зупиняємося на сьогодні.</p>
<p>Колеги, 658-а. Прошу голосувати.</p>
<p>&nbsp;</p>
<p>13:16:44</p>
<p>За-49</p>
<p>662-а тепер, прошу голосувати.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Ну, уже оголосила. Я чула, я дуже уважно слухаю все.</p>
<p>&nbsp;</p>
<p>13:17:02</p>
<p>За-50</p>
<p>Під стенограму я фіксую, що ми зупинилися на поправці 665, саме з неї ми розпочнемо наступний сесійний тиждень.</p>
<p>І зараз, згідно Регламенту, ми розпочинаємо запис для виступів депутатів в рубриці "Різне". Виступи триватимуть рівно одну годину до другої години тоді 17 хвилин.</p>
<p>Дякуємо вам, шановний голова комітету. До зустрічі на цій трибуні&nbsp; наступного сесійного тижня. І я прошу колег, які бажають виступити в рубриці "різне", записатися.</p>
<p>Будь ласка, пані Альона Шкрум, я прошу вас до виступу. <i>(Шум&nbsp; в залі)</i> Прошу вивести список на екран. Ну, починаємо все з пані Альони Шкрум і потім – Галасюк. Зараз, шановний...</p>
<p>Будь ласка, пані Шкрум.</p>
<p>&nbsp;</p>
<p>13:18:27</p>
<p>ШКРУМ А.І.</p>
<p>Шкрум Альона. Шкрум Альона, фракція "Батьківщина".</p>
<p>Колеги, я сьогодні &nbsp;хочу поговорити про одну з найважливіших реформ, яка мала відбуватися в нашій державі, це про судову реформу.</p>
<p>Ви знаєте, на жаль, мабуть, що зараз рівень довіри до судів надзвичайно низький, нижче, ніж до будь-якого органу державної влади України. За статистикою, міжнародною в тому числі, українці більше, більша кількість українців вірить у життя на Марсі, ніж у чесний незалежний суд на території Української держави. І, на жаль, ті питання, які ми сьогодні розглядаємо в парламенті, це незаконно прийнятий Закон "Про Конституційний Суд" і формування Конституційного Суду; і найбільший законопроект в історії української держави і, мабуть, в історії світу, це законопроект про зміни до кодексів процесуальних, які сьогодні розглядаються у Верховній Раді, які будуть розглядатися наступний тиждень. Вони лише більше ганьблять фактично судову систему, і лише зменшують довіру до судів і до судової системи.</p>
<p>На жаль, Президент обіцяв нам реформу судової системи, але той Закон "Про Конституційний Суд", який прийняв цей парламент, і який незаконно був підписаний, на жаль, паном спікером і Президентом України, віддаляє нас від нормального діючого Конституційного Суду, до якого мусить бути найбільша, найвища довіра у державі. І ті кодекси, які ми розглядали в тому числі сьогодні, також віддаляють нас від публічного процесу судового засідання, яке нам було обіцяно. І я хочу пояснити, чому.</p>
<p>Перш за все, сьогодні в Раді розглядається зміна до 7 кодексів одночасно, створюються 3 нові кодекси одночасно і пишеться нова редакція, і також зміни до 18 інших законів України. Замість того, щоб розділити ці кодекси і ці зміни, і проговорювати кожен окремо з величезною кількістю зауважень науково-експертного управління Верховної Ради, юридичного департаменту Верховної Ради, ми розглядаємо все в залі напівпустому, де жодна поправка не приймається, до жодної поправки не дослухається, на жаль, так звана коаліція, і яка руйнує навіть ту судову систему, і навіть ті публічні зараз судові засідання і гарантії публічного засідання, які є.</p>
<p>Насправді в законі про справедливий суд, який ми з вами голосували декілька років тому, і який обіцяв нам від імені Президента, запустити судову реформу і зробити публічний, відкритий гарантований справедливий, чесний суд, цього не сталося. Але принаймні суд був гарантований як публічний процес.</p>
<p>Тут же в цих кодексах, які ми сьогодні розглядаємо в Раді, і які по поправках ми йдемо, руйнується публічність судового засідання. Суддя зможе сам забороняти відеотрансляцію, аудіотрансляцію, інтернет-трансляцію судового засідання, зможе забороняти журналістам&nbsp; відкривати судове засідання, якщо він буде оціночно вважати, що вони йому заважають або що трансляція йому заважає.</p>
<p>Крім того, цим кодексом буде пропонуватися створити 9 тисяч конституційних судів в Україні, тому що кожен суд –&nbsp; господарський, цивільний та інший –&nbsp; зможе бачити, чи суперечить, чи не суперечить закон Конституції. І кожен суддя, якщо буде вважати, що будь-який закон суперечить…</p>
<p>&nbsp;</p>
<p>ГОЛОВУЮЧИЙ.&nbsp; Сьогодні ажіотаж, я нікому не дам ні секунди. Не ображайтеся. Ні.</p>
<p>Будь ласка, Олег Ляшко.</p>
<p>Я буду до всіх рівно, рівно 3 хвилини.&nbsp; Будь ласка. Ви ж бачите, що дуже багато бажаючих виступити.</p>
<p>&nbsp;</p>
<p>13:21:50</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Сьогодні міністр соціальної політики пан Рева дуже детально розказував про план урядової пенсійної реформи. Ключове, що ми почули з цього виступу, це оптимізація видатків бюджету Пенсійного фонду. Уряд планує зробити цю оптимізацію за рахунок зменшення українців, які мають право на отримання пенсії.</p>
<p>Позиція команди Радикальної партії протилежна. Ми, безумовно, усвідомлюємо необхідність проведення пенсійної реформи. Адже ті копійчані пенсії, які отримують мільйони українців, все життя важко пропрацювавши, це є абсолютна несправедливість. Але брати, робити вигляд, що пенсійна реформа – це лише зменшення чисельності людей, які отримують пенсію, це обманювати українців. Тому що реальна пенсійна реформа – це створення нових робочих місць для того, щоб було більше доходів до бюджету Пенсійного фонду.</p>
<p>І наша команд, коли уряд пропонує зменшити кількість людей, які мають право на отримання пенсій, наша команда пропонує протилежне –&nbsp; це піднімати заробітні плати, чим більша зарплата у працюючої людини,<i> </i>тим більшу пенсію вона матиме. Тому що без підвищення заробітних плат немає значення,&nbsp; в скільки років ти виходиш на пенсію, немає значення, який в тебе страховий стаж на отримання пенсії. Коли у тебе була мінімальна зарплата, у тебе буде точно така мінімальна пенсія, тому що ти на більшу не заробив. Для того, щоб була більша пенсія, вихід один: піднімати не пенсійний вік, піднімати не страховий стаж, а піднімати заробітні плати.</p>
<p>І з цією метою наша команда зареєструвала законопроект, який передбачає встановлення з 1 жовтня мінімальної заробітної плати 5 тисяч гривень на місяць. Щоб люди легально отримували заробітну плату. Тому що, коли нелегально йде зарплата в конвертах, коли немає запису в трудовій книжці, потім не буде пенсії. Тобто фактично українців обкрадають, забираючи їх право на достойну старість і достойну пенсію.</p>
<p>Ми вимагаємо від уряду підтримати наш законопроект і від парламентської більшості і встановити мінімальну зарплату 5 тисяч гривень на місяць. Чотири мільйони людей в Україні отримують мінімальну зарплату. Перед канікулами парламент проголосував і на мільярд гривень підняли зарплати прокурорам. Роботягам зарплати не піднімають! Прокурорам мільярд гривень із бюджету найшли.</p>
<p>Яку державу будуємо? Треба не прокурорам і суддям піднімати зарплати. Хоча, безумовно, і тим, хто є чесні, повинні отримувати нормальну зарплату. Але в першу чергу зарплату треба піднімати робочим людям, щоб їх за що було годувати свою сім'ю і щоб у них була достойна пенсія.</p>
<p>Чому ми наполягаємо на підвищенні зарплати? Тому що підвищення вдвічі до трьох двісті зарплати дало додатково 12 мільярдів гривень до бюджету Пенсійного фонду. Отже, нормальні пенсії українці отримувати лише тоді будуть, коли у них будуть високі достойні зарплати. Це є політика Радикальної партії.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Войціцька. І потім –&nbsp; Бабак. Прошу, пані Войціцька.</p>
<p>&nbsp;</p>
<p>13:24:59</p>
<p>ВОЙЦІЦЬКА В.М.</p>
<p>Дати Єгору Соболєву.</p>
<p>&nbsp;</p>
<p>ГОЛОВУЮЧИЙ. Будь ласка, Соболєв.</p>
<p>&nbsp;</p>
<p>13:25:18</p>
<p>СОБОЛЄВ Є.В.</p>
<p>Я в ці вихідні, як і багато інших людей, не буду разом з рідними, я поїду на кордон України з Польщею зустрічати Міхеіла Саакашвілі.</p>
<p>Я хочу сказати, що я, як і вся "Самопоміч" і багато інших людей, виступають за непорушність українських кордонів під час війни за незалежність. Я впевнений, у Міхеіла Саакашвілі така сама позиція.</p>
<p>Але давайте будемо чесними перед собою. Міхеіла Саакашвілі позбавили громадянства не за те, що він грузин, і не за те, що&nbsp; він становить загрозу нашій національній безпеці. Вчора Президент України під час&nbsp; звернення до парламенту згадував, як Росія першою атакувала Грузію, і що&nbsp; тоді в Україні не знайшлося мужності і розуміння у топ-посадовців засудити це рішення. Мені хотілося спитати Президента під час цих слів, а що нинішня Україна з ним на чолі робить з Президентом Грузії, який тоді встав&nbsp; проти російської агресії і боровся до кінця?</p>
<p>Правда про Міхеіла Саакашвілі полягає в тому, що національність, громадянство тут взагалі ні до чого. Його переслідують так само, як переслідують Дмитра Булаха –&nbsp; українця, Харків'янина, антикорупційного активіста, якого звірячі побили минулого тижня. Його переслідують так само, як&nbsp; українських добровольців, українців, які першими вийшли на захист незалежності. Яких зараз прямо на кордоні ганяють аваківці, добре екіпіровані, добре озброєнні, без будь-яких прав і причин. Просто шукаючи в них вибухівку. У тих самих людей, Андрію, з якими ти був в Іловайську, у тих самих людей, які першими вийшли на захист незалежності.</p>
<p>Якщо ми говоримо про&nbsp; національності, я би хотів, щоб ми подивилися на цю історію з іншого боку. Вірмени, грузини, білоруси, євреї, багато інших народів приїхали до нас допомагати виборювати нашу свободу і незалежність на Євромайдані&nbsp; після підступного нападу російських військ. Ми тоді вітали їм, ми дякували їм, а сьогодні ми ходимо в суди, де вирішується депортація цих людей, добровольців, які приїхали захищати нашу з ними свободу.</p>
<p>Я поїду на кордон разом з іншими людьми, щоб показати, що Україна –&nbsp; це не лише країна корумпованих чиновників, які граються зі святим поняттям громадянство. Україна – це країна вільних і гідних людей.</p>
<p>&nbsp;</p>
<p>ГОЛОВУЮЧИЙ. Наступна, будь ласка, Бабак.</p>
<p>Я, єдине хочу зразу наголосити, виступи тривають рівно до 14:17. Крапка.</p>
<p>Будь ласка, пані Бабак.</p>
<p>&nbsp;</p>
<p>13:28:43</p>
<p>БАБАК А.В.</p>
<p>Шановні колеги! "Об'єднання&nbsp; "Самопоміч" з оптимізмом дивиться на те, що ми будемо з вами скоро впроваджувати серйозні реформи в Україні, яких чекає кожен українець. Це і пенсійна реформа, і охорони здоров'я, і освітня реформа. Водночас… <i>(Шум у залі)</i></p>
<p>&nbsp;Можливо, ви якось зупините от це?</p>
<p>&nbsp;</p>
<p>ГОЛОВУЮЧИЙ. Шановні колеги, зараз виступає наша шановна колега пані Бабак. Я зараз можу завершити сесію, якщо буде безлад в залі, засідання сьогоднішнє сесійне. Я цього не хочу робити, дуже багато людей записалися на виступ. Тому я прошу зараз надати право законне народному депутату пані Бабак виступити, 3 хвилини, будь ласка. А час інших виступаючих в цей час "тікає", бо ми виступаємо рівно до 14:17.</p>
<p>Прошу.</p>
<p>&nbsp;</p>
<p>13:29:39</p>
<p>БАБАК А.В.</p>
<p>Шановні колеги! "Об'єднання "Самопоміч" з оптимізмом дивиться на впровадження скоро реформ, яких очікує кожен українець, пенсійної реформи, охорони здоров'я, освітньої реформи. І я думаю, що ми всі підтримаємо прийняття законів, які будуть запропоновані цьому парламенту.</p>
<p>Водночас, ми з абсолютним сумом дивимось на впровадження реформи в секторі газу. Вчергове "Нафтогаз України" перед початком опалювального сезону починає робити речі, які є неприпустимими в країні, яка йде шляхом реформ в сфері, в енергетичній сфері.</p>
<p>Сьогодні до вас всіх як до мажоритарних депутатів&nbsp; почнуть звертатись органи місцевого самоврядування і наголошувати на тому, що безпрецедентна відбулась ситуація в цьому розі з підписанням договорів на постачання газу між "Нафтогазом України" і "Теплоенерго". Що відбувається? "Нафтогаз" вже навіть не направляє шаблони договорів на підписання, вони сканують їх і кажуть, підпишіть все те, що ми вам направили, абсолютно відступаючи від примірного договору, який затверджений Кабінетом Міністрів, знову нараховуючи подвійні штрафні санкції… в подвійному розмірі облікові ставки НБУ нараховують штрафи на субсидії, які заборгувала держава в перерахуванні. І просто ультимативно говорять про те, що якщо ви зараз не підпишете, ви газ, який почнете споживати для початку опалювального сезону, будете сплачувати в подвійному розмірі, тому що це буде несанкціонований відбір.</p>
<p>Ми сьогодні з цієї трибуни як "Об'єднання "Самопоміч" звертаємося до єдиного органу, який ще взмозі реагувати на "Нафтогаз України", який зловживає своїм монопольним становищем, це Антимонопольний комітет України. Просимо дати критичну оцінку договорам і тій процедурі,&nbsp; яку сьогодні нав'язує "Нафтогаз України" всім підприємствам сфери теплопостачання до підписання в цьому опалювальному сезоні.</p>
<p>А також ми звертаємося до вас, шановні народні депутати,&nbsp; підтримати законопроект про житлово-комунальні послуги, який буде в порядку денному на наступному тижні, тому що в цьому ми затрималися через кодекси. Сьогодні жоден орган місцевого самоврядування не може укласти договори на управління, тому що немає Закону про ЖКП. Сьогодні підприємства не можуть працювати, тому що відбувся колапс між Законом про комерційний облік води і тепла і діючим Законом про ЖКП. Друзі, ми мусимо прибрати неузгодженості законодавства в житлово-комунальній сфері, усунути все, що відбувається негативного, і почати нормальні діючі, нехаотичні реформи в житлово-комунальній сфері.</p>
<p>Закон про житлово-комунальні послуги 1581-д очікують всі органи місцевого самоврядування, всі комунальні підприємства, а також всі споживачі, які хочуть розуміти…</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановна колега.</p>
<p>Будь ласка,&nbsp; Андрій Лозовой, прошу вас до слова, і потім –&nbsp; Острікова.</p>
<p>Андрій Лозовой.</p>
<p>&nbsp;</p>
<p>13:33:03</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка. Колись один мудрий чоловік сказав, що якщо в Україні створити міністерство яблук, то через якийсь час яблук і яблуньок у нашій країні не залишиться.</p>
<p>На жаль, якщо подивитися на те, що сьогодні відбувається з Міністерством культури, то воно діє згідно такої ж логіки. Українці – це велика кінематографічна нація. Ми дали світу Сергія Параджанова, Юрія Іллєнка, Кіру Муратову, Віктора Греся та ще сотні талановитих режисерів, акторів, сценаристів.</p>
<p>Що сьогодні відбувається з кінематографічною галуззю? Ми, український парламент, за найактивнішої підтримки Радикальної партії нарешті підтримали Закон "Про державну підтримку кінематографії", виділили більш-менш нормальні відносно минулих років кошти.</p>
<p>А що сьогодні робить наш уряд? Уряд за поданням (я наголошую, запам'ятайте це прізвище), за ініціативою заступника міністра культури Тамари Мазур, яка до призначення на цю посаду жодного дня не працювала в галузі, яка, 2 місяці пропрацювавши заступником міністра культури, отримала з якихось невідомих заслуг звання "Заслуженого юриста України", з її подачі зараз намагаються приватизувати Кіностудію імені Олександра Довженка, ряд інших кіностудій, у тому числі 85-річну легендарну "Укркінохроніку". Вдумайтесь, шановні колеги!</p>
<p>Я називав вже імена українських геніїв, але головний наш класик – Олександр Петрович Довженко, який не менш значимий в історії світового кінематографу ніж Федеріко Фелліні. Сьогодні ця студія, яка з 1957 року носить його ім'я, студія, де були зняті геніальні фільми його ж Довженка, Юрія Іллєнка, Леоніда Бикова, зараз її намагаються приватизувати і просто вкрасти в українського народу так, як це уже зробили з Одеською кіностудію. Це також робить там заступник міністра культури Тамара Мазур. Коли нам говорять, що це нерентабельно, є абсолютно протилежний приклад, студія Чинечитта в Італії, де знаменитий павільйон Фелліні. Вона приносить неймовірні прибутки в бюджет, тому що держава нею займається, а у нас все хочуть продати. Так само з подачі пані Мазур був військовий, нефахова в галузі людина. Пан Рудник призначений директором заповідника "Києво-Печерська лавра". І зараз фактично відбуваються такі процеси в Лаврі, що вона може випасти з списку ЮНЕСКО. І зараз Лавра, яка має належати українцям, просто перетвориться в приватний бізнес. Ми повинні навести порядок в культурі.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується пані Острікова, народний депутат. І потім – народний депутат Галасюк.</p>
<p>Прошу.</p>
<p>&nbsp;</p>
<p>13:36:26</p>
<p>ОСТРІКОВА Т.Г.</p>
<p>Доброго дня, шановні колеги!&nbsp; Шановні платники податків, хочу сьогодні звернутися до вас, адже два місяця в нас діє автоматизована система зупинки реєстрації податкових накладних. І, можна сказати, настав час підбити перші підсумки роботи цієї системи.</p>
<p>З емоційного. Бухгалтери все літо вішалися, плакали, дзвонили до нас, оббивали пороги комітету. Ми на комітеті бачимо, що вони плачуть, що вони кричать, тому що просто неможливо подати в електронній формі величезний обсяг документів через електронний кабінет платника податків, просто програма, технічний комплекс не справляється, і відповідно податкова накладна заблокована, покупець не отримає права на податковий кредит, починає шукати іншого постачальника, робота підприємства заблокована. Таким чином перші наслідки роботи системи зупинки показали, що система не завжди працює коректно. Критерії ризику Міністерством фінансів прописані абсолютно не те, що недосконало, а прописані недолуго. Неналежно працює апаратно-програмний комплекс Державної фіскальної служби. Тому бухгалтери і працівники підприємств значну частину робочого часу витрачають спочатку на реєстрацію податкової накладної, а якщо вона, не дай Бог, заблокована, то місяці витрачаються на розблокування цієї податкової накладної і відповідно на отримання права на податковий кредит у покупця.</p>
<p>Найгірше – це те, що згідно Податкового кодексу строк на розблокування комісією податкової накладної 5 днів. Насправді, до нас на комітет в середу приходили бухгалтери, які документально&nbsp; показували те, що досі залишаються заблокованими податкові накладні, які зареєстровані... намагалися вони зареєструвати в червні, в&nbsp; липні, в той час, коли закон встановлює п'ятиденний строк.</p>
<p>Що ж Міністерство фінансів нам на це каже? А Міністерство фінансів нам доповідає, що система працює нормально, виявляється, тепер всі отримують відшкодування ПДВ. Тільки хочу нагадати Міністерству фінансів, що відшкодування ПДВ, в тому числі завдяки заслузі великій парламенту, який проголосував нарешті за єдиний хронологічний реєстр, почало здійснюватися, нормальне відшкодування, з 1 квітня, а система запрацювала автоматизована зупинки реєстрації податкових накладних з 1 липня. Тому не треба прив'язувати те, ті речі, які одне до одного не прив'язуються.</p>
<p>Зараз ситуація критична і тому я би хотіла зараз звернутися до Прем'єр-міністра. Оскільки Міністерство фінансів повністю роботу в цій частині провалило, критеріями своїми звільнило великих платників від моніторингу&nbsp; і їх накладні не блокуються, тому система б'є прицільно по середньому бізнесу. Потрібно особиста увага Прем'єр-міністра, інакше ми будемо реєструвати законопроект, щоб повернути всю цю систему в тестовий режим або взагалі її скасувати. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Галасюк і потім – народний депутат Вовк.</p>
<p>&nbsp;</p>
<p>13:39:43</p>
<p>ГАЛАСЮК В.В.</p>
<p>Шановний український народе, шановний український парламент! Вчора з цієї трибуни Президент Порошенко звертався із черговим Посланням до Верховної Ради, воно стосувалося і підведення підсумків реформ, і перспектив на майбутнє.</p>
<p>Ми уважно проаналізували це Послання і позиція фракції Радикальної партії категорично відрізняється від того, що озвучив Президент України. Президент вважає, що головний підсумок трирічних реформ влади – це&nbsp; безвізовий режим з Євросоюзом. На жаль, люди бачать зовсім інший підсумок – це безробіття, яке перевищило 10 відсотків, а серед молоді сягає майже 30 відсотків, це масова бідність і це імміграція з України не тільки робочих рук, а й високофахових талановитих інженерів і підприємців.</p>
<p>Головні виклики, які вчора назвав Президент - вибори 2019 року, популізм, супротив реформам. Насправді, справжні важливі ключові виклики, які стоять перед нашою країною окреслені нашою командою в антикризовому плану розвитку економіки. І вони полягають у дефіциті інвестицій, в занепаді виробництва,&nbsp; тому що у нас&nbsp; сировинна&nbsp;&nbsp;&nbsp; економіка в масовій бідності&nbsp; населення, в еміграції у&nbsp; відсутності впевненості в завтрашньому дні. Ці виклики, які насправді має&nbsp; адресувати державна&nbsp; влада, а&nbsp; не імітувати реформи. От на їх подолання мають бути спрямовані&nbsp; всі зусилля усіх гілок влади без виключення.&nbsp;</p>
<p>Президент каже про економічне зростання 1,8 відсотка цього року очікування і сподівання те, що до 2020 року зростання прискориться&nbsp; до 4 відсотків. Да з такими темпами&nbsp; ми ніколи не &nbsp;здоженемо Європу. Ми Польщу, якщо&nbsp; вона зупиниться у своєму розвитку, з такими&nbsp; темпами будемо наздоганяти 30 років. А ми ж розуміємо, що наші країни-сусіди не будуть стояти і чекати Україну. Тому цей сценарій, який озвучений, це є сценарій консервації бідності, це є сценарій&nbsp; перетворення України на технологічну, економічну і цивілізаційну околицю Європи. Це є абсолютно неприпустимим.</p>
<p>Ми маємо інше бачення, яке озвучував ще великий українець, член Римського клубу Богдан Дмитрович Гаврилишин. Він у своїй доповіді до Римського клубу зазначав, що Україні треба&nbsp; зростати на&nbsp; 8-10 відсотків на рік для того, щоб стати успішною країною, і при цьому стримувати інфляцію. Так от план Радикальної партії передбачає конкретний набір заходів, законів, урядових рішень, які дозволять досягнути і виконати цей&nbsp; заповіт великого українця пана Гаврилишин.</p>
<p>І на останнє. Президент вважає, що земельний ринок і приватизація –&nbsp; головні джерела інвестиції. Ні, це розбазарювання державного майна і шлях до бідності. Головні джерела – підвищення доходів&nbsp; громадян і підняття української промисловості. Дякую.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, народний депутат Вовк і потім – пан Семенуха.</p>
<p>&nbsp;</p>
<p>13:42:57</p>
<p>ВОВК В.І.</p>
<p>Віктор Вовк, фракція Радикальної партії Олега Ляшка.</p>
<p>Шановні громадяни, Президент Порошенко заявив про свій намір під час візиту на Генасамблею ООН активізувати розгляд звернення України&nbsp; щодо розгортання на Донбасі миротворчої операції. Введення на Донбас миротворців ООН для зупинки російської агресії обговорювалося в Україні ще з 2014 року. Про те, що Україні слід звернутися до Ради Безпеки ООН щодо введення миротворчих сил для контролю за міждержавним кордоном з Росією, заявляв зокрема лідер Радикальної партії Олег Ляшко ще восени 2014 року. Весною 2015 року Українська влада нарешті винесла цю пропозицію на розгляд міжнародної спільноти. Президент України видав відповідний указ, а Верховна Рада схвалила звернення до Ради Безпеки ООН щодо розгортання на території України міжнародної операції з підтримання миру.</p>
<p>Фракція Радикальної партії у повному складі голосувала за цю постанову. Україна навіть передала в Радбез ООН проект відповідної резолюції. Однак згодом українське керівництво втягнулося у безперспективні переговори щодо імплементації антиукраїнських Мінських домовленостей та зайняло пасивну позицію щодо власної ініціативи миротворчої місії на Донбасі, фактично змарнувався два з половиною роки, які коштували багатьох життів наших воїнів та мирних громадян.</p>
<p>Крім того, диявол криється в деталях. Миротворча операція під егідою ООН доцільна, якщо її мандат, територія розміщення, принципи діяльності, умови закінчення та інші складові відповідатимуть українським інтересам та законодавству. Однак недавня заява Путіна, який раптом погодився на миротворчу місію ООН на Донбасі, свідчить, що Росія прагне перехопити ініціативу, вихолостити її та використати у власних цілях. Путін хоче запобігти рішенню США про надання Україні зброї, забезпечити міжнародну легітимізацію бойовиків як сторони конфлікту, та зрештою заморозити конфлікт на своїх умовах. З огляду на право вето Росії в Раді Безпеки ООН та сумну популярність політики умиротворення агресора серед деяких країн, Україну очікує складна дипломатична битва з невідомим результатом.</p>
<p>Фракція Радикальної партії Олега Ляшка підтримує ініціативу миротворчої місії ООН, водночас наголошує на необхідності подальшого посилення міжнародного антипутінського фронту та санкційної політики, на виконання безпекових гарантій від підписантів Будапештського меморандуму, зокрема&nbsp; укладання прямої військової угоди з США та визнання України основним військовим союзником поза НАТО. Саме це є єдиний вірний шлях до перемоги та миру. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, народний депутат Семенуха, вам слово. І потім у нас народний депутат Рибак.</p>
<p>&nbsp;</p>
<p>13:46:14</p>
<p>СЕМЕНУХА Р.С.</p>
<p>Шановні колеги! Шановна пані Головуюча! Шановні українці! Сьогодні своїм виступом з трибуни Верховної Ради я хочу привернути всіх увагу до тих подій, які відбуваються в моєму рідному місті Харків.</p>
<p>30 серпня серед білого дня по-звірячому був побитий наш колега, депутат обласної ради, відомий антикорупціонер Дмитро Булах. Насправді, в місті Харкові вже після подій Революції Гідності це вже не вперше, коли брутально серед білого дня б'ють людей, б'ють громадських активістів чи політичних діячів. І, на превеликий жаль, на сьогодні жоден не притягнутий до відповідальності. Але побиття сталося внаслідок низки подій, таких як цькування, створення інформаційної блокади, гоніння, боротьби з інакомисленням.</p>
<p>Фактично, кожен другий депутат від "Самопомочі" в Харківській міській раді, обласній раді, знаходиться під тим чи іншим кримінальним переслідуванням. Я думаю, що сама атмосфера ненависті, нетерплячості і призвела до того, що серед білого дня фактично б'ють, знущаються над людьми. Я закликаю владу у Харкові, в Харківській області зупинитися, оскільки в будь-якій політичній боротьбі має бути межа.</p>
<p>По-друге. Коли читаєш сьогодні стрічки новин в місті Харкові, таке відчуття, що це кримінальна хроніка якогось Чикаго в 30-х роках. Почитайте, подивіться. Підпали машин, організовані перестрілки в спальних районах Харкова, крадіжки, вбивства. Фактично, я можу сміло говорити про те, що Харків стає кримінальною столицею, а кримінал, власне, стає другою владою в місті Харкові. Тільки за декілька років останніх, вже після Революції Гідності, в місті Харкові спалено більше 200 машин. Жодного обвинувачувального вирока. Близько десятка щодня відбувається квартирних крадіжок в місті Харкові.&nbsp; Набуває масового явище перестрілки в спальних районах, в центрі міста організованих збройних угрупувань. Я думаю, що це просто неприпустимо. Якщо ми не можемо забезпечити фактично правопорядок, безпеку кожного громадянина, то тоді гріш ціна такій владі в місті Харкові.</p>
<p>Я закликаю з цієї високої трибуни ті правоохоронні органи, серед них чимало порядних, гідних, чесних людей в місті Харкові, повернути мир і спокій в мирне місто Харків і припинити політичні переслідування. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Рибак. Прошу вас до слова.</p>
<p>&nbsp;</p>
<p>13:48:52</p>
<p>РИБАК І.П.</p>
<p>Шановна головуюча, шановні колеги! Питання вдосконалення законодавчої основи для розвитку територій гірських населених пунктів, забезпечення населення цих територій якісними і доступними освітніми, медичними послугами – ось головні пріоритети в Чернівецькій, Івано-Франківській, Закарпатській областях.</p>
<p>Питання щодо визначення критеріїв віднесення населених пунктів до високогірних та перелік таких населених пунктів з метою забезпечення належного фінансування розташованих у них закладів освіти та охорони здоров'я необхідно виносити на широке обговорення.</p>
<p>Розвиток територій і забезпечення населення всієї країни доступними якісними послугами, ось головні пріоритети реформи місцевого самоврядування та територіальної влади, в центрі уваги якої, перш за все, повинна стояти людина і її інтереси. Ця реформа є основоположною для втілення секторальних реформ в тому числі у сферах освіти і охорони здоров'я. І при реалізації завдання реформи необхідно врахувати специфіку гірських населених пунктів.</p>
<p>Життя українців у Вижницькому, Путильському, Сторожинецькому районах Чернівецької області вкрай відрізняється від рівня життя таких же українців на рівнинних територіях. Гірські території не мають повноцінної транспортної інфраструктури через особливості рельєфу. Шляхи сполучення в незадовільному стані. Через це і мережа навчальних та медичних закладів в таких населених пунктах є важкодоступними.</p>
<p>Є багато інших невирішених питань. Тому, реалізуючи реформу децентралізації, ми повинні обов'язково врахувати географічні і територіальні особливості Карпатського регіону.</p>
<p>В першу чергу виходити з потреби розвитку цих територій і формування належних умов життя українців. Пріоритетними напрямами розвитку гірських територій мають стати розбудова транспортної, комунальної, телекомунікаційної інфраструктури та формування сприятливих умов для розвитку бізнесу. Відкриття пунктів пропуску через державний кордон КПП "Руська", "Шепіт" у Путильському районі, а також КПП "Красноїльськ" у Сторожинецькому районі дасть новий&nbsp; …поштовх у розвитку Буковинських Карпат та внесе свою лепту у покращення соціально-економічного стану регіону задля підвищення добробуту населення. Розвиток туризму на Вижниччині, Путильщині, Сторожинеччині Буковини можливий лише при умови реалізації вище названих заходів.</p>
<p>Нами зареєстрований законопроект 6439 про внесення змін до деяких законі України щодо посилення державних гарантій для гірських та високогірних населених пунктів. Даний законопроект після його прийняття дасть можливість дихати бізнесу саме в Карпатському регіоні. Зменшення податкового навантаження, покращення як наслідок життя горян.</p>
<p>Я закликаю керівництво Верховної Ради якомога швидше виставити на обговорення даний законопроект, а весь парламент його підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Я розумію так, що пані Бабак вже виступила. І зараз пан Чумак у нас, правильно? Так, прошу вас, будь ласка.</p>
<p>&nbsp;</p>
<p>13:52:09</p>
<p>ЧУМАК В.В.</p>
<p>Віктор Чумак, 214 виборчий округ, місто Київ, Дніпровський район.</p>
<p>Шановні громадяни України, вчора всі, напевно, або дуже багато громадян з увагою слухали виступ Президента, його щорічне послання до Верховної Ради. Було дуже цікавих повідомлень, було дуже цікавих перемог, які отримали влада за останні 3 роки. Але разом з тим різонуло по вухам декілька неточностей, які були, м'яко кажучи неточності, які були у виступі Президента. Мені дуже не сподобалось про те, що Верховний Головнокомандувач, коли говорив про втрати в так званій зоні АТО, сказав, що на період "хлібного перемир'я" ми не маємо там жодних вбитих людей або жодних бойових втрат. На жаль, це не так. І тільки за останні два дні ми має дві втрати, непоправимі втрати, смертельні втрати з боку представників або добровольчих батальйонів, бійців добровольчого корпусу "Правого сектору" та "Української добровольчої армії". Це дуже погано, що Верховний головнокомандувач не знає реальні втрати своїх бійців на полі бою. Це дуже неприємно, тому що люди, які знають про ці втрати і з біллю відчувають про те, що Верховний головнокомандуючий абсолютно не володіє&nbsp; ситуацією на полі бою.</p>
<p>Разом з тим було вказано головні проблеми, які є на сьогоднішній день в країні. І знаєте, мені подобалося, що однією із проблем вказана наявність олігархів в країні, які не дають розвиватися на сьогоднішній день українській економіці, політиці і таке інше. І головне, що тут виявляється якийсь певний парадокс. Говорячи про те, що олігархи є небезпекою для країни, ми бачимо, як дуже себе почувають ці самі олігархи. Один, користуючись формулою"Реттардам плюс", капіталізує свої підприємства енергетичні, вугільні і таке інше, інший, користуючись дотаціями в аграрний сектор, збільшує свої статки, купує вілли, яхти, будує за мільярдні, багатомільйонні гроші.</p>
<p>Разом з тим була дуже цікава пропозиція Президента: для того, щоб депутати не думали, що проти них направлені якісь законодавчі конституційні ініціативи, було запропоновано зняти депутатську недоторканність в період з 2020 року для наступного скликання парламенту. Я думаю, що на це треба погодитися разом&nbsp; з тим, щоб і Закон про імпічмент Президента&nbsp; Президент подав для наступного скликання, щоб він теж не думав, що це стосується особисто його.</p>
<p>Але про що не було зовсім сказано? Зовсім сказано не було про те, про що обіцялося і коаліцією депутатських фракцій, і самим Президентом особисто. Жодним словом не обійшлося про те, що нівелює будь-які вибори в країні те саме погане виборче законодавство, про яке ми говоримо. Більше того, і спікер Верховної Ради Парубій, коли говорить про те, що в Раді немає консенсусу…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Наступний виступаючий – Мартовицький.&nbsp; Просимо вас, будь ласка&nbsp;</p>
<p>&nbsp;</p>
<p>13:55:28</p>
<p>МАРТОВИЦЬКИЙ А.В.</p>
<p>Шановні громадяни України, шановні колеги! Вкотре вимушений з цієї&nbsp; трибуни&nbsp; порушувати питання, пов'язані з проблемами інвалідів&nbsp; праці, а саме шахтарів-інвалідів. Причиною цього стало непорозуміння між Міністерством соціальної політики та профспілковими організаціями шахтарів, а також громадськими організаціями інвалідів праці, що представляють більшість інвалідів-шахтарів та інвалідів праці інших професій. Які ж питання порушують інваліді-шахтарі? По-перше, це осучаснення страхових виплат з 2007 по 2011 роки.</p>
<p>По-друге, внесення змін до Постанови Кабінету Міністрів від 3.12.2009 року за номером 1317 щодо інвалідів праці при виході на пенсію на пільгових умовах за віком, призначення регресу безстроково, а також обговорення пенсійної реформи в цілому по відношенню до працівників, що вийшли на пенсію за списком професій номер 1.</p>
<p>Так, 14 червня 2017 року відповідні листи від Конфедерації вільних профспілок Дніпропетровської області з прохання про обговорення цих питань були направлені на адресу міністра соціальної політики Андрія Реви і голови Конфедерації вільних профспілок України Михайла Волинця.</p>
<p>Але міністр зустрічі не призначив, чим фактично відмовився від переговорів. Замість цього під загрозою проведення акцій протесту заступником міністра соціальної політики Ольгою Крентовською була проведена неофіційна зустріч з представниками чотирьох громадських організацій. На цій зустрічі було погоджено розглянути осучаснення регресних виплат за 2007-2011 рік у 2018 році, що дає привід Міністерству соціальної політики відкласти вирішення порушених питань на невизначений термін.</p>
<p>Саме таке не дбайливе ставлення до представників профспілкових громадських організацій, які представляють інтереси більшості шахтарів-інвалідів, викликало обурення і невдоволення діями міністерства.</p>
<p>В свою чергу враховуючи не бажання міністра вести діалог по вище зазначеним питанням з представниками більшості шахтарів-інвалідів України, громадська організація інвалідів праці Дніпропетровської області "Мир" направила на адресу міського голови Києва Віталія Кличко повідомлення про проведення 14 вересня 2017 року о 10-й годині біля будівлі Мінсоцполітики мирної акції протесту по захисту своїх прав. Тому&nbsp; звертаюсь до&nbsp; вас, шановний Володимире Борисовичу, з наболілим&nbsp; питанням. Невже неможливо більш оперативно вирішувати проблемні&nbsp; питання, що стосується інвалідів праці? Невже сідати за стіл переговорів потрібно лише&nbsp; під загрозою проведення&nbsp; громадських акцій? Тим більше, обговорення&nbsp; пенсійної реформи в країні&nbsp; проходить повним&nbsp; ходом і побажання великих груп пенсіонерів інвалідів праці, зокрема шахтарів-інвалідів, на мою думку, повинні бути почуті та враховані. На мій погляд,&nbsp; не треба створювати додаткових проблем&nbsp; там, де&nbsp; їх не повинно бути. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; народний депутат Бондар до слова запрошується, і потім – Левченко.</p>
<p>&nbsp;</p>
<p>13:58:44</p>
<p>БОНДАР М.Л.</p>
<p>Шановні колеги, доброго дня!&nbsp; У продовження питання&nbsp;&nbsp; шахтарів в галузі якраз&nbsp; вугільної, сьогодні&nbsp; задаючи питання&nbsp; міністру якраз, яка доля&nbsp; мільярда, який має йти на модернізацію шахт, на закупівлю нового обладнання, він нам дав відповідь, що&nbsp; буквально в середу&nbsp; буде&nbsp; на Кабміні проходити розподіл тих коштів. Я все-таки надіюся, що хоч частково ці кошти виведуть галузь з кризи, і&nbsp; в подальшому галузь буде&nbsp; все-таки самодостатньою і не буде збитковою, і не прийдеться&nbsp; нам її дофінансовувати.</p>
<p>Друге питання,&nbsp; це заробітні платні. Неодноразово зустрічаючись з Прем'єр-міністром, з членами уряду, в міністерстві, профспілками, піднімалося питання про підвищення заробітної платні шахтарям на 40 відсотків. Я знаю, що в регіонах вже&nbsp; проводиться такі перемовини. Сьогодні, наприклад, була така зустріч на ДП "Львіввугілля", де&nbsp; був присутній очільник області і обіцяв, що&nbsp; з 1 вересня&nbsp; підняття на 20 відсотків і два наступні місяці по 10 відсотків, буде підняття заробітної платні для шахтарів.</p>
<p>Тому я звертаюсь до Міністерства фінансів, до уряду, щоб вже сьогодні&nbsp; дати тут&nbsp; вказівку&nbsp; відповідному міністерству, щоб находити ці кошти, щоб в подальшому не виникло проблеми з дофінансуванням заробітної платні для шахтарів, і на кінець року, щоб не виникло так, що є заборгованість по&nbsp; заробітній платні.</p>
<p>І третє , це бюджет на 2018 рік. Відповідно всі статті і реструктуризація, і модернізація наших підприємств галузі, і закупівля саморятівників, засобів індивідуального і колективного захисту також мають бути, в цій статті мають бути профінансовані і в бюджеті 2018 року мають бути заложені ті цифри, які дадуть в подальшому підняти ту галузь на відповідний рівень.</p>
<p>Тому ще раз, звертаючись до уряду, закликаю всі ці моменти відпрацювати. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Левченко до слова запрошується.</p>
<p>&nbsp;</p>
<p>14:01:14</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ Шевченківський район міста Києва.</p>
<p>Я уважно вчора слухав Послання Президента і був дуже здивований, хоча, насправді, чесно кажучи, не дуже здивований, я був здивований, що це він відверто так висловив, таку очевидну річ, коли він закликав скасувати депутатську недоторканність в 2020 році. Попри те, що його партія "Блок Петра Порошенка" ішла на вибори із зовсім іншими обіцянками, попри те, що інші партнери в коаліції йшли на вибори із зовсім іншими обіцянками, попри те, що він сам, що саме цікаве, подав законопроект про скасування&nbsp; недоторканності в січні 2015 року, вчора він чомусь сказав про 2020 рік.</p>
<p>Ну, на мою думку, це чергове окозамилювання і намагання відкласти це питання вкрай важливе подалі, чергове намагання набрехати українському&nbsp; народу, попри те, що тисячі людей стояли під Верховною Радою і бачили весь цей цирк, коли нібито знімали недоторканність від шістьох депутатів. До речі, насправді, зняли&nbsp; тільки з Добкіна, а решту 5 і так далі... і далі не можна ні арештувати,&nbsp; ні затримати. І попри те, що все суспільство допомагає прибрати цю норму з Конституції, Президент чомусь говорить про 2020 рік.</p>
<p>Але я зараз хотів би звернутися, власне кажучи, до Президента України Петра Олексійовича Порошенка. Петро Олексійович Порошенко, я до вас звертаюсь. Зараз є зареєстрований законопроект у Верховній Раді, під яким підписалося 158 депутатів Верховної Ради, народних депутатів, зокрема, і з вашої фракції, законопроект 6773. Він повністю дублює в частині зняття недоторканності ваш законопроект, який ви подавали в січні 15 року, який отримав позитивний висновок Конституційного Суду. Будь ласка, винесіть цей законопроект на голосування врешті остаточне. А чому я кажу до вас, звертаюсь до Президента щодо винесіть, а тому що ми розуміємо, хто реально контролює більшість у Верховній Раді, хто реально контролює керівництво Верховної Ради, – це Президент України. Він має найбільшу фракцію, він контролює комітет з правової політики.</p>
<p>Так от винесіть цей законопроект на остаточне голосування, законопроект 6773. Якщо він не пройде, суспільство побачить, хто брехав під час виборів. Суспільство отримає цей список конкретних депутатів. І тоді ви можете подавати вже свою ініціативу по 2020 рік. Оце логічно, це тоді буде у відповідності до ваших виборчих обіцянок. А будь-що інше –&nbsp; це насправді пряма брехня українському народу.</p>
<p>Тому такий алгоритм давайте зробимо: виносимо 6773. Голосуємо, намагаємося зняти депутатську недоторканність. Якщо вчергове Верховна Рада збреше з цього приводу, тоді вже давайте пропонуйте&nbsp; в 2020 році, як ви вчора сказали. Оце буде чесно перед українським суспільством.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Власенко має слово тепер.</p>
<p>&nbsp;</p>
<p>14:04:27</p>
<p>ВЛАСЕНКО С.В.</p>
<p>Шановні колеги, сьогодні багато говорилося про вчорашнє послання Президента, але якби його характеризувати одним словом, то напевне це слово було би цинізм. Тому що цинічно чути про проблеми української армії від людини, корпорація якої сплачує мільярд рублів в бюджет Російської Федерації і фінансує російську агресію в Україні в такий спосіб. Абсолютно цинічно чути про боротьбу з корупцією від того, хто реєструє офшори, щоб не платити податки в українській державі. Абсолютно цинічно чути про популізм від людини, основним гаслом передвиборчим якої було те, що він закінчить війну за один тиждень. Оце популізм, Петро Олексійович.</p>
<p>Абсолютно цинічно чути про те, що він – батько децентралізації, від людини, яка особисто блокує проходження в цьому парламенті законопроекту про службу в органах місцевого самоврядування. Цинічно чути про децентралізацію від людини, яка особисто блокує в цьому парламенті проходження закону авторства депутатів "Батьківщини" про передачу у власність громад землі за межами населених пунктів. Це все цинізм, Петро Олексійович. Абсолютно цинічно чути про те, що в Україні абсолютно шикарний інвестиційний клімат і можна проводити приватизацію від людини, яка не продала до сих пір свій власний бізнес. Якщо такий гарний інвестиційний клімат, Петро Олексійович, продай бізнес, і не мороч людям голову. Абсолютно цинічно чути про те, що він&nbsp; відмовився від низки повноважень президентських, до речі, те саме говорив Віктор&nbsp; Янукович при прийняті законопроекту про судоустрій і статус суддів, від людини, яка наростила свої повноваження.</p>
<p>Скажіть мені, будь ласка, яким пунктом статті 106 Конституції передбачено повноваження Президента призначати членів НКРЕКП? Яким пунктом статті 106 Конституції України передбачено вплив Президента або участь Президента у формуванні комісії по вибору керівника НАБУ? Яким пунктом статті 106 Конституції передбачена участь представників Президента в комісії по формуванню НЗК? І так далі і так далі, і&nbsp; так далі. Це цинізм, Петро Олексійович.</p>
<p>Це цинізмом є заяви Порошенка про те, що він буде лобіювати референдум по НАТО. Тому що саме Порошенко через&nbsp; підконтрольні йому суди три роки назад заблокував референдум, який хотіла провести "Батьківщина" щодо вступу до НАТО.</p>
<p>Цинічно чути від Порошенка про реванш регіоналів. Петре Олексійович, ти був міністром економіки в уряді Януковича. Ти реваншист регіоналів. У тебе в уряді працює міністр фінансів, який був основним ідеологом економічних питань в команді Ахметова. У тебе в уряді працює міністр інфраструктури, який був керівником служби міністра фінансів уряду&nbsp; Азарова. У тебе у фракції сидить Березенко, який працював у молодій команді Черновецького. Ви вже здійснили реванш. Тому цинізм тобі, Петро Олексійович, говорити про реванш. Тобі цинічно говорити&nbsp; про боротьбу з…</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Кривенко запрошується до слова.&nbsp; Прошу вас.</p>
<p>&nbsp;</p>
<p>14:07:50</p>
<p>КРИВЕНКО В.М.</p>
<p>Віктор Кривенко, "Народний рух України".</p>
<p>28 років тому саме в цей день в залі КПІ розпочалися збори установчі, і було створено фактично "Народний&nbsp; Рух України за перебудову". Як розповідав мені Таланчук Петро, тодішній ректор, в приміщенні навпроти, за портьєрами стояли кулеметники з кулеметами, і люди навіть не знали, ті 1109 делегатів, які прийшли на установчий з'їзд, навіть не знали, що фактично вони знаходяться під прицілом.</p>
<p>"Народний Рух" було створено, він здобув українську незалежність. І в цей день я хочу перш за все подякувати всім тим людям, які починали цю справу, яку ми зараз продовжуємо. В 1989 році бути рухівцем було набагато небезпечніше, ніж бути ним вже в часи незалежності. І найбільша заслуга саме батьків-засновників "Народного Руху" в тому, що ми маємо українську державу.&nbsp; І хочу подякувати всім керівникам "Народного Руху", які були, і пану Драчу, і пану Гориню, В'ячеславу Максимовичу Чорноволу, пана Тарасюку, пану Удовенку, панові Кульбіді.</p>
<p>Ми з вами бачили, як влада завжди боролася і нищила "Народний Рух". Вбили Бойчишина, вбили Чорновола. До речі, хочу подякувати всім парламентарям, представникам всіх фракцій, які підписали звернення до Генерального прокурора, перший раз в житті ми з вами набрали 300 голосів. Про те, що чому не розслідується справа вбивства Чорновола, а вона так і не розслідується. Три роки тому скасували закриття, де говорили, що це звичайне ДТП. Не долучаються документи по добиванню кастетом. На жаль, в цьому зрушень немає, і це велика проблема.</p>
<p>Я хочу сказати, що "Народний Рух" відроджується. У нас понад 30 членів в партії. Ми йдемо на виборах на місцеві громади. Я впевнений, що через два місяці ми поінформуємо про ті громади, де наші представники виграли ці вибори. Хочу побажати всім всього найкращого і сказати, що в 2019 році буде фракція "Народного Руху" в цьому парламенті, я в це вірю.</p>
<p>Ще раз вітаю рухівців і всю Україну з нашим днем народження. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам.</p>
<p>Будь ласка,&nbsp; Ігор Шурма, запрошується до слова.</p>
<p>&nbsp;</p>
<p>14:10:02</p>
<p>ШУРМА І.М.</p>
<p>Шановні колеги, які залишилися ще тут в залі! Шановні громадяни України! Ми всі прекрасно розуміємо, що для того, аби влада була ефективною, дуже важливо, аби всі міністерства і відомства займалися властивими для них функціями. Немає жодної людини ні з освітою, ні без освіти, яка скаже, що для Міністерства охорони здоров'я займатися купівлею ліків, що притаманно для Міністерства торгівлі або Міністерства економіки, це притаманна їй справа.</p>
<p>З цією метою ми на комітеті не один раз звертались з проханням до Кабінету Міністрів розглянути питання створення&nbsp; окремої структури, яка би&nbsp; зайнялася закупівлею медикаментів&nbsp; і товарів медичного&nbsp; призначення. Що&nbsp; ми отримали, як кажуть в народі, на вихлопі. Відповідно до концепції реформування механізмів публічних закупівель лікарських засобів та медичних виборів, які затверджено постановою Кабінету Міністрів, створюється відповідна структура. Тимчасово виконуючий обов'язки міністра&nbsp; на засіданні Кабміну сказала, що ця організація буде&nbsp; працювати на&nbsp; принципах самоокупності, а в тексті концепції одним з джерел фінансування прописані благодійні&nbsp; внески. Всі&nbsp; нормативні акти підготовки та&nbsp; реалізації проектів буде здійснено також за рахунок благодійних внесків.</p>
<p>І що найцікавіше, як міністерство позбавляється невластивих їх функцій проводити закупівлі.&nbsp; Закупівельна організація&nbsp; буде утворюватися за рішення Міністерства охорони здоров'я та буде йому&nbsp; підпорядковуватися.</p>
<p>У мене запитання до&nbsp; Прем'єр-міністра України, я би хотів отримати офіційну відповідь. Хто вам підсунув цей&nbsp; проект Постанови "Про створення закупівельної організації, яка&nbsp; буде функціонувати за рахунок благодійних внесків і яка створена Міністерством охорони здоров'я? Хто зробив з вас посміховиськом&nbsp; перед медичною&nbsp; громадськістю України? Вся справа в тому, що&nbsp; Міністерство охорони здоров'я і повинно займатися абсолютно іншими функціями – організацією медичного обслуговування.</p>
<p>Помилки є очевидні. Підбір міжнародних організацій був проведений таким чином, що на сьогоднішній день закупівлю проводить організація, допустимо, Crown Agents, яка проводить закупівлю для малорозвинених країн третього світу. Це або міністерство визнало&nbsp; Україну країною третього світу, або ця організація, до якої не властиво закупівлі, буде продовжувати порушувати свої основні обов'язки. Вони працюють не безплатно, міжнародні організації в 2015 році за свою роботу отримали 100 мільйонів, в 2016-му – 200, в цьому році –&nbsp; вже 300 мільйонів, а ліків по сьогоднішній день взагалі не існує.</p>
<p>В мене є звернення до Служби безпеки України, до Генеральної прокуратури. Виясніть, чому в 2017-му, 2016-му роках медикаменти не поступають в лікувальні заклади, люди вмирають. Прошу звернути на це увагу. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Лещенко.</p>
<p>&nbsp;</p>
<p>14:13:16</p>
<p>ЛЕЩЕНКО С.А.</p>
<p>Доброго дня, українці! Сесія зібралася, проблеми ті ж самі. Вже півроку з цієї трибуни я розповідаю про те, як Служба безпеки України знищує конкуренцію і вбиває малий і середній бізнес, чи це стосується просто дрібних компаній, чи це трейдерів скрапленого газу, чи це стосується більш системного бізнесу.</p>
<p>Трейдери скрапленого газу завдяки конкуренції, ви, шановні українці, могли їздити дешево: 8-9 гривень за літр, зараз 16-17 гривень за літр скрапленого газу, і це пряма ціна. Це той випадок, коли гроші, які вкрали у вас з кишені, гроші, які ви раніше економили, щоб дитину зібрати в школу, щоб могли підготуватися до навчального року. Зараз ви переплачуєте. І це потім ляже на собівартість продуктів харчування, тому що всі перевізники економлять, так само їздять на газу.</p>
<p>А чому виникла така ціна? Тому що СБУ замість того, щоб шукати диверсантів, щоб боротися з терористами, які підривають в центрі Києва людей, вони займаються тим, що переділяють бізнес. І Медведчук отримує свою квоту, домовившись як з СБУ з українського боку, так і з Російською федеральною службою експортного контролю, і стає фактично головним гравцем на цьому ринку.</p>
<p>А куди дивиться антимонопольний комітет, керівника якого призначає цей парламент? Ми за нього голосували, ми передали Гройсману вимогу розібратися, ми передали Парубію вимогу розібратися. Ми вимагали, щоб керівник антимонопольного комітету прийшов і звітував з цієї трибуни. Замість цього парламент витрачає час на те, як пропіаритись, як гучніше заяви про любов до українських громадян, а не щоб вирішувати проблеми цих громадян.&nbsp;</p>
<p>Так само монополія, в нас є "Азотні добрива" і Фірташ. Міністерство економіки дозволило йому стати монополістом, і потім ці азотні добрива так само ляжуть на собівартість продуктів харчування. І потім не питайте, чому у нас такі дорогі огірки, помідори, чи перець, тому що так само це все перевозиться на газу, і так само азотні добрива лягають для того, щоб це виросло.</p>
<p>В тепловій енергетиці, в Ахметова концентрація, Антимонопольний комітет цього не помічає.</p>
<p>Курятина, в Костюка концентрація, і ще з бюджету 800 мільйонів доплачуємо ми з вами, українські громадяни, тому що йому треба придбати ще чергову якусь яхту, щоб їздити між Лазуровим узбережжям Франції і Сардинією.</p>
<p>А те, що силові структури стають інструмент, це взагалі ганьба. І не тільки СБУ. Вчора до парламенту приїхала група з Харкова. Нововодолазький абразивний завод –&nbsp; підприємство, яке виконує замовлення для європейського ринку, в яких 300 робочих місць, які створюють валютну виручку, які платять податки. Наїхала поліція, МВС, вилучила всю техніку, вилучила зразки продукції, вилучила всю продукцію. З рештою зриваються міжнародні замовлення, з рештою під загрозою взагалі існування цього підприємства. Начебто за скаргою конкурентів. Запитують в конкурента, каже: "Я нічого не писав. Жодних претензій до вас не маю". Тобто силовики переходять просто на режим рекету, замість того, щоб займатися прямими функціями. І ми вимагаємо покласти цьому край. Тому що, якщо так буде рухатись далі, наша країна просто…</p>
<p>&nbsp;</p>
<p>ГОЛОВУЮЧИЙ.&nbsp; Останній виступаючий на сьогодні. Будь ласка, Ігор Мосійчук. Прошу вас, пане Ігорю.</p>
<p>&nbsp;</p>
<p>14:16:35</p>
<p>МОСІЙЧУК І.В.</p>
<p>Шановний український народе! Шановний український парламент! Якось, повертаючись додому, мене зупинила патрульна поліція. Думаю: "Що трапилося?"&nbsp; Просять бути понятим при огляді затриманого правопорушника. А правопорушник, це молодий чоловік з дворічною дитинкою на руках, повністю п'яний, абсолютно п'яний, який тікав від правоохоронців. В якого дитина була на передньому сидінні.</p>
<p>А наступного дня я отримав звернення від рідних і близьких двох школярок васильківських, яких такий самий п'яний ублюдок збив на дорозі і позбавив життя. Саме тоді і зародилась ідея законопроекту 7064, який ми разом з лідером нашої Радикальної партії Олегом Ляшком презентуємо в парламенті.</p>
<p>Ідея законопроекту досить проста. Совєтська влада, на жаль, нав'язала українцям непритаманне явище –&nbsp; пияцтво. Пияцтво за кермом. Давайте пригадаємо, в культурі подають запорожці пили, ті пили. А насправді, ні. Українці, коли шли в похід, сідали на коня, ніколи не вживали алкоголю. От і ми пропонуємо з Олегом Ляшком по-життєво позбавляти право на водіння автотранспортними засобами тих, хто сів за кермо в стані&nbsp; алкогольного сп'яніння. <i>&nbsp;</i></p>
<p>&nbsp;Крім того, ми вважаємо, що той, хто позбавлений водійських прав&nbsp; на підставі цього, а сів за кермо, має бути ув'язнений до п'яти років. <i>&nbsp;</i></p>
<p>&nbsp;Крім того, відповідальність кримінальна для тих, хто вчинив, перебуваючи в стані алкогольного сп'яніння ДТП з тяжкими наслідками,&nbsp; має починатися від 10 років позбавлення волі. <i>&nbsp;</i>&nbsp;Тобто покалічив людину, вбив людину –&nbsp; мінімум десять років ув'язнення.</p>
<p>Тільки такими жорсткими заходами ми можемо привчити нашу українську націю, українців, яких намагалися роками, десятиліттями перетворити в бидло, поважати один одного і стати справжніми українцями. Українець не п'є. Ми за здорову українську націю.</p>
<p>Слава Україні!</p>
<p>&nbsp;</p>
<p>14:19:36</p>
<p>ГОЛОВУЮЧИЙ.&nbsp; Шановні колеги, дозвольте коротке оголошення, будь ласка.</p>
<p>Відповідно до статті 60 Регламенту Верховної Ради України повідомляю про зміну керівного складу депутатської групи Партії "Відродження". Головою депутатської групи Партії "Відродження" обрано народного депутата України Віктора Бондаря, заступником голови депутатської групи обрано народного депутата України Артема Ільюка. Бажаємо плідної роботи на цих високих посадах.</p>
<p>І також, шановні колеги, дозвольте подякувати вам за перший сесійний тиждень нової сесії, за конструктивну роботу, за те, що ми всі дотримувалися Регламенту.</p>
<p>І дозвольте нагадати вам, що наступного тижня народні депутати працюють у комітетах, комісіях і фракціях. Чергове пленарне засідання Верховної Ради України відбудеться у вівторок 19 вересня з 10-ї години. І після виступів від фракцій ми продовжимо розгляд поправок, залишилось ще 4100 поправок до кодексів.</p>
<p>Ранкове пленарне засідання Верховної Ради України я оголошую закритим. Дякую.</p>
<p>&nbsp;</p>

