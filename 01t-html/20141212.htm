Стенограма пленарного засідання
12 грудня 2014
&nbsp;
<p align=center>ЗАСІДАННЯ СЬОМЕ</p>
<p align=center>Сесійний зал Верховної Ради України</p>
<p align=center>12 грудня 2014 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>ГОЛОВУЮЧИЙ. Доброго дня, шановні народні депутати! Прошу займати робочі місця для того, щоби ми розпочали нашу з вами роботу.</p>
<p>Шановні народні депутати, прошу займати свої місця. Прошу увімкнути систему "Рада" для реєстрації народних депутатів.</p>
<p>10:03:47</p>
<p>278 народних депутатів у залі Верховної Ради. Оголошую ранкове засідання Верховної Ради України відкритим.</p>
<p>Шановні колеги, сьогодні 12 грудня Україна відзначає День Сухопутних військ України. Надзвичайно важливий день, в тому числі з огляду на ті події, які ми маємо сьогодні в державі. І я думаю, що ми маємо сьогодні всі разом привітати наші Збройні Сили з цим днем. Побажати нашим воїнам здоров'я, успіхів, благополуччя. З великими словами вдячності за те, що вони роблять сьогодні для укріплення України, зміцнення нашої незалежності, суверенності. Давайте привітаємо Сухопутні війська України. <i>(Оплески)</i></p>
<p>Шановні колеги! Відповідно до Регламенту, п'ятниця, ми маємо годину запитань до уряду. І ви бачите, що в урядовій ложі сьогодні присутні урядовці на чолі з віце-прем'єр-міністром Геннадієм Зубко.</p>
<p>Ми можемо розпочинати нашу роботу.</p>
<p>Я пропоную побудувати нашу роботу наступним чином. Віце-прем'єр-міністр, оскільки у нас є тільки година 10 хвилин, далі Міністр енергетики і вугільної промисловості – 15 хвилин і потім міністри по 10 хвилин, а Міністр оборони і Міністр охорони здоров'я по 7 хвилин. З таким чином, щоб ми змогли послухати міністрів, позадавати їм запитання, якщо нам вистачить часу оскільки є письмові запитання, які надані попередньо народними депутатами</p>
<p>Але враховуючи необхідність робочих справ, я би змінив черговість виступів, якщо не має заперечень, і запросив би &nbsp;на цю трибуну першим Міністра оборони України, а перед цим я би зробив декілька оголошень, якщо не має заперечень.</p>
<p>Шановні колеги, у нас з вами є одна година згідно Регламенту. Ми маємо так її розподілити цю годину, щоб ми виконали норму Регламенту.</p>
<p>Оголошення. Відповідно до 60 статті Регламенту Верховної Ради України повідомляю про створення у Верховній Раді України міжфракційного депутатського об'єднання "Запорізька січ". Головою міжфракційного депутатського об'єднання обрано народного депутата Артюшенка Ігоря Андрійовича.</p>
<p>Далі, шановні колеги. Відповідно до 60 стаття Регламенту Верховної Ради України повідомляю про створення міжфракційного депутатського об'єднання дружби з Європейським Союзом. Головою міжфракційного депутатського об'єднання обрано Лопушанського Андрія Ярославовича.</p>
<p>Наступне, шановні колеги. Створено міжфракційне депутатське об'єднання "Прикарпаття". Співголовами міжфракційного депутатського об'єднання "Прикарпаття" обрано народних депутатів України Матвієнка Анатолія Сергійовича і Шкварилюка Володимира Васильовича.</p>
<p>Відповідно до Регламенту Верховної Ради України повідомляю про створення міжфракційного депутатського об'єднання "За Славщину". Головою міжфракційного депутатського об'єднання обрано народного депутата України Філатова Бориса Альбертовича.</p>
<p>Шановні колеги, на цьому наше оголошення завершено.</p>
<p>Розпочинаємо "годину запитань до Уряду". Я запрошую на трибуну Верховної Ради міністра оборони України Полторака Степана Тимофійовича. Будь ласка, Степане Тимофійовичу, 7 хвилин.</p>
<p>Але просив би, пане міністр, бути максимально стислим. Щоб депутати змогли задати питання.</p>
<p>&nbsp;</p>
<p>ПОЛТОРАК С.Т.</p>
<p>Шановний Володимире Борисовичу, шановні народні депутати України! Перше запитання щодо основних показників бюджету на наступний рік. Я хотів би сказати, що плануючи бюджет на наступний рік, Міністерство оборони виходило з необхідності, загроз, а також з необхідності створення Збройних Сил України, які були би потужними, оснащеними і підготовленими.</p>
<p>Бюджет минулого року складав 15 мільярдів і плюс 11 мільярдів з резервного фонду. Орієнтовний бюджет на наступний рік складає 50 мільярдів, тих, що пропонує Міністерство оборони. Чому така сума, і на що витрачаються основні видатки?</p>
<p>Перше. Тому що відповідно до загроз прийнятий задум на наступний рік щодо розвитку Збройних Сил України. В ньому передбачається створення нових частин і підрозділів, бригад і створення сил спеціальних операцій. Крім того, чотири оперативні командування, які будуть управляти і керувати Збройними Силами України по територіальному принципу.</p>
<p>Я хотів би звернути вашу увагу на те, що треба врахувати при плануванні на наступний рік і те, що ми передислокували Військово-морський флот з Криму. І відповідне рішення щодо розташування, облаштування так само треба врахувати.</p>
<p>Які основні показники на закупівлю і модернізацію озброєння та військової техніки? Передбачено модернізацію – 401 мільйон, закупівлю – 7 мільярдів 457 мільйонів. Із них вітчизняним ОПК передбачена поставка нового озброєння на суму 5 мільярдів 716 мільйонів, за імпортом – 1 мільярд 740 мільйонів.</p>
<p>Я хотів би звернути вашу увагу, що перед тим, як планувати, ми спочатку вивчили можливості наших підприємств щодо поставки нового озброєння до Збройних Сил України, щоб планування було ефективне і максимально правильне використання цих грошей, які виділяє уряд. Будівництво кораблів та катерів – 806 мільйонів. Я хотів би… Спеціальні війська – 773 мільйона гривень. Ну, по родам військ, я думаю, що вам не потрібно ці цифри, тому що відповідно, виходячи із завдань, і суми виділялися на рода військ.</p>
<p>Наступне питання. На науково-дослідницькі роботи – 167 мільйонів. Я хотів би звернути увагу, що ми залишили і вивчили тільки науково-дослідницькі роботи, які модернізують нашу техніку і наші можливості, ті, які знаходяться на стадії завершення, для того, щоб не планувати спочатку, і те, що нам ніхто не зробить. І тому та сума така.</p>
<p>Для відновлення боєздатності та озброєння, ті військової техніки – 4 мільярди 413 мільйонів. Так само це стосується і наших можливостей, нашого підприємств ОПК і можливості наших ремонтних заводів.</p>
<p>Створення єдиної автоматизованої системи – 150 мільйонів, забезпечення зв'язку – 1 мільярд 93 мільйона. Тут є уже підготовлені&nbsp; пропозиції, там передбачено створення&nbsp; батальйонних, полкових, бригадних комплектів зв'язку, забезпечення закритого зв'язку на всіх рівнях управління…&nbsp;</p>
<p>Підготовка військ – 1 мільярд&nbsp; 970 мільйонів. Тут входить практична підготовка екіпажів, підготовка частини підрозділів, навчання курсантів, офіцерів і&nbsp; інших фахівців.</p>
<p>Міжнародне військове співробітництво – 690 мільйонів. Тут починаючи від утримання&nbsp; шести контингентів&nbsp; Збройних Сил, які виконують завдання за межами кордону і&nbsp; інші заходи.</p>
<p>Призив громадян на військову службу – 95 мільйонів. Передбачається призив на строкову службу в кількості&nbsp; 40 тисяч осіб і підготовка в навчальних закладах&nbsp; контрактників чисельністю&nbsp; десять з половиною&nbsp; тисяч осіб.</p>
<p>Підготовка мобілізаційної роботи – 10,8 мільйонів. Передбачено&nbsp; грошове забезпечення – 15 мільярдів, заробітна платня – 2 мільярди 897, одноразова допомога по інвалідності – 423 мільйона, продовольче&nbsp; забезпечення, виходячи із чисельності особового складу, – 1 мільярд&nbsp; 563&nbsp; мільйона, речового забезпечення –&nbsp; 2 мільярда 945 мільйонів, закупівля ПММ –&nbsp;&nbsp; 2 мільярда 86 мільйонів, оплата&nbsp; комунальних послуг –&nbsp; 1 мільярд&nbsp; 456 мільйонів, експлуатація казарменого і житлового фонду – 882 мільйона, будівництво&nbsp; житла – 1,5 мільярда, утилізація боєприпасів –&nbsp; 16 мільйонів, забезпечення живучості арсеналів – 90 мільйонів, медично-санаторне забезпечення –&nbsp; 150, реформування військ – 73, інші витрати –&nbsp; 450 мільйонів.</p>
<p>Я хотів би звернути вашу увагу, що ті видатки,&nbsp; вони плануються&nbsp; із того, що чисельність&nbsp; Збройних Сил України&nbsp; збільшилась, у минулому році&nbsp; у нас було 130 тисяч зараз - 232. Планується довести чисельність Збройних Сил до 250 тисяч осіб. Крім того, я хотів би звернути вашу увагу на те, що є необхідність і стандартизації всіх практично закупівель, що стосується військових. Нам треба, і це рішення вчора на Кабміні я доповідав, і є підтримка уряду щодо створення єдиних підходів до всіх озброєних формувань, починаючи від того… від форми одежи, від озброєння, від техніки, від засобів зв'язку. Тому, що, якщо ми не наведемо порядок в цьому напрямку, ми будемо використовувати гроші, на мою думку, неефективно. Така група буде створена, тому що, на жаль, у нас часто-густо буває, що міліція купляє одні радіостанції, ми інші, СБУ треті. І потім, коли ми виконуємо завдання, ми не можемо зв'язатися один з одним. Тому я хотів би сказати, що з цього приводу робота ведеться і порядок буде наведений.</p>
<p>&nbsp;</p>
<p>ГОЛОВУЮЧИЙ. Регламент, Степан Тимофійович.</p>
<p>Регламент – 7 хвилин.</p>
<p>&nbsp;</p>
<p>ПОЛТОРАК С.Т. Я одну хвилину буквально.</p>
<p>&nbsp;</p>
<p>ГОЛОВУЮЧИЙ. Будь ласка, дайте хвилину.</p>
<p>&nbsp;</p>
<p>ПОЛТОРАК С.Т. Значить, друге питання було стосовно диверсионно-разведательных групп. На мою думку, я рахую, що це один із підрозділів, який має виконувати завдання. Моя думка абсолютно позитивна. І перед цим я казав, що ми створюємо сили спеціальних операцій, всі ці питання будуть передбачені в перспективі розвитку Збройних Сил України.</p>
<p>&nbsp;</p>
<p>ГОЛОВУЮЧИЙ. Дякую, Степан Тимофійович.</p>
<p>Шановні колеги, у нас було два запитання письмових, на які відповів міністр. Він вичерпав свій регламент. Я тоді пропоную, оскільки це перше засідання, давайте додамо три хвилини. Зараз запишемося від фракцій. По одному запитанню від фракцій і один від позафракційних. Я прошу реєструватися від фракцій.</p>
<p>"Батьківщина", Альона Іванівна Шкрум, прошу запитання міністру.</p>
<p>&nbsp;</p>
<p>10:16:27</p>
<p>ШКРУМ А.І.</p>
<p>Шкрум Альона Іванівна, фракція "Батьківщина", прошу передати слово Соболєву Сергію Владиславовичу.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Соболєв.</p>
<p>&nbsp;</p>
<p>10:16:34</p>
<p>СОБОЛЄВ С.В.</p>
<p>Сергій Соболєв, фракція "Батьківщина". Я перш за все хотів би привітати наших партнерів із Сполучених Штатів Америки за те історичне рішення, яке вчора ухвалив Сенат Сполучених Штатів Америки <i>(Оплески)</i>&nbsp; надання статусу нашій країні як країни, яка ще не є членом НАТО, але отримає всі привілеї і підтримку.</p>
<p>Крім того, я хотів би підтримати і Сенат і Палату представників Сполучених Штатів за виділення майже мільярда доларів прямої допомоги, в тому числі і&nbsp; військової допомоги, яка буде надана.&nbsp; В плані цього я хотів би пряме запитання задати.</p>
<p>Скажіть, будь ласка, це не секрет, що відсутність спецзв'язку дала можливість постійно і дає обстрілювати наші позиції. Що зроблено на сьогодні Міністерством оборони і іншими відомствами, щоб отримати закритий спеціальний зв'язок для прямого зв'язку всіх наших…?</p>
<p>&nbsp;</p>
<p>ПОЛТОРАК С.Т. Дякую за запитання. Справа в тому, що для того, щоби створити закритий зв'язок, треба підготувати спочатку тактичне завдання і створити систему забезпечення зв'язку, а потім уже приступити безпосередньо до засобів, які використовуються. На сьогодні&nbsp; відпрацьована програма, яка і&nbsp; визначила засоби, над якими необхідно нам працювати. І в проекті бюджету передбачено більше мільярда гривень для того, щоб ми придбали ті сили і засоби для того, щоби ми забезпечили управління військами.&nbsp; Це, звичайно, є дуже серйозна проблема, тому що без управління успішне ведення бойових дій неможливе. Це передбачено в тому проекті бюджету на наступний рік і воно буде використано.</p>
<p>На даний час, я іще раз хочу сказати, створена система, тобто чітко визначено умови що необхідно зробити, комплекти, батальйонний, бригадний, полковий і так далі. Дякую за запитання.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Радикальна партія, Олег Ляшко. Записався Ленський Олексій Олексійович. Але, наскільки я розумію, керівник фракції, так? Будь ласка.</p>
<p>&nbsp;</p>
<p>10:18:42</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Рішення, яке вчора було прийнято Сенатом Сполучених Штатів, справді історичне рішення. Це те, на чому ми наполягали з самого початку військової агресії, що якщо Україна не є членом НАТО, значить країни-гаранти нашої недоторканності по Будапештському меморандуму (Сполучені Штати, Велика Британія, Франція &nbsp;мали б укласти прямі військові союзи з нашою державою і надати реальну допомогу. Це історичне рішення відбулося, як колись у 1940 році Британія і Сполучені Штати уклали військовий союз проти Гітлера, так само сьогодні, я сподіваюсь, Сполучені Штати укладуть військовий союз із Україною. І це буде дуже потужний стимул для Путіна, щоб зрозуміти, що ми йому і рога обламаємо, і все інше, якщо його окупанти йтимуть на нашу землю, якщо вони не виберуться геть з нашої рідної землі.</p>
<p>Користуючись нагодою, я хочу побажати нашим бійцям, керівництву Міністерства оборони, працюйте так, щоб не було…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>10:19:55</p>
<p>ЛЯШКО О.В.</p>
<p>Працюйте так, щоб не було ворога на нашій землі, не домовляйтесь ні про що з ворогом, ніяких біфуркаційних зон&nbsp; і роздільчих ліній посеред Донбасу. Наш кордон на кордоні між Україною і Росією, і ваше завдання звільнити країну, наше завдання, політиків, вам допомагати і ми будемо вам в цьому плані допомагати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступне, фракція "Самопоміч", Ірина Григорівна Подоляк.</p>
<p>&nbsp;</p>
<p>10:20:25</p>
<p>ПОДОЛЯК І.І.</p>
<p>Прошу передати слово Павлу Кишкарю.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:20:30</p>
<p>КИШКАР П.М.</p>
<p>Дякую, пане міністру, за те, що прийшли. Дякую. Насправді хочу відзначити, що наша співпраця зараз налагоджена дуже добре і спасибі вам за те, що ви приймаєте активну участь.</p>
<p>Два таких зауваження. Перше зауваження до колективу, народних депутатів, і так, як вони себе поводять, коли пан міністр доповідає найважливішу зараз для держави тему. Друге зауваження самому пану міністру, повірте, не сприймаються цифри. Те, що говорив Соболєв, це важливо, для мене це теж болить, тому що LTE формат тактичної ланки зв'язку міг бути вже закуплений і поставлений на озброєння, ми цього чомусь не зробили.</p>
<p>І два коротких питання. Перший це кадрове питання в Головному управлінні розвідки, чи будете ви його вирішувати, зважаючи на те, засилля російських агентів, яке там є? І друге, управління тими майновими комплексами, які ще залишилися в управлінні Міністерства оборони щодо забезпечення, в тому числі…</p>
<p>&nbsp;</p>
<p>ГОЛОВУЮЧИЙ. Шановні колеги, народні депутати, хочу звернути вашу увагу, що &nbsp;питання мають бути дуже короткими і чіткими, оскільки&nbsp; ми маємо обмежений час. Дякую.</p>
<p>&nbsp;</p>
<p>ПОЛТОРАК С.Т. Значить щодо запитання відносно цифр, звичайно, ви розумієте, яке&nbsp; питання ви задаєте, так я на нього і відповідаю. Не можу за три хвилин доповісти бюджет Міністерства оборони в повному обоймі.</p>
<p>Я абсолютно відкритий, і якщо комусь потрібна інформація, я запрошую до себе, і повну інформацію по кожному розділу я готовий представити.</p>
<p>Щодо змін у Міністерстві оборони, вони відбуваються, і вони будуть відбуватися. Тому що є реальна необхідність.</p>
<p>Але для того, щоб поміняти людей – спочатку треба, щоб не завалити цю систему.&nbsp; Треба проаналізувати стан справ, і підготувати їм заміну. Зміни будуть відбуватися, і&nbsp; в Міністерстві оборони, до кінця року буде створена нова система, нова структура, і весь особовий склад Міністерства оборони проведе відповідну переатестацію, в тому числі і Управління розвідки.&nbsp;&nbsp;</p>
<p>Щодо майнових комплексів, ми з ними працюємо, вивчаємо, зараз працює серйозна фірма, яка практично повністю перевіряє діяльність їх майнових комплексів. Значить проводить інвентаризацію, і після звіту, який має бути&nbsp; готовий через тиждень ми будемо приймати відповідне рішення по ньому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Валерій Пацкан, "Блок Петра Порошенка"/</p>
<p>&nbsp;</p>
<p>10:22:59</p>
<p>ПАЦКАН В.В.</p>
<p>Прошу передати слово Олегу Барні.</p>
<p>&nbsp;</p>
<p>ГОЛОВУЮЧИЙ. Олег Барна, "Блок Петра Порошенка". Олег Барна.</p>
<p>&nbsp;</p>
<p>10:23:10</p>
<p>БАРНА О.С.</p>
<p>Дякую, колего. Пане міністре, в мене&nbsp; буде до&nbsp; вас тільки побажання. Перше, навести порядок у військовому комісаріаті – призначити туди&nbsp; учасників АТО, які станом здоров'я не можуть бути в стройових частинах.</p>
<p>Друге, повернути у власність Міністерства оборони всі військові містечка і землі, які були передані в комунальну власність з метою подальшої прихватизації, або фірмах. А також, розпочати процедуру повернення підприємств&nbsp; військово-промислового&nbsp; комплексу.</p>
<p>І останнє, молоді до 25 років не має бути на фронті, там мають бути тільки добровольці – це є цвіт нашої нації. Забезпечте ротацію до двох місяців, і окреме особисте побажання видати повістку Олесю Довгому. Дякую. <i>(Оплески)</i></p>
<p><i>&nbsp;</i></p>
<p>ПОЛТОРАК С.Т. Я хотів би сказати, що все це ми зробимо, якщо буде ваша допомога і підтримка і зацікавленість.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Наступне запитання. "Народний фронт", є запитання до міністра оборони? Будь ласка, Тимчук.</p>
<p>Шановні колеги, я би хотів наголосити, у нас виділена одна година. Фракції надали свої письмові запитання. Я дав гарантоване право кожній фракції задати по одному питанню. Більше запитань не буде. У нас на все виділено одна година. Тому, будь ласка, дотримуйтесь, будь ласка, Регламенту. Прошу, "Народний фронт".</p>
<p>&nbsp;</p>
<p>10:24:41</p>
<p>ТИМЧУК Д.Б.</p>
<p>Дмитро Тимчук, "Народний фронт".</p>
<p>Пане міністр, з оприлюдненої вами структури бюджету не зрозуміло, чи будуть проводитися такі вкрай важливі заходи, як передислокація – ну, зміна місць постійної дислокації частини з'єднань Збройних Сил.</p>
<p>Якщо зараз подивитися на карту місць постійної дислокації, то враження, що ми&nbsp; готуємося до нападу з країн НАТО. В&nbsp; нас війна в зовсім іншому регіоні. Чи передбачені такі заходи?</p>
<p>І в мене запитання до керівництва Верховної Ради. Чого ми чекаємо з позбавленням України позаблокового статусу? Чи не варто вже розглядати цей законопроект? Дякую. <i>(Оплески)</i></p>
<p>&nbsp;</p>
<p>ПОЛТОРАК С.Т. Дякую за запитання.</p>
<p>Я хотів би сказати, я з чого почав, що планування на наступний рік проводиться і ведеться відповідно із загроз. Передислокація планується, розгортання нових частин планується і розгортання оперативних територіальних управлінь, розгортання бригад постійної готовності відповідно загроз. Сьогодні в нас одна загроза – це схід нашого кордону. Тому на сході, я не буду казати кількість військових частин, але планується розгортання і воно буде достатньо для того, щоб забезпеченість... забезпечити недоторканість наших кордонів. Ця робота планується і проводиться.</p>
<p>&nbsp;</p>
<p>ГОЛОВУЮЧИЙ. Будь ласка, Кулініч Олег Іванович, "Економічний розвиток".</p>
<p>&nbsp;</p>
<p>10:26:10</p>
<p>КУЛІНІЧ О.І.</p>
<p>Прошу передати слово Антону Кіссе.</p>
<p>&nbsp;</p>
<p>10:26:17</p>
<p>КІССЕ А.І.</p>
<p>Антон Киссе, група "Економическое развитие".</p>
<p>Уважаемый Степан Тимофеевич, прежде всего, я хочу поприветствовать вас от наших земляков, от нашей малой родины – Тарутинского района.</p>
<p>Я хочу задать очень короткий вопрос. Последнее время инициируется&nbsp;начальником Генерального штаба о передислокации батальона десантников, который размещен в славном городе Болграде. Скажите, насколько это соответствует действительности? Хочу просто подчеркнуть, что десантники принимали самое непосредственное участие в событиях АТО и были награждены, в том числе и Министерством обороны, наградами. Это очень тревожит наших земляков в Бессарабии.</p>
<p>И второе. Прошу все-таки создать специальную группу, которая бы рассмотрела вопрос использования полигона Тарутинского, потому что сегодня возникает очень много проблем, слухов. Для того, чтобы их развеяли, я думаю…</p>
<p>&nbsp;</p>
<p>ПОЛТОРАК С.Т. Я хотів би сказати, що загрози у нас не тільки на Сході - і на Півдні є. І там угрупування військ, яке є, треба не зменшувати, а збільшувати. Тому відповідне речення відпрацьовується, я думаю, що там буде не батальйон, а значно більше, тому що у нас там є загрози з боку Придністров'я, з півдня є загрози. Ми чітко про це знаємо, і угрупування там буде збільшено.</p>
<p>Щодо Тарутинського полігона, так само рішення зараз готується. Дякую.</p>
<p>&nbsp;</p>
<p>ГОЛОВУЮЧИЙ. Дякую. Дякую, Степан Тимофійович.</p>
<p>Є ще запитання до міністра? Давайте ми зробимо таким чином: ми наступних 30 хвилин виділимо для запитань від народних депутатів, ви всі запишетеся – і я кожному дам слово, хто буде на запису.</p>
<p>Присідайте, будь ласка. Присідайте, Степан Тимофійович. Дякую. <i>(Оплески)</i></p>
<p>&nbsp;Будь ласка, шановні колеги. Зубко Геннадій Григорович. Геннадій Григорович! Можемо зробити наступним чином: можемо зараз зробити запис до всіх від народних депутатів, і таким чином будуть задавати питання наступних 40 хвилин.</p>
<p>&nbsp;</p>
<p>ЗУБКО Г.Г.</p>
<p>Зараз ми почекаємо, поки народний депутат все-таки дотримається дисципліни. І ми почнемо.</p>
<p>&nbsp;</p>
<p>ГОЛОВУЮЧИЙ. Будь ласка, Геннадій Григорович.</p>
<p>&nbsp;</p>
<p>ЗУБКО Г.Г. Шановні народні &nbsp;<a name=_GoBack></a>депутати, шановна президія!</p>
<p>&nbsp;</p>
<p>ГОЛОВУЮЧИЙ. Після виступу Геннадія Григоровича буде запис депутатів до членів Кабінету Міністрів і будемо задавати питання, вони будуть відповідати з місця.</p>
<p>&nbsp;</p>
<p>ЗУБКО Г.Г. По-перше, я дякую, що в п'ятницю прийшли саме ті депутати, які, дійсно, хочуть отримати відповіді на свої запитання. І хотілось би проговорити ще додатково ті питання, які ми не встигли проговорити по Програмі дій уряду, те, що стосується саме напрямку Міністерства регіонального розвитку, підкреслюю, будівництва та архітектури і житлово-комунального господарства. Дуже прості запитання я хотів би розбити на кілька блоків, можливо би у нас, в моїй доповіді було б менше запитань потім по тим запитанням, які задала і фракція "Самопоміч" і "Народний фронт" по законопроектам і по тим діям, які ми збираємся зробити разом в 2015 році. Чому я звертаюсь до всіх депутатів і до тих, які сьогодні послухали саме чим потрібно разом займатися в 2015 році. Дуже правильно вчора говорилося про те, що сьогодні є можливість підтримки економіки за рахунок тих запозичень, які сьогодні ми очікуємо від Міжнародного валютного фонду. Але є інший напрямок, це ті запозичення і ті інвестиції, які ми повинні залучити в економіку саме на розрахунок підтримки економіки і того, щоб дати роботу нашим людям, які сьогодні практично не мають можливості достатньо працювати.</p>
<p>Я вам скажу дуже просто, у нас сьогодні є 3 міністерства, які дійсно мають таку можливість, це Міністерство інфраструктури, це Міністерство агропромислової політики і це Міністерство регіонального розвитку, будівництва і архітектури. Це ті речі, які дійсно можуть залучати інвестиційні кошти, які можуть запускати економіку, які можуть створювати робочі місця, які можуть рухати економіку. Для цього нам ще потрібно Міністерство економіки, яке, можливо, дорегулює ті моменти, які сьогодні нам не можуть забезпечити проходження донорських інвестиційних коштів, які зависають по Постанові 1041 по 9 місяців сьогодні в уряді. І на сьогоднішній день, це дуже великий тормоз для того, щоб реалізувати інвестиційні проекти. Я би розбив всі питання, ті, що стосуються Міністерства регіонального розвитку на 3 блоки, те, що ми говорили вчора про децентралізацію, про місцеве самоврядування, про ті законопроекти, які сьогодні потрібно внести зміни і ми, я думаю, що вже на наступному тижні будемо розглядати зміни до Бюджетного, Податкового кодексів для того, щоб провести першу чергу, бюджетну децентралізацію, а також той законопроект який стосується про добровольчі об'єднання громад, який був прийнятий в першому читанні, який нам потрібно буде прийняти в другому читанні.</p>
<p>І другий блок, який дуже серйозний, який стосується закону про місцеве самоврядування, про службу при місцевому самоврядуванні, тому що нам дуже сьогодні потрібно чітко зрозуміти, хто буде виконувати ті функції, які держава передає на місця, хто саме в місцевому самоврядуванні буде цим займатися. Тому, блок перший це фінансова децентралізація, підготовка змін до Конституції і другий блок всіх законопроектів, які стосуються місцевого самоврядування.</p>
<p>Тепер більш те, що вчора не було, не прозвучало але воно є. Я хотів би проговорити який план у нас в двох напрямках. Це саме ті напрямки, які по Міністерству регіонального розвитку можуть залучити інвестиції в Україну. Сьогодні цікавить інвесторів ринок енергозбереження в Україні, енергоефективності і саме там сьогодні нам потрібно зробити декілька кроків, які допоможуть нам зробити для інвестора прозору систему не тільки, як вкласти гроші, а яким чином ці гроші повернути. Тому по енергоефективності ми розуміємо, що сьогодні дуже багато залежить від місцевого самоврядування, як вони будуть готові запропонувати проекти, як вони будуть готові долучитися до виконання інвестиційних проектів і саме головне, які ми умови створимо для місцевого самоврядування, для інвесторів, для повернення цих коштів.</p>
<p>Тому сьогодні цілий ряд законопроектів, який лежить у нас і підготовлений до подачі у Верховну Раду. Це проект закону про енергетичну ефективність будівель, які дозволять чітко проаналізувати стан житлово-комунального господарства, будівель ви знаєте, що на сьогоднішній день 47 відсотків втрат тепла це саме незабезпеченість енергоефективності будівель, все інше заміна газового обладнання, теплотраси це 5 і 10, 12 відсотків, відповідно. Тому це питання дуже є серйозним для аналізу для того, щоб дати можливість сьогодні вкладати гроші.</p>
<p>Другий законопроект це те, що стосується саме повернення інвесторам грошей, які можна вкладати по інвестиційним угодам це законопроект про особливості здійснення закупівель енергосервісу. Це так званий проект "ЕСК", який допоможе не тільки вкласти гроші, а ще й зрозуміти, яким чином їх можна буде повернути за рахунок підвищення енергоефективності.</p>
<p>Третій законопроект, який би хотів би, щоб ви підтримали саме в цій залі – це законопроект і зміни до нього про енергозбереження. Це те, що нам дасть можливість сьогодні запропонувати ринок, взагалі, енергетики, саме енергоефективності житлово комунального сектора, як той ринок, який сьогодні потребує капіталовкладень і інвестицій. Це те, що дає можливість залучати в Україну дуже серйозні гроші.</p>
<p>І останнє, - це те, що сьогодні стосується про запровадження енергоефективних заходів в бюджетних установах. Щоб було зрозуміло, сьогодні наша держава дуже багато втрачає грошей саме через не реалізацію енергоефективності в бюджетних установах, які сьогодні купують практично і тепло, і інші послуги по водовідведенню, саме по комерційним цінам. І сьогодні держава платить комерційну ціну за рахунок не ефективності використання цих будівель.</p>
<p>Те, що стосується сьогодні питань по будівництву. Я б хотів би зараз, щоб всі чітко собі усвідомили те, що у нас будівельна галузь про яку тут вчора говорили з трибуни, що це мабуть сама корупційна галузь, мабуть сама там така незрозуміла для людей, але це та галузь, яка дає 68… один будівельник дає ще роботу 68 спеціалістам. Це та галузь, яка може запустити практично нашу економіку. Це та галузь, в яку ми можемо інвестувати і сьогодні залучати гроші.</p>
<p>Я вам скажу, є декілька напрямків по яким ми сьогодні працюємо. І сьогодні ми розуміємо, що мабуть ринок житла, ринок тих, взагалі, запозичень, які можуть бути в Україні, він обчислюється десятками мільярдів доларів і дійсно ці інвестори є, вони готові вкладати, але вони й готові зрозуміти, яким чино вони ці гроші будуть повертати.</p>
<p>Саме таким чином, Міністерство економіки, я думаю ми разом відрегулюємо ті питання, які сьогодні не дозволяють.</p>
<p>Після того… От я хочу, щоб всі вдумались. Після того, як інвестор погодив надання грошей, після того, як він затвердив техніко-економічне обгрунтування, після того, &nbsp;як Мінфін вже погодив систему запозичення грошей, це все попадає в Мінекономіки. І 9 місяців фахівці з Міністерства економіки вирішують про отримання такого запозичення. Ви знаєте, таким чином ми не те, що не будемо рухатись в Європу, ми вже повернемося чітко в Радянський Союз, але в Радянський Союз 30 років.</p>
<p>Тому ці проблеми ми будемо вирішувати. І я хотів би тут також підтримки народних депутатів, і саме комітету, який займається напрямками економіки, який займається Міністерством регіонального розвитку, - підтримки в цьому напрямку.</p>
<p>У нас дуже багато проблем накопилося сьогодні саме по будівництву. В тому, що будівництво не готово сьогодні постачати свої будівельні конструкції, свої будівельні матеріали в Європу. Прості речі. Ми сьогодні не можемо зробити прості кроки, які зробила Грузія, яка просто запропонувала: "Є у вас американський проект – будь ласка, будуйте; є у вас польський проект – будь ласка, будуйте; але зробіть все те, що стосується від початку до кінця згідно норм, які працюють в країні".</p>
<p>Я думаю, що в цьому році ми повинні зробити прорив. В першу чергу ми повинні дати можливість готувати всі будівельні конструкції по європейським нормам "Є". І це не велика така дуже робота, тому що вже практично все підготовлено.</p>
<p>І саме головне – ми повинні відкрити наш ринок житла для того, щоб могли сюди інвестувати. Це в першу чергу ті моменти, які стосуються незавершеного будівництва. Я хотів би всіх депутатів, щоб ви послухали. Тому що вас будуть зустрічати завтра на дорозі дві з половиною тисячі людей, які вже об'єдналися в громади, які відстоюють свої права по незавершеному будівництву.</p>
<p>І саме ця проблема, вона є тягарем в першу чергу на банківській системі. Тому що там висить дуже серйозний токсичний портфель тих запозичень, за які сьогодні держава резервувати додаткові гроші. Тому що це є ризикований портфель. І з іншого боку люди, які вклали гроші і які сьогодні не можуть використати своє право отримати те житло, яке недобудоване.</p>
<p>Тому там, де єдиний замовник – держава, ми готові сьогодні запозичити і залучити інвестиції, щоб закінчити ці проекти. По-перше, зменшити тиск на наші фінансові установи за рахунок зменшення портфелю токсичних кредитів. І з іншого боку все-таки частину проблем по незавершеному будівництву закрити.</p>
<p>Те, що стосується взагалі напрямку на сьогоднішній день житлово-комунальних послуг сьогодні те, що стосується співробітництва між співвласниками, ЖЕКами, місцевим самоврядуванням у нас підготовлено зараз…</p>
<p>&nbsp;</p>
<p>ГОЛОВУЮЧИЙ.&nbsp; 20&nbsp; секунд, завершуйте. І потім будуть запитання від депутатів, надасте відповідь.</p>
<p>&nbsp;</p>
<p>ЗУБКО Г.Г. …щодо здійснення особливості право власності у багатоквартирному будинку, які, в першу чергу, дадуть можливість самим співвласникам об'єднуватися, відмовлятися від тих компаній, які постачають сьогодні послуги, і визначати самостійно, хто буде управителем і хто буде їм ці послуги надавати.</p>
<p>І другий закон, який…</p>
<p>&nbsp;</p>
<p>ГОЛОВУЮЧИЙ. Десять секунд.</p>
<p>&nbsp;</p>
<p>ЗУБКО Г.Г. …комунальні послуги.</p>
<p>Володимире Борисовичу, це ж ваше напрацювання. Ви не даєте мені про це розказати.</p>
<p>&nbsp;</p>
<p>ГОЛОВУЮЧИЙ. В комітетах будете розповідати для того, щоб ми зараз не гаяли час. Зараз будуть запитання.</p>
<p>&nbsp;</p>
<p>ЗУБКО Г.Г. Але оці два законопроекти, вони, дійсно, зможуть дати прорив по житлово-комунальним послугам по ситуації, яка стосується житлово-комунального господарства. Тому що коли мені задають питання, чому ми не записали в програму дій ремонт труб, то я вам розкажу. Нам не потрібно це записувати, нам потрібно створити умови, щоб місцеве самоврядування скористалося, в першу чергу, своїми коштами, і ми дали можливість через державні казначейства це зробити, і просто запустити цей процес, щоб ми зняли ту зарегульованість, яка є сьогодні в цьому напрямку. Дякую.</p>
<p>&nbsp;</p>
<p>ГОЛОВУЮЧИЙ. Дякую, Геннадію Григоровичу. Я прошу, присідайте на місце своє.</p>
<p>Зараз, шановні колеги, зараз у нас буде 30 хвилин… Шановні колеги, зараз у нас буде 30 хвилин запитань до уряду. Ви бачите, що в ложі уряду знаходяться урядовці. І ми зможемо кожен задати йому запитання від депутатів.</p>
<p>Тому я зараз проводжу запис на запитання. Будь ласка, шановні депутати, записуйтеся на запитання. У нас на це виділено 30 хвилин згідно Регламенту.&nbsp;</p>
<p>Будь ласка, Мушак Олексій Петрович, "Блок Петра Порошенка".</p>
<p>Шановні міністри, я прошу уваги вашої.</p>
<p>&nbsp;</p>
<p>10:41:17</p>
<p>МУШАК О.П.</p>
<p>Доброго дня, шановні колеги! Доброго дня, шановний Голово! Доброго дня, шановні міністри! У мене є питання до міністра АПК пана Олексія Павленка з приводу ситуації на Одеській митниці. Значить дивіться, зараз "Укрзалізниця" перейшла на&nbsp; електронні&nbsp; сертифікати ліцензій по карантинному&nbsp; сертифікату і відповідно вона вже в електронному вигляді&nbsp; працює. А&nbsp; інспектора на митниці вони не приймають електронні сертифікати і просять паперові копії, що призводить до затримування експорту і до, ну, неправильної роботи, як на мене. Дякую.</p>
<p>&nbsp;</p>
<p>ПАВЛЕНКО О.М. Дуже дякую за питання. Я, насправді, вперше&nbsp; про це питання чую. Наскільки я знаю, ви знаєте, була Постанова&nbsp; 442 уряду, і питання&nbsp;&nbsp; карантину ветеринарної служби перейшло зараз&nbsp; від&nbsp; МінАПК і зависло, получається,&nbsp; між&nbsp; нами та Кабміном. Я думаю, що питання потрібно&nbsp; вирішувати взагалі в комплексі. Ми плануємо на наступному тижні поставити питання про перегляд&nbsp; 442 Постанови і передачу обратно функцій, пов'язаних з карантином,&nbsp; з сертифікатами&nbsp; обратно на&nbsp; міністерство. Я пропоную, можливо, сформулювати питання, ми можемо окремо&nbsp; проговорити. Я зараз не готовий&nbsp;&nbsp; дати відповідь. Дякую&nbsp; за питання.</p>
<p>&nbsp;</p>
<p>ГОЛОВУЮЧИЙ. Дякую. Я прошу опрацювати і надати відповідь народному депутату.</p>
<p>Наступне. Микола Володимирович Томенко, "Блок Петра Порошенка".&nbsp;&nbsp;&nbsp;</p>
<p>&nbsp;</p>
<p>10:42:52</p>
<p>ТОМЕНКО М.В.</p>
<p>У мене запитання до&nbsp; Геннадія Зубка як до&nbsp; одного з керівників уряду. Пане Геннадію, от я так&nbsp; від простого народу хотів би може таку пораду&nbsp; чи рекомендацію дати. Як побачите Прем'єр-міністра, то передайте&nbsp; дві стурбованості.</p>
<p>Перша стурбованість. Вчора він доповідав і 90 відсотків тексту&nbsp; його виступу – це те, що він говорив&nbsp; 9 місяців назад. Я розумію, що парламент оновився на&nbsp; 56 відсотків, може він хотів повторити для нових депутатів, але бажано це не повторювати.</p>
<p>І друга позиція. От 70 відсотків виступу Прем'єр-міністра – це таврування&nbsp; наших ворогів. От друзі,&nbsp; коли уряд почне про громадян України&nbsp; думати. Тому у мене прохання: уряд в робочий час повинен любити Україну, турбуватись про громадян України, а у вільний час – ненавидіти ворогів. Тоді ми будемо хвалити уряд. А коли ви тільки весь час ненавидите ворогів,&nbsp; не встигаєте працювати&nbsp; для громадян. Тому, друзі, працюйте для України.&nbsp;</p>
<p>Кошелєва Альона Володимирівна, Радикальна партія.</p>
<p>&nbsp;</p>
<p>10:44:05</p>
<p>КОШЕЛЄВА А.В.</p>
<p>Прошу передати Оксані Корчинській слово.</p>
<p>&nbsp;</p>
<p>ГОЛОВУЮЧИЙ.</p>
<p>Будь ласка, народний депутат Корчинська.</p>
<p>&nbsp;</p>
<p>10:44:10</p>
<p>КОРЧИНСЬКА О.А.</p>
<p>Доброго ранку! У мене запитання до уряду, і, зокрема до міністра оборони, на жаль, я його не бачу зараз. Яким чином, якщо з 50 мільярдів у вас планується забезпечення тільки на 150 мільйонів медичної частини, якщо Збройні Сили України найгірше забезпечені за медициною? У нас гелікоптерів тільки на все АТО кілька гелікоптерів котрим від 21 до 34 років. Єдиний санітарний літак котрому 30 років і він вже виходить із експлуатації. І кожен раз ми не можемо відправити поранених до великих міст. І нарешті іще, будь ласка, я прошу передати міністру питання. Чому кілька місяців у нього на складах лежать гуманітарні благодійні аптечки, котрі досі не дійшли до жодного бійця в АТО? Мене цікавить відповідь.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу надати це запитання офіційно міністру оборони, і надати відповідь народному депутату.</p>
<p>Барна Олег Степанович, прошу.</p>
<p>&nbsp;</p>
<p>10:45:12</p>
<p>БАРНА О.С.</p>
<p>Передаю слово Барна Степану Степановичу.</p>
<p>&nbsp;</p>
<p>ГОЛОВУЮЧИЙ. Барна Степан Степанович.</p>
<p>&nbsp;</p>
<p>10:45:18</p>
<p>БАРНА С.С.</p>
<p>Шановний Голово, шановний пане віце-прем'єр-міністр, шановні міністри, звичайно, що проблема головна у нас, це, напевно, і не тільки проблеми, котрі мають місце в Україні і проблеми, котрі ми маємо вирішувати разом. Отож&nbsp; я радий, нарешті, побачити, як депутат Верховної Ради України, міністра Павленка, нарешті. Це вже через п'ять днів після того, як ми звернулися до нього, щоб зустрітися з групою депутатів Верховної Ради України у зв'язку з ситуацією, яка склалася в Тернопільській області, коли люди виходять на вулиці і перекривають дороги. Оце є реакція міністрів на проблеми людей. Це перше питання. Тому хотів би подякувати представникам фіскальної служби, котрі вже чітко відреагували на ситуацію, котра має місце в концерні "Укрспирт", у зв'язку з тим, що відкрито провадження кримінальне по факту розкрадання майже 200 мільйонів гривень. Про що ми намагалися говорити на&nbsp; протязі останніх двох тижнів. Тому я хотів би звернутися до пана міністра Павленка з тим…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>ПАВЛЕНКО О.М. Дуже, дякую, за запитання. Я зразу прошу вибачення, що останній&nbsp; &nbsp;тиждень був дуже напружений, ми працюємо, ви знаєте, дуже багато. І, на жаль, скажемо, ви знаєте, що, наприклад, позавчора ми там спали по 30 хвилин, сьогодні спали дві години. Насправді дуже багато запитань, я ці питання передавав заступникам, вони мали зустрічатися і ці питання мені докладають. У мене є багато… є окремо ваша аналітика, були призначені заступники і мали це питання координувати, а мені докладали, що питання знаходиться на контролі.</p>
<p>Дякую дуже за запитання, які давали по "Укрспирту". Скажу більше, у нас велика проблема, як мінімум, в п'яти суттєвих компаніях, це пов'язано з зерном, з спиртом і з фондом. Зараз проводяться їх службові розслідування, зараз питання стоять на контролі, цифри, які там приходять від Генеральної прокуратури, від СБУ, там просто мільйони, мільярди гривень, які є проблематичними. Відповідно найближчим чином будуть зроблені кадрові ротації, будуть зроблені відсторонення від сповнення обов'язків. І, я думаю, що буквально на ближчий тиждень ви вже побачите також…</p>
<p>Ще раз кажу, дякую за інформацію, яка надходить від регіонів, вона дуже корисна і вона вся йде в роботу. Ще раз прошу вибачення, що не було можливості зустрітися особисто, просто, ви знаєте, така ситуація, що ми працюємо в одній "лодці" і дуже багато питань у нас є робочих. Дякую.</p>
<p>&nbsp;</p>
<p>ГОЛОВУЮЧИЙ. Дякую, пане міністр.</p>
<p>Будь ласка, Кужель Олександра Володимирівна, "Батьківщина".</p>
<p>&nbsp;</p>
<p>10:47:35</p>
<p>КУЖЕЛЬ О.В.</p>
<p>Я дякую за слово. Я звертаюсь до пана першого віце-прем'єра Геннадія Зубко. Я вам пропоную допомогу і Комітету з промисловості і підприємництва, і двох фракцій "Батьківщина" і "Самопоміч", які тільки говорять про те, щоб почати щось робити в ЖКХ, в змінах, в енергетиці, треба почати боротися з монополізмом.</p>
<p>Пане Геннадію, в діючому тарифі 40 відсотків грошей крадуть. Зараз ми говоримо з урядом, що ми знову підвищуємо тариф. Ми готові показати де крадуть, це найбільше там, де облгази, обленерго. Але, якщо ми спускаємось на комунальні монополісти, які доставляють воду і тепло, це, як найменше, по розслідуванню Рахункової палати, в кожному місці це 5 відсотків грошей, які йдуть на ліво, записані липові в тарифі. І тому ми звертаємось до вас не з питанням, а проханням, створити терміново робочу групу, в яку ввійдуть і народні депутати.</p>
<p>&nbsp;</p>
<p>ГОЛОВУЮЧИЙ. Будь ласка, Геннадій Григорович.</p>
<p>&nbsp;</p>
<p>ЗУБКО Г.Г. Олександра Володимирівна, я дякую за запропоновану</p>
<p>допомогу, ми точно будемо створювати робочу групу з активних депутатів, які не тільки&nbsp; будуть включатися у підготовку&nbsp; законопроектів, а ще й давати можливості в першу чергу виробити ті пріоритеті, по яким&nbsp; повинні рухатися, де ми повинні дерегулювати&nbsp; ситуацію.</p>
<p>Я вам скажу&nbsp; тільки те, що&nbsp; сьогодні Україна, якщо це стосується взагалі тарифів і&nbsp; енергозбереження, щоб&nbsp; було зрозуміло, якщо депутатам буде цікаво, я наведу декілька цифр.</p>
<p>Я буду порівнювати з простою країною, яка є поряд з нами – це Польща.</p>
<p>Польща,&nbsp; яка має на 7 мільйонів менше населення, але на сьогоднішній день має втри рази більше ВВП. І саме цікаве, маючи втри рази більше ВВП, вона витрачає втри рази менше газу. Це питання, взагалі, і тих не обоснованих тарифів, це того додаткового використання газу, який не контролюється, в тому числі – типу генеруючими компаніями. І це&nbsp; питання того, які ми&nbsp; повинні провести заходи з енергоефективності для того, щоб це типово&nbsp; не втрачати.</p>
<p>Я вам скажу, що при таких цінах на газ, при такій не енергоефективності, у нас просто немає можливості сьогодні мати конкурентних своїх виробників у любій галузі промисловості.</p>
<p>Тому тут питання, я дуже дякую за пропозицію, і хотів би, щоб депутати не тільки пропонували саме законопроекти, а ще й допомогли пріоритетність вистроїти. Що нам потрібно, і в першу чергу – куди рухатись? І саме по питаннях дерегуляції в цьому напрямку. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Романова Анна Анатолівна фракція "Самопоміч"</p>
<p>&nbsp;</p>
<p>10:50:35</p>
<p>РОМАНОВА А.А.</p>
<p>Дякую. У мене запитання до пана віце-прем'єра Геннадія Зубка, а також до&nbsp; міністра економіки.</p>
<p>Скажіть, будь ласка, у Програмі діяльності уряду, яку&nbsp; ми вчора мали змогу почути, зовсім жодного слова, не стосується внутрішнього та в'їзного туризму. Не зважаючи на те, що&nbsp; ця галузь може привнести за умови вдалого менеджерського підходу мільйонні статки для нашої економіки.</p>
<p>Скажіть, будь ласка, хто буде безпосередньо займатися формуванням позитивного туристичного, а також інвестиційного іміджу України, та займатися розвитком внутрішнього та&nbsp; в'їзного туризму? Дякую.</p>
<p>&nbsp;</p>
<p>ЗУБКО Г.Г. Давайте, я дуже коротко відповім, потім передам слово &nbsp;Роману Качуру з приводу того, що зараз Служба туризму передана під Мінекономіки. Але скажу дуже просто, да, Україна на сьогоднішній день має дуже серйозний, так, потенціал саме по залученню інвестицій в туристичний напрямок. Якщо порівнювати взагалі по тим моментам, які стосуються сьогодні і Західної України, так і Південної України, я думаю, що ми можемо створити дуже великий потенціал саме і готельних комплексів, і того, де ми можемо залучати сьогодні туристів, зважаючи на те, що сьогодні, в першу чергу, незрозуміла ситуація з Кримом і ми поки що не можемо надати там ті послуги.</p>
<p>А з іншого боку, на сьогоднішній день Україна може зробити взагалі через той потенціал, який ми повинні реалізувати через Міністерства інфраструктури, по дорогам, в&nbsp; першу чергу. Тому що у нас на сьогоднішній день для туризму, в першу чергу, повинна транспортна інфраструктура в першу чергу працювати. Тому цей потенціал дуже великий, це практично мільярди запозичень і думаю, що цей напрямок ми будемо розвивати.</p>
<p>А, Роман Павлович, скажіть, будь ласка, вже по конкретиці, будь ласка.</p>
<p>&nbsp;</p>
<p>КАЧУР Р.П. Да, дякую. У вересні місяці в рамках оптимізації органів виконавчої влади було прийняте рішення про ліквідацію Державної служби туризму шляхом приєднання до Міністерства економіки. На сьогоднішній день&nbsp; це рішення повністю не виконане, тому ці функції ще не передані Міністерству економіки. Але позиція наша про те, що галузь повинна самостійно розвиватися, не потрібно створювати окремі служби чи координації. Наше завдання – допомогти тим структурам і бізнесам, які вже розвиваються. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Долженков Олександр Валерійович, "Опозиційний блок".&nbsp;</p>
<p>&nbsp;</p>
<p>10:53:19</p>
<p>ДОЛЖЕНКОВ О.В.</p>
<p>Здравствуйте, уважаемый Владимир Борисович. У меня вопрос к всему правительству. К сожалению, Премьера нет, но я хотел бы определить, чтобы был ответственный человек, который бы ответил на, дал ответ вразумительный на следующий вопрос.</p>
<p>Верховной Радой предыдущего созыва был принят Закон 1669 "О временных мерах на период проведения антитеррористической операции". Этим законом в частности предусматривалось ряд льгот для жителей антитеррористической операции, а именно: вводился мораторий на начисление пени, штрафов за неуплату кредитных обязательств, мораторий на пени и штрафы за жилищно-коммунальные услуги, мораторий на обращение взыскания на недвижимое имущество, которое находится в зоне АТО в отношении кредиторов.</p>
<p>В этом законе было обязано Кабинет Министров принять перечень населенных пунктов, которые входят в зону АТО. Кабмин принял распоряжение, а потом, через несколько дней в незаконный способ отменил это распоряжение своим распоряжением (1079р). Вопрос: когда будет отменено незаконное распоряжение, блокирующее действие закона….?</p>
<p>&nbsp;</p>
<p>ГОЛОВУЮЧИЙ. Дайте закінчити. І в мене прохання, дайте мені письмово вашу, ваш запит. Я подивлюсь по цьому в постанові.</p>
<p>Кіраль Сергей Иванович, "Самопоміч", народний депутат.</p>
<p>&nbsp;</p>
<p>10:54:46</p>
<p>КІРАЛЬ С.І.</p>
<p>Дякую. Прошу передати слово Алене Бабак.</p>
<p>&nbsp;</p>
<p>ГОЛОВУЮЧИЙ. Прошу народний депутат Бабак.</p>
<p>&nbsp;</p>
<p>10:54:54</p>
<p>БАБАК А.В.</p>
<p>Доброго дня. Дякую за врахування&nbsp; нашихпропозицій в Програмі уряду щодо надання державної підтримки заходам енергоефективності&nbsp; вжитлових будівлях і в будівлях бюджетних установ. Дякуємо за це.</p>
<p>Маємо прохання до міністра соціальної політики. Надайте, будь ласка,&nbsp; оцінку відсотку домогосподарств України, які потребуватимуть адресної соціальної допомоги з оплати житлово-комунальних послуг в зв'язку&nbsp; із передбачуваним підвищенням тарифів на енергоносії.</p>
<p>І скажіть, будь ласка, чи запланована відповідна сума в бюджеті&nbsp; України на наступний рік для того, щоб забезпечити збільшення відсотку домогосподарств, які потребуватимуть допомоги?</p>
<p>Друге запитання до пана&nbsp; віце-прем'єр-міністра. Скажіть, будь ласка, які дії уряд планує зробити для того, щоби підтримати підприємства водопостачання і теплопостачання?..</p>
<p>&nbsp;</p>
<p>ЗУБКО Г.Г. Я вибачаюсь. Тут підходять народні депутати і трошки відволікли. Ще раз можна?</p>
<p>&nbsp;</p>
<p>ГОЛОВУЮЧИЙ. Питання, питання про кошти державного бюджету, які мають бути передбачені на 2015 рік для соціального захисту, збільшення кількості домогосподарств. Це перше питання.</p>
<p>І друге питання: державна підтримка, чи планується державна і&nbsp; яка державна підтримка для підприємств водопровідного і теплового господарства?</p>
<p>&nbsp;</p>
<p>РОЗЕНКО П.В. Шановні народні депутати, я хотів би сказати – перше -&nbsp; про те, що ви вчора затвердили Програму діяльності уряду. І, як ви бачили, там є чітка вимога, чітка абсолютно позиція щодо того: щодо необхідності підвищення цін на житлово-комунальні послуги, цін і тарифів, до ринкового рівня. Але це не є питанням шокової терапії, там встановлений термін – до 2017 року.</p>
<p>Сьогодні графіка підвищення цін на житлово-комунальні послуги на даний момент часу немає. Сьогодні йде робота в уряді по погодженню цих питань. Я може сказати одне: як тільки буде готовий графік, відразу під цей графік буде визначена потреба наших служб, Міністерства соціальної політики, безумовно, на виплату всіх допомог. Ви знаєте, що у нас діє сьогодні дві програми: перша програма – програма субсидій, адресних субсидій, і друга програма – програма компенсацій за підвищення цін для людей, у яких доходи менше прожиткового мінімуму. На сьогоднішній день ми маємо, ну, піковий час звернень до органів праці вже пройшов, бо це, як правило жовтень, листопад, грудень, якщо не буде підвищення цін, ми виходимо на цифру стандартну по грудню, десь, січня місяця – це буде 1 мільйон 100 – 1 мільйон 200 людей, які будуть отримувати субсидії.</p>
<p>Безумовно, буде новий графік, всі кошти в державний бюджет на виплату субсидій і цих допомог будуть передбачені. І це наше зобов'язання – захистити людей від такого підвищення, малозабезпечені, певно, родини від такого підвищення. Тобто буде графік, будуть розрахунки і вони будуть всі закладені в Державний бюджет України.</p>
<p>&nbsp;</p>
<p>ЗУБКО Г.Г. Володимир Борисович, друге питання там задавали, я додам.</p>
<p>Дивіться, те, що стосується соціального захисту, я думаю, що Павло Розенко тут дуже чітко повідомив. Те, що стосується державної підтримки цих програм. На сьогоднішній день, щоб було зрозуміло, тарифи на воду і на водовідведення підняті до економічно обґрунтованого рівня, вже підняті. Тому, будь ласка, тут потрібно працювати і місцевому самоврядуванню, тому що держава законодавчо це забезпечила, так? А, з іншого боку, потрібно просто &nbsp;зараз рахувати ті втрати, які є, тому зараз ми готуємо законопроект про зміни до закону про питну воду, в якій буде враховано, яким чином навантаження є від промислових підприємств. Тому що зараз цим ніхто не займається, а інше, це все-таки питання те, що сьогодні потрібно чітко відпрацювати, що місцевому самоврядуванню потрібно зробити для того, щоб ці втрати зменшити. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Будь ласка, народний депутат Матвієнко Анатолій Сергійович, "Блок Петра Порошенка".</p>
<p>&nbsp;</p>
<p>10:59:23</p>
<p>МАТВІЄНКО А.С.</p>
<p>Матвієнко, "Блок Петра Порошенка". В мене запитання до пана Вощевського Валерія Миколайовича і до пана Уманського Ігоря Івановича. Валерій Миколайович, в мене до вас запитання, а ви слухайте. Мені не дуже подобається гасло, яке вчора задекларував Прем'єр-міністр, що 2015 рік, це є рік виживання. Але, якщо навіть і це є завданням уряду, то виживати можна тоді, коли ми здатні створювати цілі якісь кластери розвитку і центри розвитку і ми маємо розуміти, що без них ми не виживемо. Аграрний сектор, це окрема тема, але мене зараз цікавить в запитанні наступне. Прикарпаття це рекреаційна зона, сьогодні відсутність Криму стримує туристичний потік на Прикарпаття, тому що там немає жодної дороги. Якщо туди вирішити проблему тільки доріг, як сконцентрувати зусилля, то ми отримаємо синергію значного економічного росту і інвестиційного, і туристичного, і економічного.&nbsp; Я хочу вас запитати, чи ви підтримуєте цю ідею…</p>
<p>&nbsp;</p>
<p>ВОЩЕВСЬКИЙ В.М.</p>
<p>Шановний Анатолій Сергійович, шановні народні депутати! Я хотів би щоби ви всі почули, є одне із найнагальніших завдань, яке сьогодні вирішує уряд, це пройти через цю зиму, пережити цю зиму, в першу чергу, це стосується всієї інфраструктури держави. У нас, дійсно, надскладна ситуація і на Укрзалізниці, і в Укравтодорі. Ресурсу для того, щоб сьогодні щось будувати немає і скоріше за все в 2015 році не буде. Який вихід з цієї ситуації, ми, я впевнений, знайдемо його спільно.</p>
<p>Одна із найбільших проблем – це боргові зобов'язання. Скоріш за все реструктуризація.</p>
<p>Наступна проблема. Нам потрібні в державі великі інфраструктурні проекти, як то велика кільцева дорога навколо Києва, інші проекти, які дадуть сюди можливість залучити величезний ресурс.</p>
<p>Але я хотів, щоб мене зараз народні депутати почули. Укрзалізниця, Укравтодор мають колосальну проблему – боргову. В цьому залі, прошу не ображатись, сидять люди, які впливають на десятки підприємств, які є постачальниками, а в деяких випадках монополістами в постачанні матеріальних ресурсів для Укрзалізниці і для Укравтодору.</p>
<p>Вплиньте на ці підприємства. Припиніть обдирати Укрзалізницю. Приведіть до нормального стану ціни по яким ви постачаєте паливно-мастильні матеріали. <i>(Оплески) </i></p>
<p>Шановні народні депутати! У нас спільна відповідальність за країну, але ми ще почекаємо там декілька днів. І ми знаємо ці схеми, які працюють, вони будуть ліквідовані, щоб ніхто в цьому не сумнівався. Ось, Анатолій Сергійович, наш основний ресурс розвиватися і ми це будемо робити. <i>(Оплески)</i>&nbsp;</p>
<p>Я вашу позицію також підтримую. Дякую.</p>
<p>&nbsp;</p>
<p>ГОЛОВУЮЧИЙ. Віктор Галасюк, Радикальна партія.</p>
<p>&nbsp;</p>
<p>11:02:52</p>
<p>ГАЛАСЮК В.В.</p>
<p>Шановні колеги! Питання до уряду, зокрема до Міністерства економіки.</p>
<p>Перше питання. Чи розпочали вже розроблення довгострокової стратегії розвитку високотехнологічних виробництв, передбачених Коаліційною угодою, а також конкретні механізми здешевлення фінансування для забезпечення капітальних інвестицій, та чи напрацьовуються вже створення кредитно-експертної аґенції? Це перше питання. І хочу сказати, що в цьому питанні наш Комітет з промислової політики та підприємництва готовий активну допомагати уряду.</p>
<p>І друге питання – це яким чином здійснюється підготовка донорської конференції і які ключові напрями залучення коштів, і куди планується скеровувати ці кошти, які будуть залучені. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>КАЧУР Р.П. Я дякую за запитання. Стосовно залучення коштів. Ми реально усвідомлюємо, який зараз є рейтинги кредитні України і джерела походження коштів. І на жаль, на сьогоднішній день це можуть бути тільки такі інвестори як Міжнародний валютний фонд та Світовий банк по залученню, які реально вклали в цьому році близько 10 мільярдів доларів. І це безпрецедентна сума, порівнюючи до попередніх років. І ця робота буде продовжена в наступному році. Ви знаєте, що вже зараз місія працює в Києві.</p>
<p>Стосовно експорту кредитної агенції. Проект закону підготовлений і був поданий на розгляд уряду. Але зараз повернувся у зв'язку зі зміною складу уряду. Ми принципово підтримуємо таку позицію і будемо далі ініціювати, продовжувати працювати по прийняттю цього закону.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Гузь Ігор Володимирович, "Народний фронт". У нас залишилось 7 хвилин. Колеги, я просив би дуже стисло задавати питання і відповідати.</p>
<p>&nbsp;</p>
<p>11:04:53</p>
<p>ГУЗЬ І.В.</p>
<p>Добрий день! Депутат Гузь, 19 округ, Волинь. У мене є питання до міністра вугільної промисловості пана Демчишина. Я представляю безпосередньо місто Нововолинськ, де достатньо багато шахт, Львівсько-Волинський басейн. Сьогодні є проблема.</p>
<p>На Донбасі у нас є проблема з купівлею і ми навіть політично не купляємо вугілля. А десята шахта, яка у нас є і чекає фінансування вже, і будується 26 років, якби питання ніде не розкручується. Я дуже вас всіх прошу на тому тижні знайти можливість відвідати Нововолинськ, зібрати там всіх представників Львівсько-Волинського басейну всіх шахт і зокрема десятої шахти. І подумати, як ми можемо за рахунок бюджету в 2015 році питання розкрутити і знайти можливості профінансувати добудову десятої шахти. Дякую.</p>
<p>&nbsp;</p>
<p>ДЕМЧИШИН В.В. Дякую за запитання. Міністерство палива та енергетики на даний момент активно займається дуже багатьма питаннями. Серед них це і забезпечення наших енергогенеруючих потужностей вугіллям. Це і питання віялових відключень, які зараз активно застосовується в зв'язку з дисбалансом в енергетичній системі. Але, хочу… Це критичні питання, які на даний момент опрацьовуються, багато сил на це покладається. Крім того, що реформуємо персонал, призначаємо людей на велику кількість державних підприємств якими ми управляємо.</p>
<p>Але, основними завданнями якими ми зараз займаємося це реформування вугільної промисловості і нафтогазової. В вугільній промисловості, як ви знаєте, дуже багато, до неї дуже багато питань. Держава субсидувала історично, ну, в минулому році було виділено понад 14 мільярдів гривень на підтримку вугільної промисловості, це величезні суми. Собівартість вугілля яке добувається в Україні, в середньому, як мінімум в два рази вище чим на світовому ринку. Я розумію, що це все важливі соціальні питання, але на даний момент я виходжу із дуже простого економічного підходу, якщо є перспектива цих вугільних шахт то вони будуть розвиватись, якщо шахта 25 років будується і для добудови їй ще треба 500 мільйонів гривень, а після того вона буде мати можливість добувати всього на всього 400 тисяч тон вугілля щороку, більше того якість його, калорійність порядка 4 тисяч кілокалорій, ну, тобто економічний розрахунок в цьому випадку на жаль не працює.</p>
<p>Тому я хочу зразу сказати, що виключно економічний підхід. Якщо, в першу чергу ми зараз з Міністерство економіки розробляєм план приватизації вугільних підприємств ті, які мають перспективу будуть приватизовані або будуть розвиватися державою. Ми розуміємо, що забезпечувати наші енергогенеруючі потужності вугіллям на багато вигідніше і це правильно робити, це крім того, що розвиває нашу економіку дає можливість витримувати низьку собівартість для електроенергії.</p>
<p>&nbsp;</p>
<p>ГОЛОВУЮЧИЙ. Наступне питання, Бордюг Інна Леонідівна, Радикальна партія Олега Ляшка.</p>
<p>&nbsp;</p>
<p>11:08:35</p>
<p>БОРДЮГ І.Л.</p>
<p>Я передаю слово Ігорю Мосійчуку.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мосійчук.</p>
<p>&nbsp;</p>
<p>11:08:47</p>
<p>МОСІЙЧУК І.В.&nbsp;</p>
<p>В мене запитання до уряду і зокрема до міністра юстиції. Питання такого плану. Чому досі не проведена люстрація в департаменті по виконанню покарань? Яке покарання понесли офіцери, керівники установ, причетні до розповсюдження сепаратиської літератури, зокрема у виправній колонії номер 70, де розповсюджувалася газета "Новоросія"? Яке покарання понесли керівники колонії номер 58, де було в'язнями спроба масового суїциду (30 чоловік голодували, потім різали собі вени)?</p>
<p>У мене питання до міністра. Можливо, варто подумати і…</p>
<p>&nbsp;</p>
<p>ГОЛОВУЮЧИЙ. Будь ласка, відповідайте. Міністр юстиції.</p>
<p>&nbsp;</p>
<p>БОНДАРЧУК І.В.&nbsp; Шановний народний депутате! Заступник міністра Бондарчук Ігор Володимирович. Керівництво Державної пенітенціарної служби вже нове. У нас творений департамент з питань люстрації, і ми ваш запит повністю вивчимо. Тому що до нас не надходила така офіційна інформація, і обов'язково вам надамо відповідь. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Луценко Ігор Вікторович, об'єднання "Батьківщина".</p>
<p>&nbsp;</p>
<p>11:10:22</p>
<p>ЛУЦЕНКО І.В.</p>
<p>Прошу передати колезі Вадиму Івченку слово, будь ласка.</p>
<p>&nbsp;</p>
<p>ГОЛОВУЮЧИЙ. Вадим Івченко, будь ласка.</p>
<p>&nbsp;</p>
<p>11:10:30</p>
<p>ІВЧЕНКО В.Є.</p>
<p>Я хотів звернутися до пана віце-прем'єра Геннадія Зубка. Пане Геннадію, я вчора від Прем'єр-міністра не почув реальну ситуацію по децентралізації. Отже, основна мета по децентралізації – це формування спроможних&nbsp; громад. Я б хотів почути, наскільки ви хочете затягнути це по формуванню спроможних громад, що ви, дійсно, сказали, що це буде через рік, через два і так далі. Як ви безпосередньо ставитеся про добровільні об'єднання, оскільки цей законопроект від Кабміну вже зайшов, громад?</p>
<p>І третє. Я вас дуже прошу, пане Геннадію, передивіться, будь ласка, бюджетну децентралізацію. Я учора розмовляв з правлінням асоціації сільських рад, це керівники всіх регіональних відділень. Вони не в захваті від децентралізації, яка не йде на базовий рівень. Вона не зачіплює малі міста, вона&nbsp; не зачіплює сільські і селищні ради, вони іде&nbsp; тільки на обласні центри&nbsp; і міста обласного підпорядкування. Давайте разом подивимося, щоб ми у залі, дійсно, проголосували за ту фінансову децентралізацію, про яку ми говорили.</p>
<p>&nbsp;</p>
<p>ЗУБКО Г.Г.&nbsp; Шановні народні депутати,&nbsp; я&nbsp; б хотів&nbsp; би ще раз по питанню децентралізації, щоб всі чітко зрозуміли.&nbsp; Бюджетний кодекс,&nbsp; зміни до нього – це міжбюджетні відносини. Воно буде стосуватися не тільки великих міст, областей і районів, а також&nbsp; само і сільських рад. Тому, будь ласка,&nbsp; уважно подивіться, також саме змінюється Податковий кодекс, який іде у базі, в парі і&nbsp; змінюється база оподаткування.</p>
<p>Друге питання – це&nbsp; друге читання про добровільне об'єднання громад, яке вже пройшло перше читання в парламенті. І це наступний крок. Тому всі інші моменти, які стосуються взагалі&nbsp; по тому, як&nbsp; підвищити взагалі ситуацію на сільському&nbsp; рівні і на рівні сільрад,&nbsp; от тут ми повинні працювати разом. Чому? Тому що сьогодні об'єднання двох бідних громад нічого не дає.&nbsp; Тому питання тут те, що я казав у своїй промові стосовно інвестицій, інвестиції&nbsp; в агропромисловий&nbsp; комплекс&nbsp; і про те, що вчора ми говорили про Програму дій уряду, про підтримку малого і середнього фермерських господарств, які дозволять сьогодні на селі займатися не тільки виготовленням сировинної продукції і експортом зерна, а&nbsp; це залучення інвестицій на переробку. Це те, що&nbsp; зможе дати можливість щось отримати,&nbsp; якусь роботу на селі. Тому що великі агропромислові холдинги, на жаль,&nbsp; місцеве&nbsp; населення&nbsp; не задіюють у своєму&nbsp; процесі. Тому тут є напрямок, який&nbsp;&nbsp; &nbsp; стосується не тільки децентралізації і те, що стосується бюджету, а ще і роботи&nbsp; уряду по&nbsp; залученню інвестицій саме на сільський рівень на розвиток середніх і малих&nbsp;&nbsp; фермерських господарств. Дякую.</p>
<p>&nbsp;</p>
<p>ГОЛОВУЮЧИЙ. Дякую, Геннадій Григорович. Я думаю, що питання фінансової децентралізації, у тому числі&nbsp; і для сільських територій, є надзвичайно актуальним. Але я переконаний&nbsp; у тому, що той пакет законів, який був напрацьований раніше урядом, він у тому числі врегульовує і ці питання, оскільки&nbsp; є надзвичайно&nbsp; невеликі громади, які не&nbsp; зможуть самостійно навіть адмініструвати податки місцеві. Але&nbsp; я думаю, що це тема окремої дискусії, яку потрібно провести,&nbsp; і я буду ініціювати цю дискусію, тому що це надзвичайно важливо.</p>
<p>Шановні колеги, у нас час, відведений Регламентом, навіть більше ніж відведений Регламентом, вичерпано на запитання. Як проінформував мене міністр Кабінету Міністрів, зараз буде засідання уряду і тому ми маємо подякувати урядовцям. Але перед тим хочу зазначити, що під час Погоджувальної ради ми будемо визначати з вами теми для того, щоб всі мали можливість задати питання і отримати відповіді. Тому я дякую урядовцям за те, що ви були.</p>
<p>І хочу ще наголосити на тому, щоб персонально міністри, їхні заступники, персонально відвідували засідання комітетів, де розглядаються питання нашої взаємодії, бо це є надзвичайно важливо, з точки зору якості підготовки рішень. Я попросив міністра Кабінету Міністрів врахувати це і зробити все для того, щоб особисто міністр або його заступник профільний відвідували комітети для напрацювання рішень з депутатами Верховної Ради. Дякую, шановні урядовці.</p>
<p>Шановні колеги, в мене є одне оголошення. Відповідно до статті 60 Регламенту Верховної Ради України, повідомляю про створення у Верховній Раді України восьмого скликання міжфракційного депутатського об'єднання "Самооборона Майдану". Головою міжфракційного депутатського об'єднання "Самооборона Майдану" обрано народного депутата України Парубія Андрія Володимировича.</p>
<p>Шановні народні депутати, я отримав заяву від двох депутатських фракцій, точніше фракція "Опозиційного блоку" і депутатської групи "Воля народу" з вимогою про оголошення 30-хвилинної перерви. Відповідно до Регламенту Верховної Ради, я маю оголосити перерву.</p>
<p>Тому я оголошую перерву до 11 годин 45 хвилин. Дякую, шановні колеги!</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Депутатів заходити в зал для продовження роботи. Прошу займати місця. Відповідно до статті 25 Регламенту Верховної Ради України у п'ятницю ми маємо 30 хвилин для оголошення запитів і також одну годину для виступів народних депутатів України.</p>
<p>Для оголошення депутатських запитів я запрошую заступника Голови Верховної Ради України Оксану Сироїд.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>О.І.СИРОЇД</p>
<p align=center>&nbsp;</p>
<p>ГОЛОВУЮЧИЙ. Шановні депутати, у нас зареєстровано 102 запити. І я прошу приготуватися і почути про ті запити, які надійшли, які будуть направлені від парламенту.</p>
<p>Значить, надійшли запити народних депутатів України. Віктора Р<a name=s1></a>азвадовського до Прем'єр-міністра України щодо незадовільної відповіді на депутатський запит про зміну статусу казарми поліпшеного планування на гуртожиток у селищі міського типу Озерне Житомирського району Житомирської області.</p>
<p>Від Віктора Развадовського до Генерального прокурора України, голови Житомирської обласної державної адміністрації щодо перевірки використання коштів, виділених у 2013 році з Державного бюджету України на встановлення модульної котельні в Березівській загальноосвітній школі І-ІІІ ступенів Любарського району Житомирської області, які не надійшли за місцем призначення, та вирішення питання стосовно відновлення робіт по встановленню котельні.</p>
<p>Від Андрія Шиньковича до Генерального прокурора України щодо неплатоспроможності банку Публічне Акціонерне Товариство "Всеукраїнський акціонерний банк".</p>
<p>Від Ігоря Артюшенка до віце-прем'єр-міністра України – міністра культури України щодо роз'яснення процедури демонтажу пам'ятника Володимиру Леніну у місті Запоріжжя.</p>
<p>Від Ігоря Артюшенка до начальника Головного управління Міністерства внутрішніх справ України в Запорізькій області щодо зловживань в житлово-комунальному секторі міста Запоріжжя.</p>
<p>Від Олега Барни до Генерального прокурора України, міністра аграрної політики та продовольства України щодо обставин неправомірної діяльності керівництва Державного підприємства "Укрспирт".</p>
<p>Від Олексія Гончаренка до Генерального прокурора України&nbsp;стосовно затягування розслідування слідчими органами Головного управління Міністерства внутрішніх справ України в Одеській області шістнадцяти кримінальних проваджень щодо Крижанівського сільського голови Комінтернівського району Одеської області Наталії Крупиці та службових осіб Комінтернівської районної ради під час використання бюджетних коштів, виділення земельних ділянок тощо.</p>
<p>Від Андрія Іллєнка до міністра внутрішніх справ України щодо можливої причетності Вови Морди (Володимира Дідуха) до створення злочинної організації.</p>
<p>Від Андрія Іллєнка до голови Київської міської державної адміністрації, голови Державної архітектурно-будівельної інспекції України щодо надання інформації про правові підстави проведення будівництва багатоповерхового будинку по вулиці Петра Вершигори, 9-г в Дніпровському районі міста Києва та вжиття заходів із недопущення порушення чинного законодавства.</p>
<p>Від Михайла Кобцева до міністра фінансів України щодо вжиття термінових заходів реагування на предмет корупційних дій в податковій сфері начальником Спеціалізованої державної податкової інспекції з обслуговування великих платників у місті Львові Міжрегіонального головного управління Міндоходів Олександром Юристовським.</p>
<p>Від Юрія Дерев'янка до Кабінету Міністрів України щодо надання інформації про фінансування проектів цільових екологічних (зелених) інвестицій, у тому числі тих, які реалізовуються в населених пунктах Донецької та Луганської областей, що віднесені до територій проведення антитерористичної операції.</p>
<p>Від Юрія Дерев'янка до Кабінету Міністрів України щодо забезпечення дотримання вимог Кодексу законів про працю України та Закону України "Про оплату праці" під час формування Єдиної тарифної сітки та встановлення посадових окладів (тарифних ставок) для педагогічних, науково-педагогічних працівників, працівників закладів охорони здоров'я, а також стосовно приведення рівня їхньої середньої заробітної плати до рівня середньої заробітної плати працівників промисловості.</p>
<p>Від Богдана Дубневича до виконуючого обов’язки Генерального директора Українського державного підприємства поштового зв’язку «Укрпошта» щодо відновлення роботи відділень поштового зв'язку у Пустомитівському районі Львівської області.</p>
<p>Від Ярослава Дубневича до Прем'єр-міністра України щодо доопрацювання &nbsp;та внесення доповнень до Порядку надання статусу учасника бойових дій особам, які захищали незалежність, суверенітет та територіальну цілісність України, брали безпосередню участь в антитерористичній операції та забезпеченні її проведення.</p>
<p>Від Ірини Суслової до Генерального прокурора України, міністра внутрішніх справ України щодо вжиття негайних заходів правоохоронними органами та притягнення до відповідальності осіб і припинення отримання коштів з Державного бюджету компаніям осіб, які входили до близького оточення Віктора Януковича (Сергія Арбузова, Сергія Клюєва, Андрія Клюєва, Едуарда Ставицького, Юрія Іванющенка, Віктора Януковича, Артема Пшонки, Олексія Азарова, Олени Лукаш, Ігоря Калініна, Дмитра Табачника, Андрія Портнова та інших), сприяли йому в узурпації влади, є причетними до трагічних подій Майдану і фінансування сепаратизму.</p>
<p>&nbsp;Від Ірини Суслової до Генерального прокурора України, міністра внутрішніх справ України щодо проведення розслідування фактів порушення прав людини під час акцій протесту у місті Вінниця 6 грудня 2014 року та недопущення переслідування її учасників.</p>
<p>Від Олександра Онищенка до Прем'єр-міністра України, голови Київської обласної державної адміністрації щодо недопущення зменшення надбавки за престижність праці педагогічних працівників Миронівського, Богуславського, Рокитнянського, Кагарлицького та інших районів Київської області.</p>
<p>Від Юрія Бублика до Генерального прокурора України про стан виконання вимог Закону України "Про очищення влади" керівниками органів прокуратури України, до повноважень яких належить звільнення та/або ініціювання звільнення осіб, до яких застосовується заборона, зазначена в частині третій статті 1 зазначеного Закону.</p>
<p>&nbsp;Від Антона Кіссе до Прем'єр-міністра України щодо вжиття термінових заходів з врегулювання ситуації, що склалася на ділянці автомобільних доріг сполученням "Лісне - Олександрівка" та "Лісне - Єлизаветівка" Тарутинського району Одеської області, які проходять по території Республіки Молдова.</p>
<p>Від Антона Кіссе до міністра оборони України щодо подальшого існування окремого десантного батальйону, дислокованого в місті Болграді Одеської області.</p>
<p>Від Сергія Капліна до Вищої кваліфікаційної комісії суддів України щодо надання оцінки діям слідчого судді Печерського районного суду міста Києва В'ячеслава Підпалого, пов'язаних зі зняттям арешту з майна Сергія Арбузова.</p>
<p>Від Сергія Капліна до Генерального прокурора України щодо проведення об'єктивного розслідування інциденту стосовно побиття Полтавським міським головою Олександром Мамаєм депутата Полтавської міської ради Олександра Шамоти.</p>
<p>Від Михайла Головка до Прем'єр-міністра України, Генерального прокурора України, міністра енергетики та вугільної промисловості України щодо недопущення відключення електричної енергії в населених пунктах України.</p>
<p>Від Михайла Головка до заступника голови Державної інспекції України з питань захисту прав споживачів щодо захисту порушених прав забудовників житлового комплексу "Комфорт - Таун" в місті Києві.</p>
<p>Від Михайла Гаврилюка до Генерального прокурора України щодо перевірки законності надання в оренду Боярською міською радою земельної ділянки, площею 0,7 гектара, яка знаходиться на території міського парку імені Тараса Шевченка за адресою: Київська область, Києво-Святошинський район, місто Боярка, вулиця Богдана Хмельницького, 72-Б.</p>
<p>Від Руслана Сольвара та Якова Безбаха до Уповноваженого Верховної Ради України з прав людини, Кабінету Міністрів України, Генеральної прокуратури України, Державної фіскальної служби України, Міністерства внутрішніх справ України, Міністерства юстиції України, Міністерства соціальної політики України стосовно необхідності проведення всебічної перевірки обставин, викладених у зверненні Лідії Литвин, з приводу захисту її конституційного права на житло.</p>
<p>Від Руслана Сольвара та Якова Безбаха до Уповноваженого Верховної Ради України з прав людини, Кабінету Міністрів України, Міністерства юстиції України, Міністерства соціальної політики України, Міністерства фінансів України, Пенсійного фонду України щодо необхідності вжиття дієвих заходів для захисту основоположних гарантій громадян, на яких поширюється дія Закону України "Про соціальний захист дітей війни".</p>
<p>Від Юрія Бублика до Прем'єр-міністра України, міністра енергетики та вугільної промисловості України щодо складання графіків аварійних відключень електроенергії та повідомлення про них споживачів.</p>
<p>Від Андрія Шиньковича до міністра енергетики та вугільної промисловості України щодо віяльних відключень електроенергії.</p>
<p>Від Нестора Шуфрича до Генерального прокурора України, міністра внутрішніх справ України стосовно невжиття правоохоронними органами України заходів щодо розслідування кримінальної справи за фактом зникнення Валентини Ковпан.</p>
<p>Від Степана Івахіва до Генерального прокурора України щодо припинення кримінального переслідування військовослужбовців&nbsp;п'ятдесят першої окремої механізованої бригади.</p>
<p>Від Юрія Павленка до Прем'єр-міністра України щодо порушення права на освіту дітей, які проживають в зоні проведення антитерористичної операції.</p>
<p>Від Юрія Павленка до міністра освіти і науки України щодо порушення права на освіту дітей з особливими потребами.</p>
<p>Від Миколи Томенка до Генерального прокурора України про перевірку законності тендерних закупівель та аукціонів, зокрема, проведених Державною службою геології та надр України.</p>
<p>Від Олександра Дехтярчука до Прем'єр-міністра України про вжиття невідкладних заходів щодо недопущення зупинки бюджетоутворюючого підприємства Рівненської області - Публічного акціонерного товариства "Рівнеазот".</p>
<p>Від Анатолія Кузьменка до міністра інфраструктури України щодо відновлення руху приміського електропоїзду №6331/6332 "Олександрія - Вознесенськ-Олександрія".</p>
<p>Від Юрія Берези до Генерального прокурора України, Вищої ради юстиції щодо притягнення до відповідальності суддів Вищого адміністративного суду України.</p>
<p>Від Богдана Дубневича до першого заступника генерального директора Державної адміністрації залізничного транспорту України щодо відновлення роботи залізничного переїзду в селі Підбірці Пустомитівського району Львівської області.</p>
<p>Від Андрія Шипка до Прем'єр-міністра України щодо забезпечення хворих на гіпертонію необхідними лікарськими засобами.</p>
<p>Від Андрія Шипка до Віце-прем’єр-міністра України – міністра регіонального розвитку, будівництва та житлово-комунального господарства України, тимчасово виконуючого обов'язки голови Державного агентства водних ресурсів України щодо виділення коштів з Державного бюджету України на реалізацію проекту "Водопостачання села Шолохово Нікопольського району Дніпропетровської області".</p>
<p>Від Ірини Фріз до міністра оборони України щодо перевірки фактів незадовільних умов проживання, грошового та матеріального забезпечення військовослужбовців військово-морських сил України, що зберегли вірність військовій присязі України та були передислоковані з Кримського півострову.</p>
<p>Від Олексія Ленського до міністра екології та природних ресурсів України щодо вжиття заходів негайного реагування для порятунку Куяльницького лиману, який знаходиться в стані екологічної кризи, вирішення питання стосовно оголошення території Куяльницького лиману зоною надзвичайної екологічної ситуації, підтримання загального екологічного балансу Куяльницького лиману та організації Національного природного парку "Куяльницький".</p>
<p>Від Павла Різаненка до голови комісії з реорганізації Державного агентства земельних ресурсів - першого заступника Голови Державної служби з питань геодезії, картографії та кадастру щодо звільнення з посади заступника начальника головного управління Державного агентства земельних ресурсів України у Київській області Станіслава Губіна за порушення присяги державного службовця.</p>
<p>Від Юрія Бойка до Генерального прокурора України стосовно нанесення збитків державі окремими суб'єктами господарювання через контрабанду нафтопродуктів.</p>
<p>Від Максима Бурбака до Генерального прокурора України, міністра внутрішніх справ України щодо швидкого та неупередженого розслідування кримінального провадження стосовно зловживання службовим становищем та перешкоджання вільному здійсненню громадянами свого виборчого права у 2012 році головою Чернівецької обласної державної адміністрації Михайлом Папієвим.</p>
<p>Від Валентина Ничипоренка до Генерального прокурора України&nbsp; про отримання дозволу на користування надрами.</p>
<p>Від групи народних депутатів (Тіміша, Горвата та інших. Всього 7 депутатів) до міністра закордонних справ України щодо недопущення ліквідації консульських установ у Сучаві (Румунія) та Пряшеві (Словаччина).</p>
<p>Від Степана Кубіва до голови Національного банку України щодо проблем валютного кредитування та ризиків готівкового беззаставного кредитування населення.</p>
<p>Від Степана Кубіва до Директора — розпорядника Фонду гарантування вкладів фізичних осіб щодо стану виплат гарантованих сум відшкодувань вкладникам неплатоспроможних банків.&nbsp;</p>
<p>Від Павла Різаненка до голови Державної служби спеціального зв'язку та захисту інформації України щодо звернення до Господарського суду Київської області з клопотанням про усунення від виконання обов'язків розпорядника майна Державного підприємства "Радіопередавальний центр" арбітражного керуючого Сергія Буличова.</p>
<p>Від Якова Безбаха та Руслана Сольвара до Уповноваженого Верховної Ради України з прав людини, Міністерства оборони України, Міністерства внутрішніх справ України, Генеральної прокуратури України стосовно необхідності всебічного розслідування обставин загибелі військовослужбовця Тараса Гудими.</p>
<p>Від Якова Безбаха та Руслана Сольвара до Уповноваженого Верховної Ради України з прав людини, Кабінету Міністрів України, Міністерства юстиції України, Державної виконавчої служби України, Державної прикордонної служби України, Генеральної прокуратури України стосовно необхідності проведення всебічної перевірки щодо довготривалого невиконання судового рішення про стягнення аліментів на утримання малолітньої дитини, що істотно впливає на забезпечення її потреб.</p>
<p>Від Юрія Шаповалова до Прем'єр-міністра України стосовно відновлення виробничої діяльності Приватного акціонерного товариства "Кременчуцький сталеливарний завод", збереження робочих місць та соціальний захист працівників заводу.</p>
<p>Від Юрія Шаповалова до Прем'єр-міністра України щодо надання земельних ділянок військовослужбовцям, які беруть участь в АТО.</p>
<p>Від Валентина Дідича до Прем'єр-міністра України щодо припинення пасажирськими перевізниками міста Марганця Дніпропетровської області порушень у транспортній сфері та проведення комплексної перевірки з даного питання.</p>
<p>Від Юрія Левченка до Прокурора міста Києва, Інспекції державного архітектурно-будівельного контролю у місті Києві щодо надання інформації про заходи, що вживаються для припинення та демонтажу незаконної забудови берега озера у парку "Перемога" в Дніпровському районі міста Києва, та притягнення до відповідальності винних осіб.</p>
<p>Від Тараса Батенка до міністра екології та природних ресурсів України з приводу загрозливої екологічної ситуації, яка склалася на території міста Новий Розділ та прилеглих до нього сіл Львівської області, внаслідок діяльності Роздільського Державного гірничо-хімічного підприємства "Сірка".</p>
<p>Від Тараса Батенка до міністра фінансів України щодо включення до Державного бюджету України на 2015 рік субвенції на капітальний ремонт автомобільної дороги на ділянці від селища міського типу Розділ до міста Новий Розділ (Львівська область).</p>
<p>Від Едуарда Матвійчука до Кабінету Міністрів України стосовно необхідності вирішення питання про недопущення безсистемного відключення електроенергії по місту Одеса об'єктів соціальної інфраструктури, органів державної влади, місцевого самоврядування, автотранспортної системи міста, що створює щоденну небезпеку для життєдіяльності міста з мільйонним населенням, та необхідності здійснення комплексних заходів щодо належного врегулювання цього питання, а також інформування населення з питань запровадження графіків економії електроенергії у засобах масової інформації, а також недопущення відключення від електропостачання об'єктів критичної інфраструктури.</p>
<p>Від Едуарда Матвійчука до Комітету Верховної Ради України з питань бюджету, Міністерства фінансів України стосовно необхідності виділення у 2015 році субвенцій з Державного бюджету України відповідним місцевим бюджетам на здійснення заходів щодо соціально-економічного розвитку окремих територій для завершення робіт за проектом реконструкції мікрорайону "Південь Б" у розмірі 36 мільйонів гривень та реконструкцію мікрорайонів "Південь А", "Південь В" та "Південь Г" у розмірі 172 мільйонів гривень Київського району міста Одеса.</p>
<p>Від Олега Осуховського до Генерального прокурора України щодо можливого нецільового використання бюджетних коштів.</p>
<p>Від&nbsp; Дмитра Лінька до голови пpавлiння публічного акціонерного товариства "Державний експортно-імпортний банк України" щодо ситуації, яка склалась навколо Миронівського цукрового заводу Київської області та погашення його кредитних зобов'язань перед "Укрексімбанком".</p>
<p>Від&nbsp; Дмитра Лінька до голови господарського суду Київської області щодо забезпечення розгляду справи про банкрутство Товариства з обмеженою відповідальністю "ВІК-Р.С.Ф.".</p>
<p>Від&nbsp; Олега Осуховського до Генерального прокурора України, міністра внутрішніх справ України щодо порушень законодавства у Вищому господарському суді.</p>
<p>Від Оксани Продан до Прем'єр-міністра України щодо компенсації виплат працівникам, призваним на військову службу за призовом під час мобілізації.</p>
<p>Від&nbsp; Антона Геращенка до Генерального прокурора України з приводу незрозумілого затягування розслідування кримінального провадження по обвинуваченню Харківського міського голови Геннадія Кернеса в викраденні, побитті та катуванні учасників Харківського Євромайдану.</p>
<p>Від Сергія Рудика до Прем'єр-міністра України щодо необхідності вжиття невідкладних заходів для забезпечення електроенергією населених пунктів Черкаської області.</p>
<p>Ми завершили депутатські запити. Тепер відповідно до Регламенту оголошую перерву 30 хвилин і переходимо до нового пункту порядку денного. Дякую.</p>
<p><i>(Шум у залі)</i></p>
<p>…і наполяганням колег я попоную продовжити наше засідання, перейти до "Різного" без перерви. Підтримується? Так. Продовжуємо. Тоді продовжуємо ранкове засідання.</p>
<p>Так. Я оголошую запис на "Різне". Будь ласка, прошу, записуйтеся. Запис на "Різне".</p>
<p>Так, прошу, депутат Мартовицький Артур Володимирович.</p>
<p>&nbsp;</p>
<p>12:12:22</p>
<p>МАРТОВИЦЬКИЙ А.В.</p>
<p>Я прошу передати слово моєму колезі Шурмі, будь ласка.</p>
<p>&nbsp;</p>
<p>ГОЛОВУЮЧИЙ. Так, прошу.</p>
<p>&nbsp;</p>
<p>12:13:05</p>
<p>ШУРМА І.М.</p>
<p>Доброго дня. Ігор Шурма, "Опозиційний блок". Звертаюся сьогодні до всіх людей, які слухають те, що відбувається на сесії Верховної Ради. Ми всі прийшли у цей парламент з великими сподіваннями про те, що саме з парламенту підуть сигнали до єдності, підуть сигнали до суспільства про те, що вищий законодавчий орган буде працювати в межах передусім українського законодавства і допоможе виконавчій гілці влади урегулювати такі складні проблеми, які є сьогодні і в економіці, і в політичному житті.</p>
<p>На превеликий жаль, те, що відбулося у нас на початку роботи нашої сесії, не можна назвати ні демократією, ні дотриманням українського законодавства. Що я маю на увазі. При створенні комітетів Верховної Ради України зразу було порушено декілька законів. Передусім – Закон України про Регламент і Закон України про парламентські комітети.</p>
<p>Мова сьогодні не йде про те, аби люди, які відносяться до опозиції, отримали керівні посади у комітетах Верховної Ради. Мова іде про те, що сьогодні ніхто не відміняв 81 статтю Закону України про Регламент пункт 4, де чітко є написано: "Квоти розподілу посад відбуваються до фактичної чисельності народних депутатів".</p>
<p>І якщо сьогодні в Україні півтора мільйони громадян віддали свої голоси за "Опозиційний блок", ті люди мають законне право представляти їхні інтереси саме у цих комітетах і на цих посадах. Більше того, дальше пішло порушення Закону України про комітети, стаття 34 пункт 4.</p>
<p>І тут вже треба говорити сьогодні не так про фінансову складову, хоча тут, в цій статті є питання і фінансів, а про морально-етичну. Про що мова йде. В 4 статті є чітко прописана норма про те, що в комітеті, який налічує у своєму складі енну кількість людей, там, допустимо, до десяти від одинадцяти до вісімнадцяти, має конкретизовану кількість голів і заступників голів комітету.</p>
<p>Сьогодні постанова, яка не є вищою від українського закону, надала можливість встановити 51 посаду лишню заступників! 51 сьогодні особа працює поза законом України. Я звертаюся до всіх тих, хто сьогодні займає ці лишні посади. Майте моральну силу волі і відмовтеся від цих посад. Парламент від цього виграє.</p>
<p>І виграєте від цього тільки ви, як народні депутати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Так. Наступний депутат Марченко, прошу. За ним депутат Німченко, приготуватися.</p>
<p>&nbsp;</p>
<p>12:16:23</p>
<p>МАРЧЕНКО О.О.</p>
<p>Доброго дня, шановні колеги! Доброго дня, шановна українська громада! Сьогодні пройшла неділя пленарних засідань Верховної Ради, але ні я, напевно, ні всі депутати, які є в цьому залі, і всі українці не почули від вчорашнього виступу Прем'єр-міністра&nbsp; від сьогоднішніх питань відповідей членів Кабінету Міністрів&nbsp; будь-яких конкретних кроків по усуненню тих складних ситуацій, недоліків, які є сьогодні в Україні. Ніхто не відповів на ті багаторазові відключення світла. Міністр економіки навіть не мав слова для того, щоб дати свій який-то план роботи, як взагалі Україна буде збиратися забирати гроші. У вчорашній програмі уряду Прем'єр-міністра Яценюка крім розмитих популістських назв і фраз нічого ми не побачили.</p>
<p>Я хотів би звернутися сьогодні з цієї трибуни в першу чергу до керівництва Верховної Ради. Не можна сьогодні так організовувати роботу Верховної Ради, щоб сьогодні вся українська громада бачила безпорадність Верховної Ради, безпорадність, не активність депутатів Верховної Ради у вирішенні щоденних наболілих проблем.</p>
<p>Сьогодні на територіях України люди звертаються з питанням по фінансуванню закладів освіти. Чому? Тому що уже в місті Біла Церква сьогодні вчителі по неофіційних наказах начальники управлінь освіти вимушені брати відпустку без збереження заробітної плати. Виникає питання: а куди наші робітники, працівники будуть водити своїх дітей, коли садочки, школи не будуть приймати дітей працівників, які ходять на роботу?</p>
<p>Друге важливе питання сьогодні. В цілому треба, напевно, Міністерству соціальної політики дати чітку інформацію людям, як ми будемо з 1 січня оплачувати комунальні тарифи, комунальні послуги, коли нема чіткої системи відшкодування бюджетних тарифів. Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Слово надається депутату Німченку. За ним – депутат Рудик.</p>
<p>&nbsp;</p>
<p>12:19:42</p>
<p>НІМЧЕНКО В.І.</p>
<p>Нимченко, "Оппозиционный блок". Уважаемые коллеги. В связи с чем я вышел на эту трибуну? Прежде всего, будучи удивлен, в отрицательном смысле, вчерашним документом, который принял так дружно наш парламент. Идет речь о программе. Уважаемые друзья, мы что не видели, что вчера выступал Президент Украины? Или у нас нет Президента? На каком основании? Идет речь, через программные документы узурпация власти и узурпация полномочий Президента Украины. Вы посмотрите, чьи это полномочия – решать вопрос об изменении Конституции? Конечно, Президента. Но мы видим о том, что вторгаются в систему судебной власти, нарушается принцип пятый Конституции о распределении власти. Причем здесь исполнительный орган, Кабинет Министров, к судебной власти? Это и есть прямой путь к диктатуре и узурпации власти.</p>
<p>Третье. Хотел бы сказать, что когда формируют Программу деятельности, надо исходить из Конституции и ее предписаний. А статья 116 говорит: первая обязанность правительства – защищать суверенитет и экономический уровень, и второе права граждан.</p>
<p>Я хочу обратить ваше внимание, вы не найдете слово "гражданин" или территориальная громада вот в этой программе. На кого работает правительство? Где же знаменитые обещания и где же децентрализация? Над чем работают, что такое программный документ, почитайте, новеллы, новеллы, новеллы. В чем новеллы? В том, что взяли ее поддержали дружно. Признал, здесь Луценко коллега выступал, что никудышная программа, это не программа и мы тихонечко молчим.</p>
<p>И второй вопрос. Кто молчит? Оппозиционный блок проголосовал против, а молчаньем подтвердили голосование в коалиции. Я хочу довести к сведенью, что коалиция на сегодняшний день имеет обрезанный статус, закон, регламент этой части отменен и полномочий, как таковых, быть субъектом парламентаризма, нет у коалиции, депутатских фракций. Есть депутатские фракции, есть комитеты и есть народные депутаты, вот это и есть носители субъекты законодательных инициатив. Спасибо за внимание!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова депутата Сергія Рудика, за ним депутат Андрій Кіт.</p>
<p>&nbsp;</p>
<p>12:22:55</p>
<p>РУДИК С.Я.</p>
<p>Сергій Рудик, 198 виборчий округ, Черкаська область, член Всеукраїнського об'єднання "Свобода".</p>
<p>Товариство, ми вчора по-різному ставилися до програми дій уряду, більшістю схвалили, я голосував проти. Але сьогодні хотів би сказати не про це, а про те, що прем'єр і уряд вчора своє отримали, і сьогодні ми побачили тільки кого? Віце-прем'єрів і заступників міністра. В мене було питання сьогодні знову до Прем'єр-міністра Яценюка, я вважаю, що це не повага до парламенту, коли з першого дня, після затвердження програми, прем'єр вважає за недоцільне&nbsp; відвідувати засідання уряду.</p>
<p>Друге, я не побачив у залі міністра внутрішніх справ Авакова, ми власне бачимо в залі тільки його радника, який&nbsp; став народним депутатом – це&nbsp;&nbsp; дуже добре, але у нас залишилися питання.</p>
<p>&nbsp;У мене&nbsp; залишилися питання, як у мажоритарника, який виграв у дуже важкій боротьбі, після дев'яти ідіотських судів, інкримінованих колишнім Ригом, який голосував за закони 16 січня.</p>
<p>І найболючіше те… я виграв,&nbsp; я вже став народним депутатом, і можна було б на ці&nbsp; речі не&nbsp; звертати ніби уваги. Але я вважаю своїм громадянським обов'язком звернути&nbsp; на це увагу. Тому що багато людей не пройшли – не пройшли через скупку виборців, не&nbsp; пройшли через махінації, через&nbsp; маніпуляції, не пройшли через&nbsp; спроб втручання в&nbsp; систему "Рада", які якщо не будуть покарані,&nbsp; залишаться далі, як була в попередніх роках.</p>
<p>Ми з колегами планували створити тимчасову слідчу комісію. Але в даній ситуації, я б звертався&nbsp; до міністра внутрішніх справ Авакова, якби він був&nbsp; сьогодні на засіданні уряду. Чому в Черкаській&nbsp; області досі працівники МВС Смілянського районного і&nbsp; міського Каменського&nbsp; районного залишаються на своїх посадах. Чому люди, які прямим&nbsp; текстом&nbsp;&nbsp;&nbsp;&nbsp; переробляли статтю Кримінального кодексу на адміністративні порушення і люди, які&nbsp; брали участь в&nbsp; організації скупу виборців&nbsp; за їхньою версією отримували 85 гривень штрафу?</p>
<p>Я вважаю, щоб наступні вибори за яким би принципом вони не відбувалися? За якою системою? Чи це будуть відкриті списки, як декларувала абсолютна&nbsp; більшість нас йдучи на вибори, чи якийсь інший формат? Але люди мають знати, що&nbsp; за порушення закону вони будуть сидіти&nbsp; за гратами.</p>
<p>І, користуючись нагодою, я хотів би сказати тим, хто подумав, що вони вже уникли покарання в Черкаській області, я вас знайду. І прошу вас, колеги народні депутати, не зважаючи на те, що час вже пройшов, не зважаючи на те, що ви в цьому залі, а хтось залишився за&nbsp; межами&nbsp; подумати&nbsp; про те, які будуть наступні вибори? Тільки покарання тих, хто порушував закон забезпечить&nbsp; про…&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. &nbsp;Депутат Кіт передав слово депутату Дубневичу. Прошу до слова. Приготуватися наступному – народний депутат Олег Ляшко.</p>
<p>&nbsp;</p>
<p>12:26:30</p>
<p>ДУБНЕВИЧ Я.В.</p>
<p>Доброго дня, шановні колеги депутати! Доброго дня, дорогі українці! Ярослав Дубневич, група "УДАР" фракція "Блоку Петра Порошенка", Львівщина.</p>
<p>В четвер 11 грудня депутатами&nbsp; Верховної Ради був зареєстрований проект Закону про внесення змін до Митного кодексу України щодо встановлення строків транзитних перевезень для автомобільного транспорту. Зміни стосуються недолугої норми Митного кодексу, яка зобов'язує громадян України, що придбали за кордоном і не розмитнили авто, їздити кожні п'ять днів через пости митних і прикордонних органів країн сусідів.</p>
<p>Думаю, не потрібно пояснювати, кому саме було потрібно таке українське ноу-хау. Через от такі штучні обмеження влада принижує українців, позбавляючи можливості купити нормальне вживане авто. Ситуація, коли за кордоном автомобіль коштує в рази дешевше, ніж в Україні – ганебна для України. Окрім виробників автомашин ця норма на руку митникам, працівникам ДАІ, прикордонникам, прокурорам, міграційним службам та всім, тим, хто хоче поживитися на закритті дрібних правопорушень. Внаслідок проведення цієї норми в 2012 році сотні тисяч українців змушені кожні п'ять днів перетинати Державний кордон України, що в свою чергу породжує навантаження митних постів та черги на митних пунктах пропуску, погіршує екологічну ситуацію в зв'язку з великою кількістю автомобілів на одній невеликій території, сприяє хабарництву та корупції у митних органах, підрозділах ДАІ та інших підрозділах МВС, створює суттєві перешкоди для розвитку бізнесу в Україні, оскілки громадяни України, котрі працюють на іноземні компанії чи займаються&nbsp; підприємницькою діяльністю, змушені раз в п'ять днів перетинати Державний кордон.</p>
<p>Тому ми з колегами народними депутатами з прикордонних областей України зареєстрували законопроект (1393). Яким пропонуємо виключити норму щодо транзитних перевезень строком до п'яти днів та збільшити цю норму транзитних перевезень строком до 30 діб. Я &nbsp;переконаний, що ця зміна стимулюватиме вітчизняного виробника модернізувати продукцію і вдосконалювати технологію роботи з клієнтами.</p>
<p>Звертаюся до всіх керівників профільних комітетів: підтримайте цей законопроект, адже він справді потрібен українцям. Ми повинні надати кожному українцеві прикордоння можливість мати дешеве і надійде…… Наші українські громадяни чекають цього законопроекту. Я дякую всім, хто готовий це підтримати. І слава Україні!</p>
<p>&nbsp;</p>
<p>ГОЛОВУЮЧИЙ. Дякую дуже.</p>
<p>Запрошую до слова народного депутата Олега Ляшка. Йому передали слово ще двоє осіб. Приготуватися наступному народному депутату Михайлу Папієву.</p>
<p>&nbsp;</p>
<p>12:29:21</p>
<p>ЛЯШКО О.В.</p>
<p>Олег Ляшко, Радикальна партія. Я вітаю перший дійсно вагомий прояв стратегічного партнерства з боку Сполучених Штатів в цей час загрози самому існуванню Української держави. Одноголосне ухвалення вчора ввечері Сенатом Сполучених Штатів акту про підтримку свободи в Україні є важливим кроком на підтримку України та зміцнення її обороноздатності. Цей законопроект містить низку фундаментальних положень, яких Україна добивалася від Сполучених Штатів тривалий час: від початку збройної агресії Росії проти нашої країни.</p>
<p>Серед головних в ньому передбачаються: визначення України військовим союзником за межами НАТО; виділення Україні військової допомоги на 350 мільйонів доларів у 2015 році, включно з наданням летальної зброї, зокрема протитанкової, бронебійної та безпілотників; сприяння зменшенню залежності України від російського газу, зокрема через закупки реверсного газу з Європи; допомога українським внутрішнім біженцям, а також надання права Президенту Сполучених Штатів на введення нових жорстких санкцій проти Росії, в тому числі щодо "Газпрому", "Рособоронекспорту" та інших компаній.</p>
<p>Я вже давно критикую Адміністрацію Президента Сполучених Штатів Барака Обами за млявість, непослідовність та зволікання в підтримці України, а також фактичне дистанціювання від безпекових гарантій, що були надані Україні в Будапештському меморандумі 1994 року. Як і очікувалось, нещодавня рішуча перемога республіканців на проміжних виборах до Конгресу дала певний імпульс до переосмислення позицій американської влади і переходу до політики стримування агресора, реваншистської путінської Росії, а також надання масштабної допомоги Україні, що знаходиться на передньому краї захисту цивілізованого світу від експансіоністських планів Кремля. Не маю жодного сумніву, що палата представників Конгресу Сполучених Штатів Америки вже у найближчі дні ухвалить цей законопроект, а Президент Обама його підпише. Тож Україні отримає потужну законодавчу підтримку, що дозволить радикально посилити обороноздатність України проти російського агресора.</p>
<p>&nbsp;Висловлюю щиру вдячність усім американським друзям України, зокрема, авторам законопроекту: сенаторам Коркеку та&nbsp; Менедису, а також великому другу України сенатору Маккейну, які внесли вирішальний внесок у розробку та прийняття цього важливого документу. Сподіваюся, що цей закон буде лише першим реальним кроком на підтримку України з боку наших партнерів у Сполучених Штатах.</p>
<p>&nbsp;Пропоную обдумати і подальші можливі дії, у тому числі реальне введення глибоких та всебічних економічних санкцій до знахабнілого агресора, сприяння прискореному прийняттю України до НАТО, зокрема, невідкладного надання Україні плану дій щодо членства в НАТО, а також надання адекватної фінансово-економічної компенсації з боку країн-підписантів Будапештського меморандуму, як за саму передану раніше ядерну зброю, так і за величезні економічні та матеріальні втрати завдані Україні внаслідок недотримання цього меморандуму, та агресії з боку Російської Федерації. Зокрема, ми вважаємо за необхідне списати Україні частину її зовнішнього боргу, тож ми щиро вдячні за першовагомий крок на підтримку України. Водночас, &nbsp;переконані, що ми вправі очікувати на більше. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Запрошується до слова народний депутат Нестор Шуфрич. За ним, народний депутат Михайло Головко.</p>
<p>&nbsp;</p>
<p>12:33:48</p>
<p>ШУФРИЧ Н.І.</p>
<p>Дякую, шановна пані головуюча! Шановні колеги! Безумовно, Україна зараз переживає дуже складні не прості часи. Особливо ми це зрозуміли вчора коли побачили чудовий виступ керівництва нашого уряду і Прем'єр-міністра України. Безумовно, це чудово, що ми хочемо говорити правду, але ми маємо сьогодні розуміти, що за словами: "я проти популізму" не мають бути речі, які вбивають наших громадян.</p>
<p>Ініціатива уряду щодо підняття пенсійного віку до 65 років, безумовно, викликає обурення і занепокоєння. У мене виникає запитання. А чому зупинилися на півдорозі?&nbsp; Так давайте піднімати пенсійний вік до 80 років і тоді не треба буде навіть і формувати Пенсійний фонд. Чому сьогодні ми говоримо про те, що в країні війна, на війну багато чого можна списати.</p>
<p>І, безумовно, складно сьогодні пояснити людям, що півроку тому ми говорили про те, що треба завозити вугілля в нашу країну для того, щоб пережити зиму. З червня місяця ми попереджали про це, нажаль, ніхто нас не чув, а зараз зима прийшла вже дуже несподівано. І ми палимо газ, той самий дорогий російській газ, за який ми 10 днів тому заплатили 380 мільйонів доларів і ми його палимо замість дешевого вугілля. Яке могли привести якщо не з Донбасу то з В'єтнаму з тої ж самої Африки, але потрібно було везти, а не чекати, щоб зупинилась наша генерація. І те, що сьогодні в перше за 15 років починається відключення людей від електроенергії і є загроза бути в темряві і в холоді це теж реальність. А інші новели нашого уряду, а саме: безоплатна освіта до 9-го класу включно, а далі платити за освіту. Невже це конституційна норма? Ми гарантуємо безоплатну середню освіту нашим громадянам і ми маємо це забезпечити.</p>
<p>Сьогодні вкрай складний для України час і ми маємо об'єднатися. Об'єднатися заради того, щоб пройти цей не простий шлях в якому знаходиться наша країна. І ми маємо чути один одного, і працювати заради кожного громадянина, независимо от того, где он живет и на каком языке он говорит.</p>
<p>Спасибо за внимание.</p>
<p>&nbsp;</p>
<p>ГОЛОВУЮЧИЙ. Дякую дуже. Запрошую до слова народного депутата Михайла Головка, за ним народний депутат Михайло Папієв.</p>
<p>&nbsp;</p>
<p>12:36:55</p>
<p>ГОЛОВКО М.Й.</p>
<p>Слава Україні! Михайло Головко, Всеукраїнське об'єднання "Свобода, 164 виборчий округ, Тернопільщина.Шановні депутати, колеги! Я би хотів наголосити на дуже важливому питанні, яке зараз болить багатьох українців – це є масове відключення населення від електроенергії. Люди зараз практично стали заручниками оцеї вакханалії, яка без попередження, в будь-який час вимикають електроенергію. Люди застрягають у ліфтах, доводиться година сидіти. Перериваються операції де вимикають світло в лікарнях. В школах, в садочках, практично по селах до від 6, до 8 годин люди знаходяться без світла. Дітям доводиться зі свічками домашні завдання, уроки робити практично в холодних будинках.</p>
<p>Тому ця ситуація є катастрофічною для нашої держави. А найбільше є прикро те, що Україна являється один із найбільшим експортерів електроенергії. Ми забезпечуємо світло в частину Східної Європи, ми експортуємо електроенергію за кордон. А питання. А хто на тому наживається? Чому так стає, що ми є найбільші експортери зараз змушені для власного населення вимикати електроенергію? Бо є ряд приватних структур таких як ДТЕК, якими контролює їх Ахметов, які купують в державі Укренерго електроенергію по 40 доларів за мегават, а продають за кордон порядка більше 50 доларів за мегават. В той же час Україна укладає угоду вже з Російською Федерацією і готова купувати в Росії за порядка 75-80 доларів за один мегават. Це називається вдвічі дорожче. Де тут логіка? Чому ми купуємо вдвічі дорожче за кордоном електроенергію. Чому ми власну електроенергію продаємо за безцінь приватним структурам, які продають за кордон і на тому наживаються, а власному населенню вимикаємо світло? І тому це питання є зараз для безпеки держави важливе, номер один. Ми повинні зробити все для того.</p>
<p>Тому Прем'єр-міністр, міністр енергетики, Генеральний прокурор зараз мають вжити всіх заходів для того, щоб перевірити всі ті схеми відмивання коштів на електроенергії, ввести мораторій на експорт електроенергії за кордон. У нас є вже готовий законопроект. Наше Всеукраїнське об'єднання "Свобода", депутати зареєстрували в парламенті № 1235 законопроекту про мораторій на відключення електроенергії для населення.</p>
<p>І саме основне. В такий час енергетичної кризи ми повинні, товариство, взагалі заборонити, мораторій експорту електроенергії за кордон. Вся ця електроенергія зараз має працювати на економіку української держави, на розвиток власного народу. Підприємства зупиняються, люди не працюють, не сплачуються податки, люди не отримують заробітної плати, не виплачуються кошти в Пенсійний фонд. Ми практично доводимо державу до колапсу. Зараз ми шукаємо вугілля в ПАРУ, в інших за кордоном державах. В той же час, де у нас достатньо є власної електроенергії, які можемо переводити і на альтернативні джерела енергетики.</p>
<p>Тому, товариство, закликаю підтримати Всеукраїнське об'єднання "Свобода", проголосувати нашу постанову. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Михайла Папієва. За ним – народний депутат Олег Осуховський.</p>
<p>&nbsp;</p>
<p>12:40:09</p>
<p>ПАПІЄВ М.М.</p>
<p>Дякую. Шановні народні депутати, шановні виборці! Народний депутат України Михайло Папієв, "Опозиційний блок". Хотілося б, щоб в п'ятницю, коли оголошуються запити та виступи народних депутатів України, було би більше присутніх в залі народних депутатів України. І це якраз є індикатором зацікавленості депутатів в донесенні своєї власної думки і свого бачення ситуації в нашій країні до виборців. І ставлення народних депутатів України один до одного.</p>
<p>Шановні колеги, давайте ми все ж таки з вами порадимося. Тому що це є і інтереси коаліції, і інтереси опозиції, - відновлення довіри людей до Верховної Ради як до інституту законодавчого органу нашої влади в країні.</p>
<p>От що відбулося сьогодні під час запитань до уряду? Перше, що це не дуже зручний формат. Фактично от ви можете кожен перевірити, наскільки якісно пройшов наш день. Попробуєте кожен згадати, про що казали урядовці з цієї трибуни і переказати це. Це простий експеримент, який дає на це відповідь.</p>
<p>І ще одне прохання у мене до головуючих на засіданні Верховної Ради&nbsp; України. Треба все ж таки закликати міністрів і членів уряду з повагою відноситися до залу. Бо сьогодні не дуже приємно було чути, перед виступом міністра житлово-комунального господарства, коли він почав давати оцінку взагалі народним депутатам України і дисципліні їх. Треба нагадати міністру, що Кабінет Міністрів підзвітний Верховній Раді України, а не Верховна Рада України підзвітна Кабінету Міністрів&nbsp; України, і є питання службової етики, і їх треба дотримуватися.</p>
<p>Шановні колеги, і ще одне прохання. Прохання для того, щоб ми могли включати до порядку денного ті законопроекти, які,&nbsp; в першу чергу, спрямовані на життя наших людей і збереження хоча би того рівня, який сьогодні є. І хотілося б покращення, але я прочитав програму діяльності уряду, і там тільки погіршення. Учора, до речі, в кулуарах журналісти обговорювали яку назву можна було би дати цій програмі діяльності уряду, і звучала одна така теза, що гарним була би назва програми діяльності уряду "І живі будуть заздрити мертвим".</p>
<p>Так от сьогодні треба, щоби ми не допустили пониження життєвого рівня наших людей. І "Опозиційний блок" настоює, щоби в порядку денному наступного тижня пленарних засідань Верховної Ради України було поставлено в обов'язковому порядку вісім законопроектів від "Опозиційного блоку", які стосуються відновлення виплат на дітей, відміну пенсійної реформи, індексацію зарплат і пенсій на рівень зростання інфляції…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Осуховського. За ним – &nbsp;народний депутат Андрій&nbsp; Шипко.</p>
<p>&nbsp;</p>
<p>12:43:33</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське&nbsp; об'єднання "Свобода",&nbsp; місто Рівне. Пані головуюча, панове депутати, брати та сестри українці!&nbsp;&nbsp; Зараз є&nbsp; найголовнішою темою&nbsp; в українському суспільстві – це є безпека нашої держави та захист від зовнішнього&nbsp; ворогу. Ми, звичайно, дякуємо Сенату Сполучених Штатів&nbsp; за підтримку, яку вони надали для України. Але&nbsp; також&nbsp; одним&nbsp; із стратегічніших завдань України – це є вступ до НАТО. І я, будучи головою делегації, багато спілкуюся з&nbsp; парламентарями в Парламентській асамблеї НАТО. Вони чітко заявляють, що&nbsp; в України&nbsp; вже був один шанс вступити&nbsp; в НАТО, це в період з&nbsp; 2005 по 2010 рік в період керування державою Ющенком, урядом Тимошенко, але, на жаль, тоді були сварки, тоді були непорозуміння і було не до того. І в зв'язку&nbsp; з тим, що були сварки, до влади прийшов Янукович, який знищив українську армію, українську економіку і ще й до того провели&nbsp; через парламент, щоб Україна стала позаблоковою державою.&nbsp;</p>
<p>Однозначно, що зараз є багато спекуляцій навколо того і багато зокрема лобістів&nbsp; в Росії і в Європі нібито розказують, що Україна не має&nbsp; шансу вступити в НАТО. Але&nbsp; чи&nbsp; чітко на&nbsp; Парламентській асамблеї НАТО задали питання Генеральному секретарю НАТО: чи Україна має&nbsp;&nbsp; шанс стати&nbsp; членом НАТО і буде в НАТО?&nbsp; Він&nbsp;&nbsp; дав чітку відповідь: так,&nbsp; Україна має великий шанс бути членом в найближчі роки, але якщо&nbsp; Україна буде виконувати ті правильні кроки, які сьогодні&nbsp; має… і стандарти&nbsp; має&nbsp; зокрема НАТО, це є&nbsp; і переозброєння, і боротьба з корупцією. Однозначно, що ми ще мали&nbsp;&nbsp; зразу після Революції гідності&nbsp; подати законопроект&nbsp; і він вже навіть&nbsp; був у парламенті, ми мали проголосувати щодо скасування позаблокового статусу нашої України.&nbsp;</p>
<p>Дійсно, сьогодні дуже багато держав, депутатів, і, зокрема, в Парламентській асамблеї НАТО переживають і допомагають Україні. Зокрема, наша делегація підготувала звернення. І я особисто роздав кожному керівнику делегації від Парламентської асамблеї НАТО щодо допомоги українському війську, це і бронежилетами, і касками, і одягом. І вже ми маємо перші результати. Ви знаєте, що надходить постійно допомога з Канади, це десь приблизно на 11 мільйонів&nbsp; доларів. І вже перші літаки прилітають, зокрема, перший був літак 28…</p>
<p>&nbsp;</p>
<p>ГОЛОВУЮЧИЙ. Дозвольте закінчити, але дотримуйтесь регламенту.</p>
<p>&nbsp;</p>
<p>ОСУХОВСЬКИЙ О.І. 28 листопада, де було привезено тир тисячі комплектів теплого одягу і взуття. І надіємося, що Україна все ж таки буде членом НАТО. А ми будемо робити, народні депутати, все для того, щоби ми були захищені і була захищена територіальна цілісність нашої держави. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова народного депутата Андрія Шипка, наступний за ним народний депутат Антон Кіссе.</p>
<p>&nbsp;</p>
<p>12:47:22</p>
<p>ШИПКО А.Ф.</p>
<p>Андрій Шипко, Дніпропетровська область, 35 виборчий округ місто Нікополь, Орджонікідзе Нікопольський район.</p>
<p>Шановна пані Головуюча, шановні народні депутати, дорогі виборці, я вже не перший раз з цієї трибуни піднімаю питання щодо включення міста Орджонікідзе Дніпропетровської області до 30-ти кілометрової зони спостереження навколо Запорізької АЕС. До мене щомісяця звертаються сотні мешканців міста Орджонікідзе, це мої виборці. Люди скаржаться на незадовільний стан екології в регіоні та проблеми зі здоров'ям. Статистика говорить сама за себе. Тридцять шість відсотків жителів Орджонікідзе мають&nbsp; хронічні захворювання органів дихання. Про онкологічні захворювання взагалі боляче говорити. Я хочу запитати у чиновників, які з липня 2014 року не можуть надати відповідь на одне просте питання, чи отримають мешканці міста Орджонікідзе соціальної підтримки. Скільки ще людей повинно захворіти, щоб місто таки включили до 30-кілометрової зони. Нагадаю, що українське законодавство, зокрема Закон "Про використання ядерної енергії та радіаційну безпеку", надає мешканцям зон спостереження право на соціальну підтримку. Але мешканці міста, яке розташоване поряд з Запорізькою атомною електростанцією, не можуть скористатися цим правом. Суто формально ще з радянських часів місто не включили до зони спостереження, хоча його частина, по документам, потрапляє в 30-кілометрову зону.</p>
<p>Прошу мій виступ вважати депутатським запитом до віце-прем'єр-міністра, міністра регіонального розвитку, будівництва та житлово-комунального господарства України Геннадія Григоровича Зубка. Саме у вашій компетенції є можливість допомогти мешканцям міста Орджонікідзе отримати, я підкреслюю, їх законні права. Більш ніж 5-тисячне місто давно чекає на включення&nbsp; до переліку адміністративно-територіальних одиниць, на території яких здійснюються заходи із соціально-економічної компенсації ризику населення. Я вимагаю у найкоротші терміни розглянути дане питання, щоб встигнути передбачити необхідні кошти у Державному бюджеті на 2015 рік. Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Антона Кіссе. І наступний за ним – народний депутат Юрій Левченко.</p>
<p>&nbsp;</p>
<p>12:50:08</p>
<p>КІССЕ А.І.</p>
<p>Уважаемые коллеги, дорогие избиратели! Чуть более 7 месяцев назад в городе Одессе 2 мая произошли трагические события, вследствие чего погибло 48 человек. Была создана предыдущим парламентом следственная комиссия, которая провела 10 заседаний, более 50 встреч, наработан огромный материал, который сегодня рассматривается следственными органами. Но наблюдая за процессом, который происходит, мы видим, что сегодня уже на спад идет проведение следствия. А те люди, которые сегодня находятся на скамье подсудимых, далеко не соответствуют тем действиям, на наш взгляд,&nbsp; которые происходили те события, не видно зачинщиков и организаторов тех событий, которые произошли. К сожалению, следственная комиссия закончила свою деятельность в связи с тем, что была прекращена работа парламента VII созыва. Мое обращение, обращение нашей депутатской группы "Экономическое развитие" есть зарегистрированные постановления с тем, чтобы создать нашим парламентом соответствующую следственную комиссию по расследованию событий, которые произошли 2 мая. Пользуясь случаем, я хочу попросить руководство парламента, чтобы на очередное сессионное заседание внесли данный вопрос на рассмотрение для того, чтобы данная комиссия, которая инициирована депутатом Скориком и депутатом Вилкулом, и нашей группой поддержана, чтобы внесли в зал заседания.</p>
<p>И второе, на что я хочу обратить внимание, буквально в ближайшее время, 20 числа, нам будет роздан проект бюджета на следующий 2015 год. Но, помня об обещаниях Президента Украины, Премьер-министра Украины, бывшего и нынешнего, речь всегда шла о децентрализации власти, о передачи полномочий органам местного самоуправления, о передаче полномочий и финансовых, и инструментов власти, исполкомов, советов. Есть законодательные документы, которые наработаны прошлым парламентом. Я думаю, что принятия бюджета необходимо все ж таки рассмотреть вопрос о передаче полномочий, а потом рассматривать бюджет. Таким образом мы действительно будем выполнять то требование, которое необходимо сегодня нашим громадам, в противном случае, это просто декларации.</p>
<p>А слушая вчера выступление Арсения Петровича Яценюка о том, чтобы сегодня рассмотреть данный вопрос, надо обращаться к Президенту, я не думаю, что это совсем состоятельно. Сегодня коалиция насчитывает более 300 голосов, берите на себя ответственность, вносите предложения и я могу вам сказать, что вторая часть зала данное предложение примет.</p>
<p>И последнее. Я всецело поддерживаю те выступления, особенно Головко, по энергообеспечению. Сделайте график…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Юрія Левченка, за ним – народний депутат Олег Кулініч.</p>
<p>&nbsp;</p>
<p>12:53:31</p>
<p>ЛЕВЧЕНКО Ю.В.</p>
<p>Дякую. Юрій Левченко, ВО "Свобода", 223-й виборчий округ, Київ. Шановні депутати! Шановні українці, які нас дивляться! Я хотів би зараз акцентувати увагу все ж таки на тому, що ми почули вчора, під час презентації програми уряду, і на деяких моментах, які, скажімо, не були згадані в засобах масової інформації.</p>
<p>Так, всі говорять про ці скорочення, як, на жаль, уряд зараз нав'язує країні наступного року: скорочення пенсій, скорочення соціальних виплат, стипендій, витрат на освіту, витрат на охорону здоров'я і так далі. Одночасно&nbsp; дуже мало говориться про те, як треба наповнювати бюджет, про те, що ми вчора, власне, говорили, про закриття офшорних схем, зокрема&nbsp; денонсацію Угоди з Республікою Кіпр, про реальну боротьбу з трансферним ціноутворенням. Тому що в нас сьогодні закон існує, але він не виконується урядом. Про запровадження реальної, справжньої прогресивної шкали на.... прогресивної&nbsp; шкали оподаткування доходів фізичних осіб і так далі, і тому подібне, тобто як нам наповнювати бюджет, про це мало хто говорить.</p>
<p>Але крім цього є ще одна величезна проблема. Є проблема, яку ми вчора почули, що треба приватизувати тисячу 200 державних підприємств, в яких є маса стратегічних підприємств. І оце відбувається як раз на тлі того, що сьогодні, наприклад, немає тепла у людей, нема світла у людей, тому що багато з державних підприємств вже були раніше приватизовані. От один приклад по Києву, компанія "Київенерго", яка була, по суті, вкрадена у держави, вкрадена у киян і яка зараз підконтрольна Ренату Ахметову, яка хоче включає тепло, хоче не включає, яка контролює енергоринок в Києва. Як можна допускати до того, щоб такі компанії були в приватній власності? Це абсолютно неприпустимо. Тому крім того, що ми говоримо про те, що треба знаходити джерела наповнення бюджету, що треба закривати офшорні схеми, що треба запроваджувати справедливі податки, а не тиснути на малий і середній бізнес і на найбільш знедолені верстви населення, про те, що треба боротися з олігархічним&nbsp; класом. Ми сьогодні теж&nbsp; маємо піднімати питання про повернення стратегічних підприємств у державну власність,&nbsp; насамперед, – підприємств паливно-енергетичного комплексу, енергогенеруючих, енергорозподільчих компаній. Компаній таких, як: Київенерго,&nbsp; давайте говорити більш широко, говорити про ДТЕК, яке&nbsp; взагалі є компанія головного фінансиста терористів на Сході – Рената Ахметова. На якій підставі зараз ця людина володіє такими величезними&nbsp;&nbsp;&nbsp; активами, які зараз до речі, через його володіння і&nbsp; спричиняються, зокрема, оці відключення електроенергії по всій країні.</p>
<p>Тому фракція "Свободи" буде наполягати на тому, щоб парламент&nbsp; піднімав питання націоналізації цих підприємств, і будемо вимагати також від уряду використовувати…</p>
<p>&nbsp;</p>
<p>ГОЛОВУЮЧИЙ. Дозвольте закінчити, але&nbsp; дотримуйтесь регламенту.</p>
<p>&nbsp;</p>
<p>ЛЕВЧЕНКО Ю.В. …будемо вимагати від уряду використовувати&nbsp; всі доступні механізми, щоб ці підприємства були повернені в державну&nbsp; власність. Тому що, зокрема, більшість з них були незаконно приватизовані. Дякую.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Кулініча, за ним народний депутат Володимир Арешонков.</p>
<p>Немає? Добре. Тоді запрошую до слова народного депутата&nbsp; Арешонкова, і за ним народний депутат Ганна Гопко, їй передали слово народний депутат Острікова та народний депутат Бабак.</p>
<p>&nbsp;</p>
<p>12:57:39</p>
<p>АРЕШОНКОВ В.Ю.</p>
<p>Шановна Оксано Іванівно! Шановні колеги депутати! Володимир Арешенков "Блок Петра Порошенка", 64 виборчий округ Житомирщина.</p>
<p>Я представляю виборчий округ основна частина населення&nbsp; якого має відношення до того свята, яке, а точніше до тієї події, яку ми будемо відмічати в неділю, а саме – день ліквідатора. Тобто я&nbsp; представляю значну частину людей, які відносяться до категорії тих, хто постраждав від аварії на Чорнобильській Атомній станції.</p>
<p>На території мого&nbsp; рідного міста Коростень практично 100 відсотків такого населення – це найбільше місто з числа тих, хто постраждав від аварії на ЧАЕС. На території Житомирської області майже 400 тисяч таких громадян. І я хотів би сьогодні звернути увагу, що вчорашній виступ Прем'єр-міністра, в якому була представлена Програма дій уряду, не дав нам відповіді на те, яким чином буде, скажімо так, відмічено питання скорочення соціальних програм відносно тієї категорії громадян, про яку я зараз говорю</p>
<p>Річ у тім, що взагалі законодавство, яке стосується чорнобильських питань, або яке регулює соціальний статус громадян, постраждалих від аварії на ЧАЕС, питання розвитку цих територій – воно, скажімо так, достатньо давнє з моменту його прийняття (ще на початку 90-х років було прийнято це законодавство). На сьогодні багато положень його вже застарілі, вони потребують вдосконалення. Тому мною і групою колег зараз готуються зміни взагалі до цього законодавства. Ми маємо врегулювати багато питань.</p>
<p>Але сьогодні я хотів би вашу звернути увагу на два моменти, особливо ті, які пов'язані із підтримкою, із соціальним захистом дітей, які проживають на забруднених територіях або територіях, які постраждали, і особливо те, що стосується питань дитячого харчування і оздоровлення.</p>
<p>Взагалі в останні роки оті тендерні процедури, які проводилися на рівні Міністерства праці і соціального захисту, вони унеможливлювали повноцінне і якісне дитяче харчування. На наступний рік взагалі планується, і ми багато чуємо розмов про ліквідацію цих пільг. Я просив би підтримки в даному питанні.</p>
<p>І те, що стосується оздоровлення і ліквідаторів, і дитячого населення. Питання надзвичайно важливе, тому ми теж будемо вносити законодавчу ініціативу і просимо підтримки колег в цих питаннях.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Ганну Гопко. За нею – народний депутат Денис Силантьєв.</p>
<p><b>&nbsp;</b></p>
<p>13:00:55</p>
<p>ГОПКО Г.М.</p>
<p>Шановна пані Головуюча, шановні народні депутати! Я хотіла б розпочати свій виступ з приємної новини, про яку вже сьогодні в залі говорили. Сьогодні цілу ніч ми видзвонювали конгресменів, сенаторів для того, щоб після того, як в Сенаті був ухвалений дуже важливий закон, також була підтримка в Палаті представників. І наша дипломатія разом із нашою діаспорою зробила все можливе і неможливе для того, щоб таке історичне рішення було ухвалено в Сполучених Штатах Америки. І тому, від імені партії "Самопоміч", також від решти депутатів, які докладали зусиль, хочеться подякувати конгресменам, хочеться подякувати сенаторам, хочеться подякувати всім людям, українцям, які з діаспори за те, що вони доклали над зусиль. Чому? <i>(Оплески)</i></p>
<p>Це історичне рішення, яке зараз вимагає підпису Президента США Барака Обами і тому український парламент, спікер і кожен з нас використовує свої контакти для того, щоб отримати цей дуже важливий підпис. Чому він важливий для країни, тому що крім фінансової підтримки допомоги, це не кредит, це реальна допомога у вигляді 1 мільярда доларів Сполучених Штатів Америки. В цьому законі, який називають "The Ukraine Freedom Support Act" прописано ще багато дуже важливих речей.</p>
<p>Серед тих речей, це визнання України союзником Сполучених Штатів Америки поза НАТО. Інший надзвичайно важливий момент, це допомога Сполучених Штатів Америки у зниженні залежності України від російського газу. Третій можливий важливий момент, це допомога Україні військова, а також тимчасово переселеним людям, що надзвичайно важливо для того, щоб вирішити частково проблеми, які є на сході. Четвертий момент, який є прописаний в цьому законі, це протидія російській пропаганді. Американці готові збільшувати кількість статей в країнах пострадянського простору про ситуацію в Україні і це надзвичайно допоможе нам і нашій інформаційній політиці протистояти надзвичайно агресивній російській пропаганді. Інші&nbsp; важливі моменти, це санкції щодо таких компаній, як "Рособоронекспорт" і "Газпром", якщо вони заважатимуть в поставках газу. Також там є санкції щодо осіб і неможливість їм надання віз. Тобто ми побачили в цьому законі величезну підтримку Сполучених Штатів Америки. Тепер нашим завданням є виправдати цю довіру, тому що в Україні зараз історичний шанс стати сильною державою.</p>
<p>&nbsp;І ще я хотіла б сказати, з тих розмов, які ми мали під час поїздки на цьому тижні в Вашингтон разом з народним депутатом Сергієм Лещенком ми мали зустрічі із, зокрема, офісом декількох конгресменів, вони схвильовані ситуацією, яка є в Україні і чимало з них говорили про те чи виправдаємо ми їхні надії і чи не будуть гроші і вся допомога яка є, вкрадені в Україні. Тому паралельно із оптимізмом який є ми повинні усвідомлювати ті ризики. І завдання парламенту зараз докласти зусиль, щоб бюджет 2015 року ухвалювався у прозорий спосіб із залученням всіх представників комітетів і також міністерств. Бюджет 2015 року має відповідати міжнародним вимогам, в цьому бюджеті має бути дуже чітко прописана реформа енергетичного сектору, в цьому бюджеті мають бути закладені механізми реальної боротьби з корупцією, в цьому бюджеті 2015 року має бути підтримка інноваційного бізнесу, малого і середнього бізнесу. Сполучені Штати, які зараз розглядають Україну, як геополітичного партнера, зважаючи на нашу ключову роль в цьому регіоні вони розраховують, що буде порозуміння в реальних діях між Президентом і Прем'єром, щоб не було тих помилок, які були в 2005 році коли ми втратили історичний шанс будувати сильну державу.</p>
<p>Тому в мене дуже простий заклик, щоб в парламенті нарешті і в комітетах в порядку денному були ті законопроекти ключових реформ, особливо надія на реформу судової гілки влади, це питання повернення довіри і повернення інвестицій в Україну. Я хотіла б послати дуже простий заклик, що у нас немає часу і вся міжнародна громадськість вона ще більш поінформована чим ми думаємо. І жодні намагання показати ситуацію так як вона не є, або якось інше, вони не допоможуть нам і надалі отримувати допомогу. Тому заклик дуже простий якомога швидше включитися всім до формування бюджету 2015 року і також налагодити &nbsp;тісну співпрацю між трьома гілками влади для того, щоб Україна нарешті стала на шлях реформ. Тому що дії Сполучених Штатів Америки, вони посилають також сигнал до інших глобальних партнерів і також створюють нам можливості отримання підтримки і зокрема в Європейському Союзі. І це для нас надзвичайно важливим є зважаючи на ту ситуацію, переддефолтну ситуацію, яка є в економіці України, і на ті надії, на які покладаються зараз всі українці щодо конкретних реформ.</p>
<p>І дуже дякую. Також хочу сказати, що на наступний тиждень буде декілька делегацій конгресменів в Україні І всіх депутатів наш Комітет у закордонних справах запрошує активно долучатися для того, щоб вибудовувати справжні тісні партнерські стосунки з нашими партнерами.</p>
<p>Дякую за увагу.<i>(Оплески)&nbsp; </i></p>
<p>&nbsp;</p>
<p>ГОЛОВУЮЧИЙ. Дякую. Замість народного депутата Силантьєва народний депутат Оксана Корчинська за нею – народний &nbsp;депутат Віктор Галасюк.</p>
<p>&nbsp;</p>
<p>13:06:52</p>
<p>КОРЧИНСЬКА О.А.</p>
<p>Всім доброго дня! Оксана Корчинська, Радикальна партія Олега Ляшка. Мені дуже приємно виступати після Ганни Гопко, тому що ми обидві є членами опікунської ради ОХМАТДИТу. Це найбільша лікарня в країні де 22 тисячі найважче, взагалі, хворих дітей лікуються. Де 14 всеукраїнських центрів і найважчо хворі діти, - єдина лікарня де вони можуть отримати допомогу медичну.</p>
<p>Наше прохання до Кабінету Міністрів обов'язково врахувати в бюджеті України на 2015 рік статтю на добудову Національної дитячої лікарні ОХМАТДИТ. Тому що корпус, котрий стоїть і був знесений, побудований… Тобто знесено три корпуси ОХМАТДИТу і діти ютяться зараз в надзвичайно маленьких приміщеннях, з надією єдиною на корпус, котрий майже там 7 тисяч 600 квадратних метрів. Він стоїть і не будується вже рік. Він руйнується. 400 мільйонів держава вклала в будівництво грошей, не законсервований. І якщо наступного року ми не зможемо продовжити будівництво, ми зрадимо всіх дітей України.</p>
<p>Ми розуміємо, що зараз АТО, ми розуміємо, що потрібна допомога хлопцям. Наша фракція все зробить для того, щоб жоден боєць АТО, а ми знаємо, що це війна, на війні не потребував все ж таки.&nbsp; І ми все зробимо для того, щоб не було біди. І ми все зробимо для того, щоб він був медично забезпечений. Але, тим не менш, ми не можемо лишити дітей України без єдиної висококваліфікованої лікарні в Україні.</p>
<p>Нам потрібно добудувати цю лікарню. Це обіцянка, котра була дана в тому числі коаліцією. Ми звертаємося до Кабінету Міністрів, до нашого міністра фінансів, котра обіцяла нам роздивитися наше питання і поставити окремою статтею добудову Національної дитячої лікарні ОХМАТДИТ. Я надіюся, що наші всі колеги по коаліції підтримують і не дадуть можливість прийняти бюджет, якщо ця стаття не буде забезпечена.</p>
<p>Дуже вдячна всім за підтримку. Ми повинні не забувати, що діти – це наше майбутнє. Їх здоров'я – це наше майбутнє. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Віктора Галасюка. За ним – народний депутат Ігор Шурма.</p>
<p>&nbsp;</p>
<p>13:09:29</p>
<p>ГАЛАСЮК В.В.</p>
<p>Віктор Галасюк, Радикальна партія Олега Ляшка. Шановна пані Ірина, шановні колеги народні депутати! Ми з вами дуже скоро будемо формувати державний бюджет України на наступний рік. Я хотів би наголосити на одному дуже важливому питанні, навіть, якщо не сказати ключовому питанні.</p>
<p>Ви знаєте, що в планах є скорочення видатків державного бюджету. Безумовно, це важливо робити. Але роблячи це важливо розуміти ризики і потрібно розуміти, як це можна зробити оптимальним чином. Справа в тому, що скорочення видатків державного бюджету не тільки не є панацеєю. А в ті часи, коли є дуже складне соціально-економічне становище і коли економіка стагнує, то скорочення видатків державного бюджету може призвести до того, що ми можемо завалитися в системну і глибоку рецесію.</p>
<p>Якщо ми з вами подивимось на економічну статистику, то ми побачимо, що через зведений бюджет України, тобто через бюджет державний, через місцеві бюджети, і якщо взяти навіть всі державні корпорації, в тому числі "Нафтогаз", перерозподіляється близько 48 відсотків валового внутрішнього продукту. Чи є це показник надвисоким і чи є головною метою бюджету скоротити цей показник. Ні, він не є критично високим і не може бути метою скорочення державних видатків як таких. Чому? Тому що в таких країнах, як, скажімо, в Австрії, Швеції, Франції, Данії, Фінляндії цей показник є значно вищим – під 60 відсотків. Але живуть вони значно краще за нас. То справа не у відсотках видатків державного бюджету, а справа в тому, який рівень ВВП має наша держава.</p>
<p>От у нас рівень ВВП, тобто добробут кожного українця він в 4-5 разів менше, ніж в країнах Європи. Оце є нагальною проблемою, яку потрібно виправляти. Як її можна виправити? А виправити її можна так, як робили інші країни, як робили Китай, Бразилія, Малайзія, Тайвань, Польща, Туреччина і так далі. Вони в тому числі за рахунок скерування видатків державного бюджету на розвиток, на кредитування промислових виробництв, на відновлення власної промисловості, захист національного виробника. Вони створювали робочі місця, які приносили податки, які приносили економічне зростання і добробут.</p>
<p>Дуже важливо знати три параметри, які в нас сьогодні є критичними. Бо коли ми з вами будемо розглядати бюджет, ми про них маємо пам'ятати. Кажуть, що держави сьогодні забагато в економіці. Та ні, сьогодні держави замало в економіці. Бо частка держави в капітальних інвестиціях в Україні&nbsp; менше половини відсотка. В інших країнах це 15-16 відсотків. Це є критичне відставання, яке нам ніколи не дозволить вирватися з кола бідності, якщо збережеться така ситуація.</p>
<p>Валове нагромадження інвестицій в основний капітал – 8,5 відсотків. В Білорусі – майже 40 відсотків. В Китаї – 44 відсотки. В країнах Азії – це маже 40 відсотків. Так питання: так чи можемо ми з такими параметрами…</p>
<p>&nbsp;</p>
<p>ГОЛОВУЮЧИЙ. Дозвольте закінчити.</p>
<p>&nbsp;</p>
<p>ГАЛАСЮК В.В. Дякую.</p>
<p>Шановні колеги, тому я вас закликаю при розгляду проекту бюджету, а уряд я закликаю при формуванні проекту бюджету, дуже ретельно на це зважати, враховувати ті позиції, які ми спільно заклали в коаліційну угоду: щодо захисту національного виробника, щодо створення кредитно-експертної агенції, яка підтримає наші підприємства-експортери, щодо здешевлення кредитування для реального сектору, для виробничих підприємств, що кошти на це мають обов'язково бути закладені у бюджеті. Бо якщо&nbsp; ми це не зробимо, то у нас дійсно Програма дій уряду перетвориться на план&nbsp; виживання на зиму, а вже на весні ми не будемо знати, що робити.&nbsp; Тому прошу вас&nbsp; доєднатися до такого бачення і підтримати&nbsp; в цьому&nbsp; Радикальну партію.</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова&nbsp; народного депутата&nbsp; Ігоря&nbsp; Шурму, за ним – народний депутат&nbsp; Дубневич.</p>
<p>&nbsp;</p>
<p>13:13:42</p>
<p>ШУРМА І.М.</p>
<p>Шановна&nbsp; пані головуюча,&nbsp; шановні&nbsp; присутні у залі! Хотів&nbsp; би нагадати&nbsp; вам усім,&nbsp; що&nbsp; робота народного депутата&nbsp; України&nbsp; у сесійній залі закінчується разом з порядком денним. Зараз ідуть виступи і зобов'язаний сьогодні&nbsp; в обговоренні "Різного" приймати всі участь.&nbsp;</p>
<p>Хочу подякувати нечисленній групі народних депутатів безпосередньо, в тому числі і нашим політичним опонентам "Самопомочі", які сидять і слухають&nbsp; про наружні проблеми, представникам&nbsp; Радикальної партії&nbsp; і тим поодиноким людям, які в "Різному" обговорюють людські теми.</p>
<p>Я хочу торкнутися питання охорони здоров'я. Хто би на&nbsp; якому виборчому окрузі, на якій би території України не був, він знає, що проблеми охорони здоров'я будуть для нього одними із перших. Реформи, які очікують&nbsp; охорона здоров'я. Я&nbsp; не можу торкнутися цієї Програми уряду, як один з лідерів коаліції у себе на Фейсбуці в&nbsp; Інтернеті&nbsp; написав, що це&nbsp; є "мурзилка"&nbsp; або&nbsp; студентська&nbsp; халтура, і пізніше за неї ж проголосував. Я спочатку був обурений взагалі, як можна&nbsp; людям, які голосують за Прем'єра, підтримують уряд, такими словами, які б&nbsp; там не були протистояння,&nbsp; на всю Україну озвучувати намагання&nbsp; зробити якісь реформи.&nbsp; Але коли я подивився на те, що відбувається в реформуванні охорони здоров'я, я напевно з ним погоджуся, хоча&nbsp; з точки зору культури собі не дозволю такі речі&nbsp; озвучувати, бо це напевно ми все-таки сьогодні є влада.&nbsp; Якщо ми говоримо про реформу охорони здоров'я, то якщо ви&nbsp; подивитися&nbsp; два пункти з чотирьох – це&nbsp; є чисті гроші&nbsp; і&nbsp; чисті тендери. Якщо хтось хоче навести з цим порядок,&nbsp; передайте ту&nbsp; функцію від охорони здоров'я Міністерству&nbsp; економіки, поставте крапку. Це не є реформа охорони здоров'я.&nbsp; Працюючи&nbsp;&nbsp; заступником міського голови і заступником голови обласної адміністрації, ми через колишнього міністра охорони здоров'я Поляченка добилися децентралізації коштів на закупівлю інсулінів, і крапка в корупції була поставлена.</p>
<p>Для того, щоб провести реформи, необхідно ряд рішучих кроків. У мене є великі сумніви, що людина, яка прийшла на цю посаду, за фахом історик здатна щось змінити в дуже консервативній галузі така як є медицина. Але тим не менше, є людина, в неї є кредит довіри.&nbsp; В мене є таке одне маленьке запитання. Я не хочу розкритиковувати цю людину не знаючи її. Але задати за два запитання, де рік тому фахівці з Харківської області допомагали Грузії проводити реформи. Сьогодні материнська смертність в Грузії більше в два рази ніж на Україні. Це є сайт Всесвітньої організації охорони здоров'я. Малюкова смертність у два рази більше ніж в Україні. І мені би було цікаво, яким чином збирається провести реформи, хоча би досягнути того рівня у нас тут в Україні. До міністра є багато запитань і у вас і у нас.&nbsp; Давайте всі разом в охороні здоров'я будемо пробувати, дійсно, щось змінити. Дякую.</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Ярослава Дубневича. Є? В мене два рази записаний.</p>
<p>Немає народного депутата Дубневича. Прошу до слова народного депутата Івана Крулька. За ним приготуватися народному депутату Кишкарю Павлу.</p>
<p>&nbsp;</p>
<p>13:17:14</p>
<p>КРУЛЬКО І.І.</p>
<p>Іван Крулько, фракція "Батьківщина", ВМГО "Батьківщина молода". Шановні колеги, шановні український народе, безумовно, фракція "Батьківщина" підтримує рішення Конгресу Сполучених Штатів Америки стосовно того нового статусу, який набуде Україна у взаємовідносинах із нашим союзником Сполученими Штатами.</p>
<p>Фракція "Батьківщина" послідовно зверталася до Сполучених Штатів Америки з тим, щоби, дійсно, цей статус для нашої держави був наданий. У той же час, поки в Україні на найвищому рівні не дали чітке визначення тому, що відбувається на сході, не назвали війну війною, потрібно принаймні тих людей, які добровільно почали вирішувати проблеми постачання продовольства, облаштування в армію, облаштування життя переселенців, визнати і надати їм можливості, на законодавчому рівні, нормально працювати. Мова йде про цілу армію волонтерів, які стали справжнім тилом, дуже надійним тилом, для українських військових. Діючий Закон "Про волонтерську діяльність" не просто не заохочує до волонтерства, а навпаки встановлює ряд обмежень, щоб це бажання відбити. Хвиля суспільно-значущої благодійної діяльності мільйонів українських активних громадян стала нормою протягом останнього року, але вона досі не має справедливого визначення на законодавчому рівні. Діючий закон нівелює те зростання соціальної відповідальності та громадянської свідомості, яку українці стали демонструвати під час трагічних подій.</p>
<p>Діючий закон містить ряд обмежень, зокрема ускладнює набуття статусу волонтерської організації, обмежує вік діяльності… вік учасників волонтерської діяльності. Також ускладнює визначення уповноваженого центрального органу у виконавчої влади у сфері волонтерської діяльності, покладення зобов'язань щодо обов'язкового страхування волонтерів тощо. Нам необхідно зняти ці обмеження для здійснення волонтерської діяльності, уточнити права та обов'язки волонтерів, організацій та установ, які залучають до своєї волонтерської діяльності. Це, у свою чергу, допоможе підвищити якість надання волонтерської допомоги. Тому ми повинні переглянути застарілий Закон "Про волонтерську діяльність".</p>
<p>&nbsp;Більше того, вчора зареєстровано у Верховній Раді законопроект під номером 1408, який вносить зміни до&nbsp; Закону "Про волонтерську діяльність" і дійсно відповідає потребі часу. Його підтримали народні депутати практично з усіх фракцій, які входять до коаліції. цей законопроект також підтриманий рядом громадських організацій, які є спеціалістами і здійснюють цю волонтерську діяльність. Ми зобов'язані створити сприятливі умови для мільйонів українських громадян…</p>
<p>&nbsp;</p>
<p>ГОЛОВУЮЧИЙ. Дозвольте закінчити, будь ласка.</p>
<p>&nbsp;</p>
<p>КРУЛЬКО І.І. Для мільйонів українських громадян, які готові своїми коштами, працею і часом жертвувати на благодійну діяльність. Це і є конкретний приклад розбудови громадянського суспільства. Вважаю, що ще в поточному році цей законопроект має бути розглянутий і підтриманий в українському парламенті. Тим більше, що він включений до цієї сесії Верховної Ради України.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Павла Кишкаря, за ним народний депутат Юрій Шаповалов.</p>
<p>&nbsp;</p>
<p>13:20:58</p>
<p>КИШКАР П.М.</p>
<p>Дякую, всім хто дочекався мого спічу. Втішений тим, що насправді люди, які зацікавлені в змінах і в тому числі вмінні слухати одне одного залишилися в цьому залі. Ми знаємо, що безпека і оборона, пан Березюк додає завжди і самоврядування, залишалися, були і є, і будуть для "Самопомочі" основними такими фундаментальними напрямками роботи.</p>
<p>Я розкажу, відступаючи від такого загального контексту, доволі попсових розповідей, дуже вузьких, як на мій погляд, розкажу про одну подію в моєму житті, яка сталася вчора. Я мав приємність познайомитися з великими, для мене особисто, людьми, з паном Гудзяком, з паном Мариновичем і мати певну дискусію щодо сприйняття того конфлікту, який відбувається на Сході, суто, на такому, напівгенетичному, я б сказав, рівні. Ми намагалися в короткій розмові знайти відмінності між росіянином і українцем, знайти парадигму того руху, який виведе, врешті-решт, нас з цього конфлікту. Так, це непросте питання, однозначної відповіді немає ні в Бога, напевно немає його, воно десь у нас самих, в душі.</p>
<p>Я, знаєте, от, да, кардинально відрізняється людина у формі, яка говорить про пошук істини в самих собі і в пошуку розв'язання конфлікту в душі. Напівабсурдно, напевно, так. Але, мені видається, що ця війна це все-таки війна ідеології, війна, яка відбувається здебільшого в головах людей, не у військовій сфері, не там в кількості зброї чи в якості її використання. Повірте, що маючи шалений патріотизм серед українського війська, ми вже перемогли. На сьогодні ми маємо абсолютно &nbsp;нову Україну, ми є оці люди, які залишились от там, зараз у залі, є не байдужими творцями нової України, і я вам дуже вдячний за це.&nbsp;&nbsp;</p>
<p>Я два таких меседжі – це відбудова парламентаризму, яка є дуже&nbsp; важливою для&nbsp; нас, як для&nbsp; фракції "Об'єднання "Самопоміч" і для мене особисто. Тому що&nbsp; всі інститути Президента, парламенту, громадських організацій, Кабінету Міністрів є важливими, але парламент – це&nbsp; носії культури, парламентської культури, особистої культури. Тобто я би знаєте як? Проактивно зразу згадати, як це називається, коли горілку тут п'ють? Холодна кава й холодна…</p>
<p>&nbsp;</p>
<p>ГОЛОВУЮЧИЙ. Дозвольте закінчити.</p>
<p>&nbsp;</p>
<p>КИШКАР П.М. Буквально, 30 секунд, відходячи від оцих стереотипних речей, від бридоти і мерзоти, повірте, мені це&nbsp; не байдуже. Я&nbsp; бачив багато речей, важких речей на фронті, я бачу це тут зараз, я готовий&nbsp; боротися прямо з цим тут, в цих приміщеннях, і цього допущу.&nbsp; <i>(Оплески) </i>Спасибі, шановні.</p>
<p>Дуже хотілося б говорити про взаємоповагу один до одного. Мене тішить те, що … 20 секунд, будь ласка. Повагу один до одного&nbsp; в розрізі того, що ми проговорили вчора&nbsp; з Мариновичем і Гудзяком, взаємоповага один до одного… Мені не подобається чесно, от пан Папієв тут присутній, не подобається ваша інтерпретація щодо&nbsp; людей, які за вас проголосували, вже забагато, знаєте, сто раз повторили вже так… не сприймається.</p>
<p>Буду просити, все-таки поважно ставитися один до одного,&nbsp; шукати ці дотичні на генетичному рівні спільності, і де буде чіткими, великими літерами написано – Україна. Дякую за можливість виступити.</p>
<p>Слава Україні! <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ. Героям Слава!</p>
<p>&nbsp;</p>
<p>ГОЛОВУЮЧИЙ. Запрошую до слова&nbsp; народного депутата Юрія Шаповалова, за ним народний депутат Барна, якому передав слово народний депутат Юринець. Немає.</p>
<p>Тоді запрошую до слова народного депутата&nbsp; &nbsp;Барну.</p>
<p>&nbsp;</p>
<p>13:26:03</p>
<p>БАРНА О.С.</p>
<p>Бажаю здоров'я всім колегам, виборцям, громадянам України і ті, хто чують по телекамерам.</p>
<p>Шановні, ми сюда прийшли, в Верховну Раду, на нові іпостасі, завдячуючи Майдану, який нам виявив довір'я. Тому я звертаюсь до всіх, незалежно від політичного сподівання, незалежно від ваших політичних лідерів, але ті, хто дійсно жив Майданом, прожив Майдан, був в АТО, хто допомагав АТО, допомагав Майдану, ми повинні всі об'єднатися і єдиним фронтом захистити і народ, і Україну. Тому ми повинні дійсно разом йти до того, щоб рятувати нашу державу, зокрема і від тих олігархічних кланів, які хочуть узурпувати владу. І коли ми вчора слухали програму уряду, так, багато недоліків – будь ласка, ми вам дали можливості, сформували ваш уряд, який ви хотіли, маєте ті комітети, хоч в них дивно дуже багато олігархів, але передвиборна програмою мало бути, що бізнес і влада мали бути, по ідеї, відокремлені. Будь ласка, працюйте, щоб не було таких різноголосся, як було після Помаранчевої революції: Президент – в одну сторону, Верховна Рада – в другу, Прем'єр – в третю, в результаті не було кого спитати.</p>
<p>Тому ми повинні робити все, щоб програма була не антинародна, а&nbsp; антиолігархічна, щоб бюджет був не марнотратний, а найбільш ефективний, щоб спитати найбільше олігархів, щоб вони повернули ті гроші, які накрали, а не прижимати пенсії в бідних людей чи студентів і так далі.&nbsp; Бо є в нас і персональні пенсії, які можна відмінити і прирівняти до простих людей, і в тому числі персональні зарплати. Тим паче, що і попередні Президенти, які дуже мають, що там, державне забезпечення, навряд чи його і заслужили.</p>
<p>Тому ми повинні всі разом бути тільки із своєю совістю і зі своїм народом. Слава Україні! Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Німченка. Він вже виступав.</p>
<p>Тоді запрошую до слова народного депутата Олексія Ленського.</p>
<p>Прошу… <i>(Шум у залі)</i> Це є "Різне", це є "Різне", не треба… Народний депутат Ленський. Немає.</p>
<p>Народний депутат Олег Березюк.</p>
<p>&nbsp;</p>
<p>13:28:38</p>
<p>БЕРЕЗЮК О.Р.</p>
<p>Шановні народні депутати, шановна пані головуюча на засіданні! Дух, прагнення – це дуже важне. І дякую колезі Кишкарю за те, що нагадав для нас тут і для країни насправді, яка нас чує у будь-якому випадку, прямо чи непрямо. Але дії, якщо немає дії за духом і за прагненням, воно є все пусте. І ми на засіданні говорили про те, що дії завжди робляться внизу. І хочу повторитися, що у нас в країні відбувається повзуча, але невпинна криза місцевого самоврядування: влада на місцях не відповідає духу, і прагненням, і діям людей.</p>
<p>Тому ми повинні негайно вчинити дії щодо зміни Конституції. І я закликаю всі демократичні фракції та коаліцію з понеділка розпочати цю роботу. Ми сьогодні домовилися з лідером фракції Радикальної партії, що у понеділок будемо ініціювати зустріч лідерів коаліції для обговорення цього питання на прагматичному рівні в юридичному управлінні цієї Верховної Ради.</p>
<p>Друге, дуже важливе. Ми маємо показувати дії ефективності. Сьогодні фракція "Самопоміч" разом з іншими зареєструвала Закон про радикальне скорочення кількості депутатів у місцевих радах: втричі як мінімум. Тому що це не тільки буде формальне скорочення – це автоматичне підняття відповідальності кожного обранця за свій образ, за свій дух і за своє прагнення.</p>
<p>Тому, шановні депутати Верховної Ради, це ті прагматичні дії, які ми маємо кожного дня робити. І сьогодні доєднаюся до всіх, хто сьогодні про це говорив. У цього залі в п'ятницю насправді має витати дух пізнання один одного. Він сьогодні витає серед декількох із нас, тому я буду звертатися до Голови Верховної Ради про те, що не відвідання цього дуже важливого дня є серйозним, я би сказав адміністративним злочином.&nbsp; Невиконанням функціональних обов'язків народних депутатів має розглядатися на якихось таких спеціальних етичних, чи фахових комітетах. Дуже дякую і прошу вас в цьому підтримки. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую і запрошую до слова народного депутата Андрія Іллєнка.</p>
<p>&nbsp;</p>
<p>13:31:16</p>
<p>ІЛЛЄНКО А.Ю.</p>
<p>Андрій Іллєнко, "Всеукраїнське об'єднання "Свобода", 215-й виборчий округ, місто Київ. Шановні колеги, які досиділи до завершення. Я хотів би сказати, що, ви знаєте, у мене дежавю, тому що я був депутатом попереднього скликання і в минулому скликанні була така сама ситуація, в п'ятницю ніхто не досиджував до завершення засідання, крім фракції "Свобода" і ще кількох депутатів. Я хочу всім подякувати народним депутатам, які зараз присутні, але все ж таки ми повинні змінювати зараз парламент.</p>
<p>Ви знаєте, я от якраз про це і хотів сказати, що ми говоримо про оновлення влади, про перезавантаження влади, так давайте починати з дрібного, з відвідування всіх без виключення засідань парламенту. Давайте починати навіть уже й не з дрібного, а я вважаю набагато серйозніших речей такі, як кнопкодавство. Давайте відверто говорити, зараза кнопкодавства лишилася в цій Верховній Раді, як і прийшла з минулої і найприкріше, що цим кнопкодавством в тому числі займаються представники тих політичних сил, які активно виступали і активно блокували трибуну, і&nbsp; активно говорили про те, що кнопкодавство, це просто плювок в обличчя кожній людині, яка вимагає демократії в Україні і парламентаризму в Україні. На жаль, це продовжується і про це говориться, про це навіть блокуються трибуни, але висновків ніяких ніхто не робить. А не покаране зло, навіть в дрібницях, воно потім вивертається набагато страшнішими речами. Я хотів би сказати про те, що, ви знаєте, от сьогоднішнє засідання, я розумію п'ятниця, але ж, друзі, зараз не мирний час, зараз війна, зараз курс долара в два рази скакнув.</p>
<p>Порядок денний засідання парламенту<a name=Temp></a>. Подивімся цей порядок денний: нуль питань, які ставляться сьогодні на голосування. Два тижні вже працює парламент, вибори відбулися, прошу нагадати, вже півтора місяці тому, пора б вже напрацювати якісь конкретні рішення. Комітети вже сформовані, да вони цілодобово повинні працювати зараз ці комітети, цілодобово повинні давати рішення тут в зал, має йти обговорення цих питань і прийняття рішення, це сьогодні чекають від нас люди.</p>
<p>І ви знаєте я хочу повернутися до того з чого почав. Новий парламент це нові принципи роботи і це справедливість. Ви знаєте коли я слухав вчора виступ Прем'єр-міністра і програму уряду то дуже багато говорилося про те, що треба всім затягнути паски, що треба, складні часи і так далі, війна це все зрозуміло. Але я за справедливість, якщо українець звичайний зубожів за цей рік в два рази, то в мене питання чи зубожили, як мінімум теж в два рази олігархи, чи зубожили, як мінімум в два рази ті люди яких ми звикли називати великим капіталом чи фактичними власниками української політики і економіки. І от на це питання треба дати відповідь. Слава Україні!</p>
<p>&nbsp;</p>
<p>ГОЛОВУЮЧИЙ. Дякую дуже. Ми завершили розгляд питань порядку денного різне.</p>
<p>І на завершення, оскільки, це вже прозвучало від кількох колег народних депутатів і власне я це маю можливість спостерігати. Я думаю, що це те, що цей парламент, парламент цього скликання потребує виправити. Так? Ми не можемо далі працювати якщо у залі сесійному особливо в такий складний час ми будемо спостерігати порожні лавки. Це є безвідповідально.</p>
<p>І більше того. я хочу сказати, що, шановні колеги, нагадую, що наступного тижня ви працюєте у фракціях, комітетах та комісіях. Але також звертаюся до депутатів і до голів комітетів,, передовсім не ставитися до цього процесу формально. Я вже також чула і знаю, що в багатьох комітетах все ще зберігається така стара тенденція тобто досить формально підходити до засідань комітетів. Тому прошу ретельно проводити всі процедури комітетські, які необхідно, маючи на увазі те, що найближчим часом ми будемо &nbsp;вимагати, взагалі, прозорості повної і засідань комітетів, і можливо, навіть їхньої трансляції. І також нагадую, що чергове пленарне засідання відбудеться у вівторок 23 грудня о 10 годині.</p>
<p>Тому оголошую, що ранкове засідання Верховної Ради… Оголошую разом з тим, що ранкове засідання Верховної Ради є закритим. Дякую.</p>
<p>&nbsp;</p>
<p>&nbsp;</p>

