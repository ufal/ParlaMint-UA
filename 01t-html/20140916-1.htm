Стенограма пленарного засідання
16 вересня 2014
&nbsp;
<p align=center>ЗАСІДАННЯ ЧЕТВЕРТЕ</p>
<p align=center>Сесійний зал Верховної Ради України</p>
<p align=center>16 вересня 2014 року, 16 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Шановні колеги, прошу сідати на свої робочі місця, а секретаріат прошу зробити оголошення, щоб всі народні депутати зайшли до сесійної зали. У нас дуже багато важливих питань, в тому числі і питання щодо люстрації – це цікаве питання, - боротьби з корупцією, і багато інших питань, які нам сьогодні треба обов'язково розглянути. Шановні колеги, тому, будь ласка, прошу всіх заходити до сесійної зали. Зробіть оголошення, будь ласка, для всіх народних депутатів.</p>
<p>Шановні колеги, я прошу всіх сісти на свої робочі місця. Давайте проведемо реєстрацію народних депутатів, щоб визначитися, скільки в залі парламентарів, які готові приймати рішення. Прошу підготуватися до реєстрації. Прошу включити систему "Рада" і провести реєстрацію народних депутатів.</p>
<p>&nbsp;</p>
<p>16:05:23</p>
<p>Зареєструвалося&nbsp;-270</p>
<p>У залі 270 зареєстрованих народних депутатів. Вечірнє засідання Верховної Ради оголошується відкритим.</p>
<p>Шановні колеги, почекайте! Шановні колеги, ми з вами розглянули питання, пов'язане з проектом Закону про засади державної антикорупційної політики в Україні (Антикорупційна стратегія).</p>
<p>Ми з вами домовились, що після перерви Верховна Рада буде готова приймати рішення. Хочу запитати шановних колег, ми можемо зараз ставити на голосування чи все ж таки… закон дуже відповідальний, я бучу, мало людей, давайте трошки відтермінуємо. Так чи ні?&nbsp;</p>
<p>А зараз розглянемо закони, які любить розглядати Верховна Рада. Це&nbsp; закон 4531а для повторного розгляду та прийняття рішення, це проект Закону про внесення змін до деяких законів України щодо забезпечення належної організації та проведення виборів народних депутатів України.</p>
<p>Я просив би, Давид Важаєвич. Ми поки будемо&nbsp; говорити, якраз, я сподіваюсь,&nbsp; люди підійдуть. Я прошу, Давид Важаєвич, акцентувати на головному питанні. Вчора під час засідання&nbsp; Погоджувальної ради, яке відбувалося за участю Президента, цей закон&nbsp; достатньо активно ми обговорювали. І до цього закону було одне суттєве зауваження, зокрема на цьому&nbsp; наполягала Партія регіонів. Олександр Сергійович! Єфремов! Олександр Сергійович, я якраз говорю про ваше зауваження до цього закону. Зокрема йшлося про те, щоби не робити зміни розташування окружних комісій в Донецькій і Луганській областях там, де проводиться антитерористична операція. І в принципі, погодились з тим, що цю позицію вилучити з закону. Тому, Давид Важаєвич,&nbsp; я хотів би, щоб ви акцентували на цьому питанні увагу народних депутатів з тим, щоб ми могли все ж таки разом прийняти рішення щодо долі цього закону.</p>
<p>Будь ласка,&nbsp; Давид Важаєвич.</p>
<p>&nbsp;</p>
<p>16:07:51</p>
<p>ЖВАНІЯ Д.В.</p>
<p>Дякую. Шановний головуючий! шановні колеги! Проект закону України про внесення змін до деяких законів України щодо забезпечення належної організації та проведення виборів народних депутатів України (реєстраційний номер 4531а). я вже інформував парламент, що комітет ще 2 вересня ухвалив&nbsp; висновок рекомендувати&nbsp; Верховній Раді України за наслідками розгляду в першому читанні прийняти законопроект &nbsp;<a name=_GoBack></a>з реєстраційним номером 4531 за основу та в цілому. Враховуючи запропоновані комітетом доповнення, які були вам роздані та оприлюднені на офіційному сайті Верховної Ради України є у висновку комітету. Прийняття цього закону дозволило б зекономити понад 300 мільйонів гривень бюджетних коштів. Оскільки законопроект так і не був прийнятий в ході виборчого процесу, окремі його положення втратили актуальність та мають бути змінені.</p>
<p>Перше. У зв'язку з ситуацією, що склалася у Донецькій та Луганській областях законопроектом передбачалось надати Центральній виборчій комісії право переглянути та змінити межі та центри одномандатних округів у цих областях. Оскільки на сьогодні вже утворені всі ОВК, а в одномандатних округах зареєстровані кандидати, пропонується відповідне положення законопроекту виключити. Оце, пане головуючий, ви нагадали мені. Оскільки ОВК вже утворені і почали працювати, пропонується виключити зміни до частини першої статті 31-ої та 32-ої, що встановлюють залежність початку повноважень комісії від кількості членів, які склали присягу. У чинному законі дві треті мінімального складу комісії, законопроектом пропононувалось&nbsp; дві треті складу утворенної комісії.</p>
<p>Третій пункт. Законопроект містить норми погоджені з Центральною виборчою комісією, яким пропонувалось, що останнім днем подання до Центральної виборчої комісії для реєстрації кандидатів у депутати було 17-те, а не 25 вересня, як це передбачено законом. Ця пропозиція пов'язана з технологічною неможливістю виготовити виборчий бюлетень та строки передбачені чинним положенням закону. Оскільки у разі прийняття цього закону для набрання чинності він має бути підприсаний Президентом та опублікований 17-го вересня, вже завтра. Пропоную перенести останній день подання документів до ЦВК на 20-те вересня, а реєстрація кандидатів до 23-го вересня.</p>
<p>Четвертий пункт. Так, як 15 вересня закінується строк для висування кандидатів політичними партіями… Дайте закінчити.</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ЖВАНІЯ Д.В. Пропонується виключити зміну до частини 9-ої статті 107-ої, якою знімається це часове обмеження для висування. Прошу врахувати рекомендацію комітету та прийняти законопроект (реєстраційний номер 4531а) в цілому із пропонованими до цього змінами, доручивши комітету при підготовці його на підпис Голові Верховної Ради здійснити спільно з Головним юридичним управлінням техніко-юридичне доопрацювання.</p>
<p>Ми повинні усвідомити, що за нинішньо вкрай складної суспільно-політичної ситуації в Україні і навколо неї, від ухваленого нами сьогодні рішення залежить, зможе сьогодні Центральна виборча комісія належним чином забезпечити організацію виборчого процесу: виготовлення бюлетенів, захист комісій та виборчої документації, встановленні результатів виборів та обрання легітимної Верховної Ради.</p>
<p>Сьогодні, шановні колеги, вся відповідальність на нас. Тому прошу всіх голосувати за цей запропонований законопроект. Дякую.</p>
<p>&nbsp;</p>
<p>ГОЛОВУЮЧИЙ. Є питання до доповідача. Будь ласка, народний депутат Зарубінський. Включіть мікрофон.</p>
<p>&nbsp;</p>
<p>16:11:33</p>
<p>ЗАРУБІНСЬКИЙ О.О.</p>
<p>Дякую, Олександре Валентиновичу.</p>
<p>Шановний, Давид Важаєвичу. В запропонованому вашому законопроекті є явно позитивні новели, позитивні речі, на кшталт того, що надати можливість проголосувати виборцям з числа військовослужбовців та осіб начальницько чи рядового складу, які перебувають у зв'язку з виконанням завдань і так далі. Але в мене питання щодо фінансування. Отут є пункт з приводу внесення: "уточнити механізм виділення коштів на підготовку та проведення позачергових виборів", – далі: "скорочення витрат державного бюджету". В мене запитання до вас. Ви пам'ятаєте прекрасно, що Верховна Рада жодного разу не проголосувала позитивно за виділення грошей з державного бюджету в сумі майже мільярд гривень і це було зроблено абсолютно без Верховної Ради з резервного фонду. Яким чином ми зараз можемо приймати рішення щодо фінансування, якщо ми принципове питання не проголосували? Дякую.</p>
<p>&nbsp;</p>
<p>16:12:40</p>
<p>ЖВАНІЯ Д.В.</p>
<p>Я думаю, що це питання буде стояти ще раз додатково в пакеті, мається на увазі фінансування виборів тому, що в чинному законі передбачено, що фінансування може бути і з резервного фонду. І я думаю в залежності від того за що ми зараз проголосуємо, буде збиратися і бюджетний комітет, тому що це питання… Зараз тут присутній міністр фінансів, я думаю, що він абсолютно коректно відповів би на це питання, більш докладніше, тому що бюджетний комітет має дати декілька дозволів міністру фінансів, міністерству фінансів для використання цих грошей. Але&nbsp;&nbsp;&nbsp; &nbsp;абсолютно, абсолютно для нас є очевидним, що 300 мільйонів ми можемо в принципі зекономити. Тобто 600 мільйонів – це буде, в принципі, вартість цих виборів.</p>
<p>Да, абсолютно. Щодо змін до бюджету ми не голосували.</p>
<p>&nbsp;</p>
<p>ГОЛОВУЮЧИЙ. Зрозуміло. Будь ласка, Микола Катеринчук.</p>
<p>&nbsp;</p>
<p>16:13:38</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", "Європейська партія України".</p>
<p>Шановний голова комітету! В мене до вас таке питання. В зв'язку з представленням вами цього законопроекту там зрозуміло, що перші три пункти вони абсолютно є розумними і я думаю, що Центральна виборча комісія саме от поставе ці питання абсолютно слушно, але я хотів би, щоб ви зупинилися на зміні термінів висування кандидатів. Тому, що не всі депутати зрозуміли, я думаю, що після вашого роз'яснення з'явиться розуміння, що треба підтримати ці зміни. Дякую.</p>
<p>&nbsp;</p>
<p>16:14:22</p>
<p>ЖВАНІЯ Д.В.</p>
<p>Тобто, якщо ми голосуємо за законопроект з цими змінами, які я озвучив то в нас є останній день подання документів до ЦВК, до 20 вересня. Тобто ми даємо потім три дні до 23 вересня ЦВК для реєстрації. Тобто закінчення реєстрації 23 вересня, а подання документів до 20 вересня.</p>
<p>Це дає можливість спокійно, спокійно без ніяких ексцесів надрукувати бюлетені, тому що багато в нас змішана система, тому я думаю, що абсолютно достатній час для подання своїх документів. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Князевич.</p>
<p>&nbsp;</p>
<p>16:15:08</p>
<p>КНЯЗЕВИЧ Р.П.</p>
<p>Шановний пане Голово! Шановний пане Голово комітету!</p>
<p>Я справді підтверджую те, що було сказано, оскільки в нас є великий ризик того, що ми, не дай Бог, технологічно можемо якимось чином не встигнути надрукувати виборчі бюлетені. Ви розумієте наскільки це серйозна проблема.</p>
<p>Незважаючи на те вдумайтесь, що ми зараз до цієї процедури залучатимемо два комбінати, які в Україні виключно мають передбачене законом право на друк документів з ступенями захисту, а це і поліграфічний комбінат "Україна", і "Банкнотно-монетний двір" Національного банку України, &nbsp;все рівно є ризик з приводу того, що в той невеличкий строк, а це йде мова всього на всього, менше, ніж 20 днів, їм треба надрукувати, одному і другому комбінату, величезну кількість бюлетенів.</p>
<p>Тому, шановні колеги, я думаю, що це настільки технологічне рішення, що жодна з політичних сил не повинна думати, коли за нього голосує. Оскільки ми з цього законопроекту вихолостили всі речі, які теоретично можна вважати політичними. Там залишились виключно речі, які в будь-якому випадку…</p>
<p>&nbsp;</p>
<p>ГОЛОВУЮЧИЙ. Зрозуміло. Будь ласка, народний депутат Мірошниченко Юрій.</p>
<p>&nbsp;</p>
<p>16:16:22</p>
<p>МІРОШНИЧЕНКО Ю.Р.</p>
<p>Шановні колеги, я хочу звернутися до всіх присутніх в залі, особливо до представників опозиції. Надзвичайно важливо провести ці вибори чесно, прозоро, щоб кожний громадянин мав право і можливість проголосувати.</p>
<p>Цей законопроект технічний. Він допомагає працювати Центральній виборчій комісії і нашим представникам суб'єктів балотування до Верховної Ради таким чином, щоб ми провели і організували добре ці вибори. Я запрошую голосувати всіх, хто відчуває свою відповідальність за якість проведення виборчого процесу.</p>
<p>І звертаюсь до Голови Верховної Ради. Я би просив би, Олександре Валентиновичу, поставити на сигнальне голосування. Оскільки, якщо ми провалимо це голосування, це буде фактично скасування закону. А багато депутатів ще не присутні в залі. Щоб ми не "поховали" цей закон, давайте подивимось, чи достатньо у нас зараз присутніх в залі. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я хочу сказати, що у нас сигнальним голосуванням буде голосування повернутись до розгляду цього питання. Тому що, коли парламент не підтримує повернення до розгляду, то, на превеликий жаль, я не зможу поставити це питання на голосування.</p>
<p>Дякую, Давиде Важаєвичу, сідайте, будь ласка.</p>
<p>Шановні народні депутати! Прошу сісти на свої робочі місця, підготуватись до голосування. Ще раз акцентую вашу увагу, що йдеться про Закон 4531а про внесення змін до деяких законів України щодо забезпечення належної організації та проведення виборів народних депутатів України.</p>
<p>Шановні колеги, йдеться виключно про технічні питання, які дозволяють нам зекономити бюджетні кошти, народні бюджетні кошти зекономити під час проведення виборів. Всі питання, про які говорили представники і фракції Партія регіонів, інші депутати, які викликали якісь сумніви або підозри, вони зняті. &nbsp;Жодних питань принципових, які впливали на проведення виборів, цей закон не регламентує. Виключно технічні питання організації виборів і економії бюджетних коштів.</p>
<p>Тому, шановні колеги, прошу підготуватися до голосування. Нагадаю, проект Закону 4531а. Прошу підтримати, колеги, підтримати повернення до розгляду проекту Закону 4531а. Прошу, колеги, голосувати.</p>
<p>&nbsp;</p>
<p>16:19:02</p>
<p>За-179</p>
<p>Рішення не прийнято.</p>
<p>По фракціях, будь ласка. 38 – "Батьківщина", Регіони – 4, 35 – "УДАР", 29 – "Економічний розвиток", ЗМС – 0, 14 – "Суверенна європейська Україна", "Свобода" – 35, позафракційні – 24.</p>
<p>Шановні колеги, хочу вас запитати, є сенс нам все ж таки зараз повернутися до питання про Державний бюджет на 2014 рік щодо збільшення видатків ЦВК для позачергових виборів? Є. Давайте зараз, прошу, колеги, добре, ми не змінили законодавство виборче, не внесли технічні правки. Але давайте все ж таки підтримаємо, шановні колеги, до всіх звертаюся, підтримаємо внесення цього питання, яке стосується виключно фінансування виборів. Це збалансований закон. Прошу, шановні колеги, прошу підтримати бюджетний комітет на чолі з Гєллєром Євгеном Борисовичем, активно підтримує цю пропозицію. Закон 4464 – проект Закону&nbsp; про внесення змін до додатка № 3 до Закону України "Про Державний бюджет України на 2014 рік" (щодо збільшення видатків ЦВК для позачергових виборів народних депутатів України у 2014 році). Прошу, шановні колеги, (увага!) підтримати повернення до розгляду цього питання. Ще раз акцентую увагу: 4464а реєстраційний номер. Прошу голосувати, шановні колеги.</p>
<p>&nbsp;</p>
<p>16:20:48</p>
<p>За-175</p>
<p>Небагато. "За" – 175. Рішення не прийнято.</p>
<p>По фракціям, будь ласка. "Батьківщина" – 38, Регіони – 1, "УДАР" – 35, 29 – "Економічний розвиток", "ЗМС" – 0, "Суверенна європейська Україна" – 14, "Свобода" – 35, позафракційні – 23.</p>
<p>Шановні колеги,&nbsp; у нас багато питань, але ж при такому підході до голосування я не бачу шансів&nbsp; їх прийняття. А у нас&nbsp; дуже важливе питання антикорупційне, яке зараз готується. І мені повинен голова комітету дати інформацію, що готовий закон уже інтегральний про антикорупційне бюро розслідувань. У нас питання щодо люстрації, бачите, плакат який красивий&nbsp; у нас висить в сесійній залі. І нам треба проголосувати це питання сьогодні, тому що люди підтримують&nbsp; цю ініціативу. Тому, шановні колеги, я би просив все ж таки керівників фракцій мобілізувати кількість депутатів, які сьогодні&nbsp; працюють. У нас не так багато днів залишилось працювати, і сьогодні один із цих днів.</p>
<p>Шановні колеги,&nbsp; наступне питання щодо&nbsp; включення до порядку денного сесії. Проект Закону пропонується&nbsp; включити до порядку денного&nbsp; (реєстраційний номер 5040). Це проект Закону про внесення змін до статті 188-1 Кримінального кодексу України (щодо недопущення розкрадання природного газу). Шановні колеги,&nbsp; я переконаний, що всі хочуть не допустити розкрадання&nbsp; природного газу, так чи ні?&nbsp; Так.&nbsp; А раз так,&nbsp; давайте підтримаємо включення цього закону&nbsp; до порядку денного сесії. Прошу, шановні колеги, 5040. Прошу підтримати включення.&nbsp;</p>
<p>&nbsp;</p>
<p>16:22:46</p>
<p>За-180</p>
<p>Рішення не прийнято.</p>
<p>По фракціям, будь ласка. "Батьківщина" – 52, Регіони – 1, 33 – "УДАР", 21 – "Економічний розвиток", "ЗМС" – 0, "Суверенна європейська Україна" – 17, 35 – "Свобода",&nbsp; позафракційні – 21.</p>
<p>Шановні колеги,&nbsp; це&nbsp; дуже&nbsp; добре, що зараз Європейський парламент з нами не на прямому включенні і не бачить, як ми з вами голосуємо за принципово важливі закони. Я би просив, колеги, давайте все ж таки мобілізуємо наші можливості. Прошу керівників фракцій забезпечити явку депутатів в сесійну залу. Я прошу секретаріат звернутися до всіх депутатів, щоб зайшли до сесійної зали.</p>
<p>Шановні колеги, наступне питання. Проект Закону про внесення змін до Цивільного кодексу України щодо місця відкриття спадщини. Це питання торкається багатьох наших громадян. І я би просив без якихось політичних акцентів підтримати проект 5038 щодо включення до порядку денного сесії. Прошу, шановні колеги. Прошу підтримати включення. Прошу голосувати.</p>
<p>&nbsp;</p>
<p>16:24:15</p>
<p>За-211</p>
<p>Є потенціал. За – 211.</p>
<p>Рішення не прийнято. Але ж уже близько, шановні колеги.</p>
<p>А ну, по фракціям, будь ласка, давайте подивимось. 58 – "Батьківщина", є можливість іще голосувати. Партія регіонів – тільки 3 турбується за громадян України. "УДАР" – 31, "Економічний розвиток" – 24, ЗМС – 0, "Суверенна європейська Україна" – 20, "Свобода" – 35, позафракційні – 40. Будь ласка, народному депутату Кайді включіть мікрофон.</p>
<p>&nbsp;</p>
<p>16:24:44</p>
<p>КАЙДА О.П.</p>
<p>Дякую. Олексій Кайда, фракція Всеукраїнського об'єднання "Свобода", Тернопіль.</p>
<p>Шановні колеги депутати, зараз розглядаються надзвичайно важливі питання. В першу чергу це є питання, які стосуються долі українця, маленького українця, який микається по різним коридорам влади, стукає в двері і не може достукатись. Я розумію, що багато вже народних депутатів вже опрацьовують округи, піаряться біля радіо, телебачення. Але зараз ми залишаємось народними депутатами, які повинні ухвалювати надзвичайно важливі закони, які стосуються якраз долі наших людей.</p>
<p>Всеукраїнське об'єднання "Свобода" в повному складі голосує за ці законопроекти і… Стовідсотково. І тому я звертаюся до інших фракцій, забезпечити стовідсотково голосування&nbsp; своїх депутатів, адже доля українців у ваших руках.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую, пане&nbsp; Олексію.</p>
<p>Шановні колеги, я звертаю вашу увагу, що, дійсно, фракція "Свобода" голосує в повному складі. Єдина фракція, яка в повному складі сьогодні голосує.</p>
<p>Прошу, шановні колеги, брати приклад з фракції "Свобода". І підтримати, за їх пропозицією, ще раз включення до порядку денного.</p>
<p>Колеги, я звертаюсь до колег, які там проводять нараду в центрі парламентської зали. Євген Борисович, можна попросити колег, щоб вони все ж таки сіли і підтримали інтереси українців&nbsp; схваливши включення до порядку денного цього важливого закону.</p>
<p>Прошу шановні колеги підтримати… Увага, на свої місця. Колеги, потім, потім обнімання. Давайте зараз попрацюємо. Проект закону про внесення змін до Цивільного кодексу України (щодо місця відкриття спадщини) 5038. Увага, шановні колеги, є можливість його підтримати. Прошу проголосувати. Включення до порядку всі голосуємо. Сам голосую і всіх запрошую, будь ласка.</p>
<p>&nbsp;</p>
<p>16:27:08</p>
<p>За-198</p>
<p>Колеги, я не можу забезпечити явку …</p>
<p>По фракціям, будь ласка. 198, рішення не прийнято. 59 – "Батьківщина", Партія регіонів – 1, 33 – "УДАР", "Економічний розвиток" – 26, ЗМС – 0, "Суверенна європейська Україна" – 20, "Свобода" – 35, позафракційні – 24.</p>
<p>Шановні колеги, які пропозиції щодо нашої роботи?</p>
<p>Народного депутата Міщенка включіть мікрофон. Я дам можливість.</p>
<p>&nbsp;</p>
<p>16:27:38</p>
<p>МІЩЕНКО С.Г.</p>
<p>Шановні колеги, ну, я розумію, що, дійсно, тут у нас виборча кампанія. Але той, хто їздить на округа і знає, що люди запитують одне: а чи змінюється щось в країні? А&nbsp; в країні нічого не змінюється. От ми 29 травня проголосували мій Закон про спадщину. 29 травня, 249 голосів, де не буде тепер намагатися купляти батько у свого… &nbsp;тобто син у свого батька хату, передавати свої кошти і таке інше, тобто черг не буде у нотаріуса. Ніхто його не підписує цей закон,&nbsp; ніхто не відправляє його на підпис. З 29 травня&nbsp; воно стоїть. Так що змінилося в країні? Ми цей Закон про першу заявку, про спадщину, та він нічого не вирішує, цей закон, який ми ставимо зараз на голосування, нічого не вирішує. Ви&nbsp; той заставте підписати, який ми проголосували, всі депутати знали, що ми проголосували за Закон про спадщину Міщенка, всі знають і всі чекають його, країна&nbsp; каже:"Що міняється в ці країні?".</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Будь ласка, народний депутат Єремеєв.</p>
<p>&nbsp;</p>
<p>16:28:53</p>
<p>ЄРЕМЕЄВ І.М.</p>
<p>Шановний Голово, шановні народні депутати! Ці закони, які сьогодні стоять в порядку&nbsp; денному, вони&nbsp; важливі і&nbsp; фракція "Суверенна європейська&nbsp; Україна" голосує. Але, Олександре Валентиновичу, я підтримую&nbsp; народного депутата Міщенка, Закон про спадщину важливий, ми за нього проголосували, всі населені пункти,&nbsp; особливо в селах люди запитують про цей закон і його треба підписати. Так само як ми&nbsp; вважаємо, що необхідно поставити Закон про&nbsp; відміну пенсійної реформи. Ми обіцяли виборцям, давайте поставимо і зробимо, щоб ця Верховна Рада&nbsp; виконала свої зобов'язання перед українським народом.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, народний депутат Рудьковський.</p>
<p>&nbsp;</p>
<p>16:29:34</p>
<p>РУДЬКОВСЬКИЙ М.М.</p>
<p>Спасибі. Олександр Валентинович, я звертаюся до вас і&nbsp; я думаю, що всі колеги це підтер мають. Олександр&nbsp; Валентинович, зверніться до Президента зі зверненням, з листом від Верховної Ради щодо підписання Закону, який ми проголосували, про спадщину народного&nbsp; депутата Міщенка - це допоможе мільйонам громадян&nbsp; оформити свою спадщину.</p>
<p>Друге питання. Я&nbsp; звертаюся до всіх інших колег, шановні народні депутати, і цей закон, який ми зараз, хочемо набрати голоси, він також допомагає для того, щоб спадщина була оформлена і спрощений механізм оформлення. Але я також прошу, Олександр Валентинович, нам потрібно сьогодні повернутися до Закону про люстрацію, до Закону обов'язково про формування Антикорупційного бюро. Ми&nbsp; повинні ці закони проголосувати для того, щоб в кінці-кінців покласти&nbsp; край тим процесам, які відбуваються. Не виплачується…</p>
<p>&nbsp;</p>
<p>ГОЛОВУЮЧИЙ. Зрозуміло.</p>
<p>Народний депутат Яценко, будь ласка, і будемо приймати рішення.</p>
<p>&nbsp;</p>
<p>16:30:49</p>
<p>ЯЦЕНКО А.В.</p>
<p>Шановний пане Голово, шановні колеги, дійсно, от всі, хто мажоритарник, особливо в сільській місцевості, знає, що приїжджаєш, люди питають, що от будували хату, ніхто не допомагав, потім помер там чоловік чи жінка, спадщина, а треба платити 10 тисяч гривень землепорядні роботи, інші і так далі. Тобто, дійсно, дуже нагальне питання.</p>
<p>І я хочу приєднатися до колеги Міщенка, я дуже вас прошу, Олександр Валентинович, дайте доручення прямо, буквально, чи сьогодні, чи на наступну сесію у вівторок, коли це буде у нас, прямо першим питанням поставити це питання і нарешті його вирішити. Бо спочатку було вето Януковича у 2012 році, потім, от зараз, підписаний, може так, текст, який не відповідає, як кажуть, вимогам по цьому питанню. І треба прийняти нормальний закон, щоб нарешті сільським радам передати в розпорядження це питання, щоб люди не платили грошей і отримали швидко спадщину. Дякую дуже!</p>
<p>&nbsp;</p>
<p>ГОЛОВУЮЧИЙ. Шановні колеги, коли закон не підписаний, який прийняла Верховна Рада, я звернуся, щоб його терміново підписали. Коли є якісь необхідності внесення змін до закону, то давайте наступного сесійного дня внесемо ці зміни і в цілому проголосуємо. Я не бачу тут жодних проблем.</p>
<p>Але, шановні колеги, я хочу сказати, що цей закон, про який ми зараз говоримо, це зміни до Цивільного кодексу щодо місця відкриття спадщини, він, в першу чергу, торкається і людей, які сьогодні змушені покидати свої домівки на Сході нашої країни, і саме вони не можуть сьогодні надбати спадщину, тому що у них виникають з цим проблеми, і, прохання, підтримати цей закон. Тому що він стосується, я ще раз хочу сказати, всіх громадян нашої країни і, в першу чергу, тих, хто змушений покинути свої домівки і переїхати в інші міста, в інші регіони нашої країни.</p>
<p>Тому я звертаюся до всіх, шановні колеги, щодо підтримки цього закону. Прошу, шановні колеги, останній раз спробую забезпечити включення цього закону до порядку денного сесії, нагадую, 5038 щодо місця відкриття спадщини, зміни до Цивільного кодексу.</p>
<p>Прошу, шановні колеги, підтримати включення до порядку денного. Прошу голосувати всіх.</p>
<p>&nbsp;</p>
<p>16:33:11</p>
<p>За-207</p>
<p>Рішення не прийнято.</p>
<p>По фракціям, будь ласка. 65 – "Батьківщина", регіони – 3, 31 – "УДАР", "Економічний розвиток" – 29, ЗМС – 0, "Суверенна європейська Україна" – 21, 31 - "Свобода", 25 позафракційних.</p>
<p>Наступне питання ми зараз будемо пробувати включити до порядку денного, а я прошу секретаріат зв'язатися з головою комітету Чумаком, щоб я отримав інформацію щодо готовності закону щодо антикорупційного бюро. Будь ласка, готовий? Зараз після включення я дам можливість вам доповісти.</p>
<p>Шановні колеги! Ставимо на голосування щодо включення до порядку денного проект Закону про запобігання, увага, та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення, шановні колеги! Принципово важливе питання.</p>
<p>Прошу, шановні колеги, підтримати боротьбу з легалізацією відмиванням доходів і ми по фракціям зараз побачимо, по голосуванню хто бореться з відмиванням доходів, а хто їх відмиває. Будь ласка,&nbsp; шановні колеги,&nbsp; прошу проект (5067): про запобігання та протидію легалізації (відмиванню) доходів одержаних злочинним шляхом. Прошу, шановні колеги,&nbsp; підтримати включення до порядку денного сесії.</p>
<p>&nbsp;</p>
<p>16:34:54</p>
<p>За-181</p>
<p>Рішення не прийнято.</p>
<p>По фракціям, будь ласка.&nbsp; 64 – "Батьківщина", Партія регіонів тільки 3,&nbsp; "УДАР" – 33, 3 – "Економічний розвиток", 1 - ЗМС, 16 - "Суверенна європейська Україна",&nbsp; 35 – "Свобода", позафракційні – 26.</p>
<p>Шановні колеги! У нас з вами, я спробую ще раз, щоб ми підтримали три закони, які уряд вніс для реформування податкової і бюджетної сфери, щоб можна було формувати новий бюджет на новий бюджетний рік&nbsp; &nbsp;за новою бюджетною і податковою системою.</p>
<p>Шановні колеги, пропозиція підтримати реформаторські напрацювання нашого Кабінету Міністрів, я зразу, вони йдуть пакетом – це три закони. Це закон 5078 проект Закону&nbsp; про внесення змін до Бюджетного кодексу&nbsp; (щодо реформи міжбюджетних відносин).&nbsp; Це проект Закону&nbsp; про внесення змін до Податкового кодексу та деяких інших Законів України (щодо податкової реформи). І це проект Закону&nbsp; 5080&nbsp; про реформування загальнообов'язкового державного соціального страхування та легалізацію фонду оплати праці.</p>
<p>Прошу шановні колеги, перед&nbsp; голосування Мирний народний депутат, будь ласка.</p>
<p>&nbsp;</p>
<p>16:36:31</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Шановний Олександре Валентиновичу! Шановні присутні і члени уряду! Справа в тому, що я хочу&nbsp; показати оце от – все&nbsp; те, що стосується цих трьох законопроектів ми сьогодні отримали вранці, ми готові підтримати законопроекти про&nbsp; внесення в порядок денний, але не готові за них в тому вигляді&nbsp; голосувати. І ми наполягаємо не ставити сьогодні на голосування оці законопроекти, крім внесення в порядок денний, бо&nbsp; ще є суттєві зауваження по соціальній політиці. Є ще такі моменти, що взагалі десь не можна навіть у такому вигляді їх подавати. От&nbsp; у нашої фракції є зауваження, наприклад у пана Зелика. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я акцентую вашу увагу, звертаю вашу увагу на те, що сьогодні ми повинні тільки&nbsp; включити до порядку денного, щоб їх могли розглянути в комітетах, і тільки після&nbsp; цього ми могли би&nbsp; їх розглянути в сесійній залі.&nbsp;</p>
<p>Тому сьогодні не планується їх голосувати в цілому тільки включення&nbsp; до порядку денного.</p>
<p>Будь ласка, народний депутат Рудьковський.</p>
<p>&nbsp;</p>
<p>16:37:40</p>
<p>РУДЬКОВСЬКИЙ М.М.</p>
<p>Олександре Валентиновичу! І я звертаюся до наших колег, шановні колеги, я пропоную, я був на засіданні уряду, я слухав пропозицію уряду щодо&nbsp; цих законів, я пропоную їх включити до порядку денного. Але, шановні колеги, я звертаюсь, Олександре Валентиновичу, уряд тільки&nbsp; сьогодні подав, ми підготували альтернативні закони&nbsp;&nbsp; до цих законів, бо ми вважаємо, що саме таке реформування податкової системи, воно зменшить надходження і погіршить умови виходу з кризи.</p>
<p>Я хотів би і просив би вас, щоб наші альтернативні закони також були включені до порядку денного і розглянуті комітетом для того, щоб потім їх розглянути у Верховні Раді. І всі, хто подасть, щоб воно було автоматично включено, бо сьогодні тільки внесені, ми їх ставимо на голосування, ми не мали часу подати альтернативні. Я пропоную ці закони сьогодні включити до порядку денного. Спасибі.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я нагадаю, за Регламентом, коли є альтернативні закони, вони автоматично включаються до порядку денного і є 14 днів, щоб подати альтернативні закони. Тобто це не є проблема. Будь ласка, народний депутат Розенко. Я бачу руки.</p>
<p>&nbsp;</p>
<p>16:38:59</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Я хочу сказати, що мені особисто дуже сумно в день ратифікації Угоди з Європейським Союзом брати в руки документи, які вносяться сьогодні урядом. Адже щодо реформування так званого системи соціального страхування береться калька не Європейського Союзу, не Німеччини, не Іспанії, не Італії, не Великобританії, а береться приклад двох країн, де така система, яку пропонує уряд, існує, а це дві країни – Росія і Білорусь. Так, може, було треба уряду не вносити Угоду про ратифікацію з ЄС, а внести документ про ратифікацію угоди про Митний союз? І тоді все стало б, зразу стало б ясно в цій державі: хто за що виступає.</p>
<p>Тому, Олександр Валентинович, я пропоную поставити на голосування включення в порядок денний цих законопроектів, а всіх народних депутатів не ховатися, а продемонструвати позицію.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Єремеєв.</p>
<p>&nbsp;</p>
<p>16:40:14</p>
<p>ЄРЕМЕЄВ І.М.</p>
<p>Шановний Голово, шановні народні депутати! Напевно, треба або необхідно сьогодні прийняти ці законопроекти до порядку денного, але я хочу, щоб всі знали: це законопроекти, в яких зменшуються пенсії, це&nbsp; законопроекти, в яких зменшуються соціальні виплати, це збільшується&nbsp; педагогічний… стаж.</p>
<p>І треба нагадати, що сьогодні курс долара змінився в два рази, а це, по суті, 400 мільярдів за рік, якщо курс в два рази змінився. А в нас бюджет – 400 мільярдів. До цих законопроектів треба підходити зважено, бо за кожним законопроектом стоїть конкретне життя людини. І сьогодні і так український народ несе на собі видатки: покупку бронежилетів для бійців, покупку продуктів для бійців і все, що їм необхідно. Тому порядок денний – і все.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський. І будемо приймати рішення.</p>
<p>&nbsp;</p>
<p>16:41:06</p>
<p>ЗАРУБІНСЬКИЙ О.О.</p>
<p>Дуже дякую, пане Голово. Я хочу звернутися до всіх народних депутатів цього скликання, сьомого скликання. Шановні колеги! Олександр Валентинович! Шановні колеги, Державний бюджет України – це основний документ, який має будь-який парламент. Але не тільки приймає, але й має контролювати його. Скажіть, будь ласка, чи є логіка – я кажу не за змістом, а за формою, - чи є логіка, щоб це скликання, яке завершує свою діяльність (власне, ми вже позбавлені повноважень Указом Президента про припинення повноважень Верховної Ради), приймало оцей стос, можливо, і гарних законопроектів, я не знаю, вони сьогодні тільки були роздані? Потім буде хто приймати цей бюджет на базі цих законопроектів? Наше скликання? Ні, наступне скликання. Я вважаю, що наступне скликання має приймати ці законопроекти, приймати на їх базі бюджет України і контролювати і звітуватися перед народом України за цей бюджет. І не схилятися тоді на "попєрєдніков". Спасибі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, давайте, Олександр Віталійович, декілька слів перед голосуванням. Тому що, бачите, є критичне зауваження, є питання щодо обсягу матеріалів. Я би просив: дуже коротка характеристика, перед тим як ми будемо приймати рішення, щодо включення. Колеги, я підкреслюю, сьогодні йдеться виключно про включення до порядку денного. Крапка.</p>
<p>Будь ласка, Олександр Віталійович.</p>
<p>&nbsp;</p>
<p>ШЛАПАК О.В.</p>
<p>Дякую, Олександре Валентиновичу.</p>
<p>Шановні народні депутати, декілька коментарів. Перш за все, пане Єремеєв, я знаю, що не всі змогли ознайомитися з документом, який ми передаємо, але в цих документах абсолютно не йдеться про ті речі, про які ви зараз говорили.</p>
<p>Я хочу наголосити, що результат цих законопроектів – це трьохмісячна робота, яку проводив не тільки уряд, але й експерти, які працювали разом з урядом.</p>
<p>У Верховної Ради цього скликання є можливість разом з нами нарешті провести надзвичайно серйозні і системні реформи в податковій сфері, в сфері міжбюджетних стосунків і нарешті знизити єдиний соціальний внесок, який сьогодні заганяє в тінь заробітні плат, об'єднати фонди соціального страхування і навести там порядок, легалізувати заробітну плату. Це робота навіть не трьох останніх місяців, цю роботу провадили і до нас. Це робота напевно останніх трьох років, де систематизувалися всі ініціативи всіх трьох напрямків.</p>
<p>Я думаю, буде дуже&nbsp; добре, якщо ми включимо це в порядок денний, а потім разом опрацюємо&nbsp; ці документи. Це буде не тільки результативне голосування за законопроекти, але це буде можливість кожному народному депутату сказати, що&nbsp; він готовий&nbsp; до реформи в цих надзвичайно важливих галузях для нашої держави. Дякую.</p>
<p>&nbsp;</p>
<p>ГОЛОВУЮЧИЙ. Шановні друзі, я бачу дуже багато рук. Шановні колеги, у мене пропозиція: коли ми включимо цей проект до порядку денного, у нас буде можливість його обговорити. Сьогодні я чув пропозицію, що треба підготуватись до обговорення. Я планував, що це питання ми будемо з вами обговорювати перед результативним голосуванням в наступний день сесійний або наступний сесійний тиждень. Тому, шановні колеги, давайте зараз обговорення припинимо, тому що воно не має сенсу (ми навіть не включили це до порядку денного), і будемо приймати рішення голосуванням.</p>
<p>Прошу підтримати&nbsp; включення до порядку денного пакету урядових законів щодо реформування&nbsp; Бюджетного кодексу України: це міжбюджетна реформа (реєстраційний номер 5078); №5079, це внесення до Податкового кодексу змін – податкова реформа; і щодо реформування загальнообов'язкового&nbsp; державного соціального страхування та легалізація фонду оплати праці, це №5080.</p>
<p>Прошу, шановні колеги, підтримати включення до порядку денного сесії цього пакету законів. Прошу голосувати включення.</p>
<p>&nbsp;</p>
<p>16:45:27</p>
<p>За-117</p>
<p>Рішення не прийнято.</p>
<p>По фракціях, будь ласка.</p>
<p>57 – "Батьківщина", Регіони – 1, 1 – "УДАР", 1… 3, вибачте, "Економічний розвиток", 0 – ЗМС, 4 – "Суверенна європейська Україна", 35 – "Свобода", позафракційні – 16.</p>
<p>Шановні колеги, є пропозиція мобілізувати зусилля парламенту, обдзвонити народних депутатів. Зараз ми покажемо позицію кожної фракції. Перед тим, як я хотів щоб ми зараз розглянули питання боротьби з корупцією і мене проінформували, що комітет готовий розглянути це питання. І після цього я би пропонував щоб ми перейшли до люстраційного закону про очищення влади, дуже цікавий&nbsp; перспективний закон. Просив би, колеги, щоб ви мене підтримали в цьому питанні.&nbsp; <i>(Шум в залі)&nbsp;&nbsp;&nbsp; </i></p>
<p>Обов'язково. Тому, шановні колеги, єдине, що я бачу – руку голови нашого комітету, який переймається питаннями оподаткування. І він, мабуть, хоче мене попросити включити до порядку денного Закон про внесення змін до Податкового кодексу (щодо створення можливості для податкової угоди). Так я розумію?</p>
<p>Народний депутат Хомутиннік, включіть мікрофон йому. Перед блоком боротьби з корупцією і люстрацією.</p>
<p>&nbsp;</p>
<p>16:46:54</p>
<p>ХОМУТИННІК В.Ю.</p>
<p>Шановний Олександре Валентиновичу, шановні колеги! Я, взагалі-то, хотів сказати по пореднім законам. Так би мовити, податкова реформа та інші реформаторські речі. Хотів би по цьому питанню два слова сказати, що 117 голосів, які проголосували за даний законопроект, за ці законопроекти, це реультат роботи Кабінету Міністрів і результат роботи безпосередньо Міністерства фінансів. Тому що та трьомісячна робота, яка велась, вона не дійшла до жодної зустрічі, наприклад зі мною, як з головою комітету, з Головою комітету з питань бюджету і з іншими народними депутатами. Те, що зараз говориться, що були зустрічі з експертами і багато нарад. Принаймні зараз я зустрічався з американською Торгівельною палатою, яка категорично стала проти цих реформаторських речей і застережила в тому, що після прийняття їх Україна передвинеться в негативну сторону по рейтингу Doing Business.</p>
<p>І останнє питання. Це по законопроект, про який ви …</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>16:48:04</p>
<p>ХОМУТИННІК В.Ю.</p>
<p>По тому законопроекту, по якому ви сказали 5043, прохання все ж таки поставити його на включення порядок денний і підтримати. Його підтримали всі фракції парламенту. Прохання також, це мова йде про створення можливості для податкової угоди. Бізнес чекає цього законопроекту. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги. Йдеться про закон 5043, він також стоїть на включення до порядку денного. Йдеться про податковий компроміс, ви знаєте цю тему, ми вже декілька, скажімо так, днів навіть присвячували розгляду цього питання. І зараз перед тим, як його обговорювати, давайте визначимось щодо включення його до порядку денного. У випадку, коли він буде включен до порядку денного, я не виключаю, що ми зможемо його розглянути, у випадку не включення ми не будемо його обговорювати, тому що не в цьому сенсу.</p>
<p>Прошу, шановні колеги. Прошу, шановні колеги, визначитись щодо включення до порядку денного закону 5043 – це проект Закону про внесення змін до Податкового кодексу України щодо створення можливості для податкової угоди. Нагадаю, це проект народного депутата&nbsp; Продан. Прошу визначитись щодо включення його до порядку денного.</p>
<p>&nbsp;</p>
<p>16:49:40</p>
<p>За-152</p>
<p>Рішення не прийнято.</p>
<p>По фракціям. 21 – "Батьківщина", Регіони – 0, 32 – "УДАР", "Економічний розвиток" – 30, ЗМС – 0, "Суверенна європейська Україна" – 15, 35 – "Свобода", позафракційні – 19.</p>
<p>Шановні колеги, питання не підтримано і нема сенсу його обговорювати. Ітак, шановні колеги, ми можемо зараз з вами перейти до питань пов'язаних з…</p>
<p>Ні, ще, вибачаюсь, щось у мене, навіть окуляри не помагають. У нас ще один є проект для включення до порядку денного. Останній проект щодо включення до порядку денного. Це проект 5036 – проект Закону про внесення змін до Закону України "Про телебачення і радіомовлення" щодо захисту інтересів держави. Шановні колеги, є пропозиція підтримати захист інтересів держави.</p>
<p>Прошу, шановні колеги, підтримати включення до порядку денного законопроекту 5036. Прошу, шановні колеги, прошу підтримати.</p>
<p>&nbsp;</p>
<p>16:50:53</p>
<p>За-179</p>
<p>Рішення не прийнято.</p>
<p>По фракціям, будь ласка. 58 – "Батьківщина", 1 – Регіони,&nbsp; "УДАР" - 33, 14 - "Економічний розвиток", ЗМС – 0,&nbsp; 18 - "Суверенна європейська Україна",&nbsp;&nbsp; "Свобода" - 35, позафракційні – 20.</p>
<p>&nbsp;</p>
<p>ГОЛОС ІЗ ЗАЛУ. Ще раз….</p>
<p>&nbsp;</p>
<p>ГОЛОВУЮЧИЙ. Шановні колеги, ще раз мені не складно поставити на голосування, бажано, щоб ви голосували.</p>
<p>Є пропозиція повторно проголосувати?&nbsp;</p>
<p>Є готовність голосувати, шановні колеги? Дуже важливий закон, будь ласка, який захищає фактично наш ефір.</p>
<p>Прошу, шановні колеги, щодо захисту інтересів держави – проект 5036. Прошу повторно підтримати включення його до порядку денного. Прошу голосувати.</p>
<p>&nbsp;</p>
<p>16:52:00</p>
<p>За-197&nbsp;&nbsp;&nbsp;&nbsp;&nbsp;&nbsp;</p>
<p>Рішення, на превеликий жаль, не прийнято.</p>
<p>По фракціям, будь ласка. 61 – "Батьківщина",&nbsp; Регіони – 1,&nbsp; "УДАР" - 34, 29 - "Економічний розвиток", ЗМС – 0, "Суверенна європейська Україна" – 17,&nbsp;&nbsp;&nbsp; "Свобода" - 35,&nbsp; позафракційні – 20.</p>
<p>Шановні колеги, я прошу зараз на парламентську трибуну, запрошую, будь ласка, Віктора Васильовича Чумака, Голову Комітету з питань боротьби з організованою злочинністю і корупцією щодо закону про Національне бюро антикорупційних розслідувань. Будь ласка.</p>
<p>Я вибачаюсь, я так зрозумів, що це внесений президентом закон, так чи ні? Спочатку давайте тоді заслухаємо представника президента.</p>
<p>Зараз поінформуйте, будь ласка, я поставлю на голосування щодо включення до порядку денного.</p>
<p>&nbsp;</p>
<p>КНЯЗЕВИЧ Р.П.</p>
<p>Шановний пане Голово, шановні колеги! Як зазначено в Стратегії національної безпеки України "Україна в світі, що змінюється",&nbsp; однією з актуальних загроз національним інтересам і національній безпеці України є високий рівень і системний характер корупції в інститутах державної влади.</p>
<p>Однією з причин такого стану є неефективність існуючого інституційного механізму протидії корупційним проявам в Україні. Відтак основним із шляхів покращення ефективності корупції, боротьби проти корупції правоохоронними засобами є інституційна реформа органів, що здійснюють досудове слідство та кримінальне переслідування у справах про корупційні злочини.</p>
<p>Це може бути досягнуто і шляхом вдосконалення спеціалізації правоохоронних органів. Але нагальним стає вирішення питання неефективності інституційної моделі та існуючої спеціалізації протидії корупції.</p>
<p>Відповідно до Рекомендації 2.5, прийнятої, 2.9, за підсумками другого раунду оцінювання в рамках Стамбульського плану дій в грудні 2010 року, Україні було рекомендовано забезпечити без подальшого зволікання ефективну антикорупційну спеціалізацію в правоохоронній системі шляхом створення законом автономного спеціалізованого органу з антикорупційних розслідувань, який буде структурно незалежним від існуючих правоохоронних органів та органів безпеки. Буде націлений на високопосадову корупцію та буде забезпечений адекватними гарантіями незалежності, повноваженнями і ресурсами, відповідно до міжнародних стандартів і найкращої практики.</p>
<p>З урахуванням існуючого найкращого досвіду та прикладів, а також з огляду на внутрішні чинники, доцільно створити саме такий новий автономний орган, основною функцією якого буде виявлення та протидія корупційних злочинів, що становлять особливу суспільну небезпеку. При цьому такий орган повинен відповідати наведеним нижче міжнародним стандартам.</p>
<p>Законопроектом пропонується створити новий державний орган - Національне антикорупційне бюро. Національне бюро пропонується створити як державний правоохоронний орган, на який покладається попередження виявлення, припинення та розкрадання, кримінальних правопорушень, віднесеним до його компетенції.</p>
<p>Завданням цього органу пропонується визначити протидію кримінальним корупційним правопорушенням, які вчинені вищими посадовими особами, уповноваженими на виконання функцій держави або місцевого самоврядування.</p>
<p>Прийняття закону дозволить якісно посилити протидію корупційним правопорушенням, що вчинені вищими публічними посадовими особами і становлять особливо суспільну небезпеку шляхом створення ефективної інституційної основи для попередження виявлення та припинення, та розслідування…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>КНЯЗЕВИЧ Р.П. …корупційних проявів.</p>
<p>Зважаючи на вище наведене, шановні колеги, і беручи до уваги те, що ми зняли фактично з розгляду ті законопроекти, які були попередньо народними депутатами, авторами кількох законодавчих ініціатив з цього питання погоджені на користі того проекту, який вноситься Президентом. А також беручи до уваги той факт, що цей законопроект був погоджений з громадянським суспільством, нашими міжнародними партнерами, які відповідно до міжнародно-правових зобов'язань України постійно моніторять ситуацію довкола боротьби з корупцією, просив би розглянути цей законопроект і прийняти його за основу та в цілому як такий, який є невідкладним і обов'язково має бути прийнятий на цій сесії парламенту, зважаючи на ті зобов'язання, які Україна&nbsp; взяла в рамках підписаних домовленостей з Міжнародним валютним фондом.</p>
<p>Дуже дякую і прошу підтримати в цілому цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я ще раз нагадую, йдеться про законопроект 5085. Це проект Закону про систему спеціально уповноважених суб'єктів у сфері протидії корупції. Фактично йдеться про створення, про те, що ми з вами говорили на ранковому засіданні, Національного бюро антикорупційних розслідувань.</p>
<p>Шановні колеги, для того, щоб ми його могли прийняти в першому читанні, нам треба&nbsp; включити його до порядку денного. Ще раз підкреслюю, включити до порядку денного цей закон.</p>
<p>А? Ну, включити треба і розглядати, ми невідкладно його розглядаємо.</p>
<p>Тому, шановні колеги, звертаю вашу увагу, що це питання, яке необхідно нам приймати з урахуванням того, що боротьба з корупцією є одним із наших пріоритетів, шановні колеги.&nbsp; І я переконаний, що кожна політична сила, яка планує іти на вибори, мабуть, одним із головних для себе програмних завдань ставила боротьбу з корупцією. Зараз ми зможемо з вами пересвідчитися, які політичні сили реально готові боротися з корупцією в Україні, а які тільки записувати це питання до своїх передвиборчих програм.</p>
<p>Прошу, шановні колеги, сісти на свої робочі місця, прошу і &nbsp;підтримати включення до порядку денного. Підкреслюю, включення&nbsp; до порядку денного проекту Закону про систему&nbsp; спеціально уповноважених суб'єктів у сфері протидії&nbsp; корупції (реєстраційний номер 5085). Прошу, шановні колеги, голосувати щодо включення до порядку денного. Прошу голосувати.</p>
<p>&nbsp;</p>
<p>16:58:33</p>
<p>За-201</p>
<p>Рішення не прийнято.</p>
<p>По фракціям, будь ласка. Зараз. 69 – "Батьківщина", 1 тільки – з&nbsp; Партії регіонів, "УДАР" – 34, "Економічний розвиток" – 23, ЗМС – 0, "Суверенна європейська Україна" – 16, "Свобода" – 35, позафракційні – 23.</p>
<p>Будь ласка, народного депутата&nbsp;&nbsp; Чумака включіть мікрофон.&nbsp;&nbsp;</p>
<p>&nbsp;</p>
<p>16:58:56</p>
<p>ЧУМАК В.В.</p>
<p>Я прошу передати слово Розенку.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть&nbsp;&nbsp; народного депутата&nbsp; Розенка мікрофон. Я бачу руку.</p>
<p>&nbsp;</p>
<p>16:59:01</p>
<p>РОЗЕНКО П.В.</p>
<p>Олександре Валентиновичу,&nbsp; на жаль, ми бачимо ситуацію сьогодні&nbsp; в залі, і сьогодні очевидне бажання представників колишньої влади, колишньої&nbsp; компартноменклутари, керівників Партії&nbsp; регіонів колишніх&nbsp; зірвати&nbsp; два принципових голосування тут у Верховній Раді України. Перше голосування – це по боротьбі з корупцією. І&nbsp; другий законопроект, який вони&nbsp; хочуть таким чином зірвати, – це люстраційний законопроект, який сьогодні вимагає прийняти громадськість. Вони просто втекли із залу засідань Верховної Ради&nbsp; України&nbsp; і таким чином заблокували будь-яку можливість сьогодні Верховній Раді працювати. Я думаю,&nbsp; у нас немає жодного&nbsp; сьогодні іншого&nbsp; варіанту, Олександре Валентиновичу, є пропозиція звернутися до ЦВК і відмовити в реєстрації всім народним депутатам&nbsp; України, які сьогодні не присутні в залі. Оце буде&nbsp; сама найкраща люстрація Верховної Ради&nbsp; України.</p>
<p>&nbsp;</p>
<p>ГОЛОВУЮЧИЙ. Зрозуміло.</p>
<p>Будь ласка, включіть мікрофон народного депутата Князевича, представника Президента&nbsp; в Верховній Раді України.</p>
<p>&nbsp;</p>
<p>17:00:11</p>
<p>КНЯЗЕВИЧ Р.П.</p>
<p>Шановні колеги,&nbsp;&nbsp; ну ви напевно пам'ятаєте, що під час&nbsp; виступу&nbsp; у прямому&nbsp; ефірі, коли була синхронна трансляція, на всю Європу Президент сказав, що сьогодні&nbsp;&nbsp; Україна&nbsp; починає імплементацію Угоди з ЄС шляхом&nbsp; відповідного прийняття відповідного законопроекту. Тому сигнал буде абсолютно негативний, якщо ми взагалі провалимо цей законопроект. Я розумію, що немає голосів, я думаю, що вони вже, на жаль, і не появляться. Тому, Олександр Валентинович, зважаючи на таку важливу обставину, просив би поставити на голосування можливість на повторне перше читання розглянути цей законопроект, щоб ми його не відхиляли, бо якщо ми зараз його відхилимо, ми не зможемо на цій сесії вже подати цей законопроект. А це буде вкрай негативний сигнал для Європи. Тому краще дати можливість доопрацювати і ми тоді внесемо його ще раз на наступне сесійне засідання ніж загубити взагалі. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми не можемо загубити цей проект, тому що ми його не включили навіть до порядку денного. Зараз була можливість включити його до порядку денного. Я нагадаю, що за Регламентом ми можемо включати до порядку денного будь-яку кількість разів від цього закон, скажемо так, не зникає.</p>
<p>В той же час, шановні колеги, нам важливо не тільки включити його, але ж проголосувати. Тому… Шановні колеги, давайте читайте Регламент і потім будемо дискутувати. Будь ласка, Катеринчука Миколи включіть мікрофон.</p>
<p>&nbsp;</p>
<p>17:01:29</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України.</p>
<p>Я спробую додати ще одного аргумента, крім того, що цей парламент може ввійти в історію, який ніколи не боровся з корупцією, підтримав корупцію і не хоче розставатися з корупцією, ще один аргумент. Якщо ми зараз не проголосуємо цей законопроект МВС, МВФ не продовжить свою програму підтримки, скажемо, нашого Національного банку по утриманню курсу. І ви підете, ми всі підемо на вибори і будуть задавати питання: "А що ж ви, народні депутати, зробили, щоб нам було легше жити, щоб курс так не впливав на наші пенсії, зарплати?". Оце пов'язано напряму. Тому велике прохання, зараз зібратися всім, відчути необхідність цього кроку, переступити через свою зневіру і проголосувати включення в порядок денний, далі доопрацюємо в першому і другому читанні. Але це дуже важливий сигнал для МВФ і для підтримки нашого курсу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Головко.</p>
<p>&nbsp;</p>
<p>17:02:37</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164-й виборчий округ, Тернопільщина.</p>
<p>Шановні депутати, шановний Голово, дійсно питання антикорупційного закону, який сьогодні ми маємо ухвалити і Закон про люстрацію вкрай важливі, і сьогодні в суспільстві вони необхідні. Адже, коли ми спілкуємося з людьми, проводимо зустрічі, і люди постійно нас про це… нам наголошують, що негайно прийміть в парламенті ті потрібні закони. Бо Антикорупційне бюро зараз вкрай важливе, яке повинно займатися, вірніше, розслідування всіх тих зловживань і розкрадань корупційних схем на вищому державному рівні. Бо сьогодні тільки шукають&nbsp; і переслідують це сільських голів, дрібних чиновників, а не займаються розслідуванням корупції серед депутатів, міністрів, прокурорів і інших важливих посадових осіб. Тому такий закон нам потрібен. Антикорупційне бюро, воно буде незалежне від правоохоронної системи, яке зможе займатися посадовими особами причетними до корупції в найвищих органах. І тому ми сьогодні в парламенті повинні проголосувати цей закон. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зарубінський, народний депутат, будь ласка.</p>
<p>Колеги, я від кожної фракції даю можливість виступити.</p>
<p>&nbsp;</p>
<p>17:03:45</p>
<p>ЗАРУБІНСЬКИЙ О.О.</p>
<p>Дякую, пане Голово. Шановні колеги, я от дивлюся на тих депутатів, які тут є, 95 чи, може, 99 відсотків із присутніх голосує. Ми просто зараз нагадуємо вчительку, яка виховує тих школярів, які присутні в класі, а виховує з приводу відсутніх. Розумієте? І, тобто ми можемо&nbsp; дуже багато говорити, але в принципі всі присутні голосують. Я думаю проблема не в тих, хто сьогодні в залі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, у мене наступна пропозиція. Щоб не було, хто відсутній, хто присутній. У нас, я нагадаю, зараз не таємне голосування, у нас не закрите засідання парламенту. І саме тому, шановні колеги, по цьому Закону щодо боротьби з корупцією, щодо Закону про люстрацію я надрукую в "Голосі України" всі прізвища народних депутатів, які не голосували за ці закони. І попрошу, щоб зробили додаткове видання газети, щоб всі, хто стоять біля парламенту, мали цю газету на руках і дивились, хто з депутатів бореться з корупцією, хто бореться за люстрацію, за очищення влади, а хто ховається від українського народу. Так чи ні? Зараз, шановні колеги, прошу саме тому. Сідайте, а потім скажете, що вас не було в залі. Будь ласка, прошу сідати на свої місця. І от зараз будуть контрольні голосування для публікації в газеті "Голос України".</p>
<p>Будь ласка, шановні колеги, ще раз прошу підтримати проект Закону про систему спеціально уповноважених суб'єктів у сфері протидії корупції (реєстраційний номер 5085). Прошу, шановні колеги, підтримати включення цього проекту закону до порядку денного&nbsp; сесії. Прошу голосувати, шановні колеги, прошу підтримати.</p>
<p>&nbsp;</p>
<p>17:05:50</p>
<p>За-218</p>
<p>Рішення не прийнято.&nbsp;</p>
<p>По фракціям, будь ласка. 69 - "Батьківщина", регіони - 5, "УДАР" - 38, 24 -"Економічний розвиток",&nbsp; ЗМС – 1, "Суверенна європейська Україна" - 17, "Свобода"&nbsp; - 35, позафракційні - 29.</p>
<p>&nbsp;Шановні колеги, я ще раз хочу сказати, я все зробив для того, щоби&nbsp; ви підтримали цей закон, публікація буде в "Голосі України, не ображайтесь, всіх хто не голосував, всіх.&nbsp;</p>
<p>Будь ласка, Капліну народному депутату слово.</p>
<p>&nbsp;</p>
<p>17:06:29</p>
<p>КАПЛІН С.М.</p>
<p>Шановний пане Голово, я&nbsp; ще хочу внести пропозицію, щоб&nbsp; видання цієї газети&nbsp; було не за рахунок платників податків, простих людей зокрема з моєї Полтави, а було за рахунок зарплат тих народних депутатів, яких не було тут і які не голосували за нього. Аплодисменти,&nbsp; будь ласка.</p>
<p>&nbsp;</p>
<p>ГОЛОВУЮЧИЙ.&nbsp; Рудьковський народний депутат.</p>
<p>&nbsp;</p>
<p>17:06:52</p>
<p>РУДЬКОВСЬКИЙ М.М.</p>
<p>Олександр Валентинович, я звертаюся до вас ще раз поставити це питання на голосування із яких причин. Сьогодні сотні тисяч людей не отримали заробітну плату по всій країні і всі люди знають одне: це тому, що у нас&nbsp; в урядових і адміністративних кабінетах сидять корупціонери, це тому, що судді&nbsp; беруть хабарі, це тому,&nbsp; що прокурори і міліціонери на місцях беруть хабарі і немає&nbsp; інструменту контролю за чиновником,&nbsp; це є сьогодні і це&nbsp; було раніше.&nbsp;</p>
<p>Звертаюся до народних&nbsp; депутатів, зараз всі вже розпочали виборчу кампанію, ми всі стоїмо&nbsp; перед людьми і люди&nbsp;&nbsp;&nbsp;&nbsp;&nbsp;&nbsp; задають нам кожного разу запитання: коли ви подолаєте корупцію в системі влади? Давайте сьогодні розпочнемо цей процес. Я звертаюся до вас, Олександр Валентинович, ще раз поставити питання на голосування і набрати необхідну кількість голосів, незалежно опозиція чи влада.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мирний і будемо приймати рішення.</p>
<p>&nbsp;</p>
<p>17:08:06</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Шановний Олександр Валентинович, всі ці закони, які ми зараз намагаємось поставити в порядок денний, є похідними від головного закону, Закону про люстрацію. І, якщо ми зараз його не поставимо, то весь народ розбіжиться. Нам необхідно оцей психологічний бар'єр зламати, проголосувати Закон про люстрацію, далі буде все голосуватися. Тому що, коли є проголосований закон про люстрацію, тоді і антикорупційне бюро голосується, тоді голосуються всі ті закони, які потрібні. А зараз ми намагаємось переконати, в першу чергу, членів бувшої коаліції в тому, що треба голосувати за очищення влади, так все це декларувалося. Давайте покажемо стовідсоткове голосування, як "Свобода", і прекрасно приймається будь-який закон.</p>
<p>Але, на наш погляд, треба починати все-таки з Закону про люстрацію, бо, реально, люди розбігаються. І якщо ми затягнемо питання до кінця дня, ми не проголосуємо і буде біда. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я ще раз пробую поставити закон про систему спеціально уповноважених суб'єктів у сфері протидії корупції. Після цього зразу переходимо до Закону про люстрацію. Нема заперечень? Нема заперечень. Дякую.</p>
<p>Прошу, шановні колеги, я останній раз ставлю на голосування. Підтримати включення до порядку денного проект Закону (реєстраційний номер 5085) про систему спеціально уповноважених суб'єктів у сфері протидії корупції. Останній раз я ставлю сьогодні це питання на голосування. Прошу підтримати, категорично прошу підтримати. Прошу голосувати.</p>
<p>&nbsp;</p>
<p>17:10:05</p>
<p>За-226</p>
<p>Рішення прийнято.</p>
<p>По фракціям, будь ласка. За – 72 "Батьківщина", Регіони – 8, "УДАР" – 38, "Економічний розвиток" – 26, ЗМС – 1, всього, "Суверенна європейська Україна" – 17,&nbsp; "Свобода" – 35, позафракційні – 29.</p>
<p>&nbsp;Шановні колеги! Є пропозиція, щоб ми встигли прийняти Закон "Про люстрацію", давайте в першому читанні приймемо зараз цей закон про систему спеціально уповноважених суб'єктів у сфері протидії корупції. Підтримаємо щодо скороченої процедури його доопрацювання, так, а зараз зразу переходимо до Закону "Про люстрацію", приймається такий формат? Єдине, що 226 це на межі, на межі. Тому прошу мобілізуватись, шановні колеги, і підтримати цей закон (5085) щодо системи спеціально уповноважених суб'єктів у сфері протидії корупції в першому читанні, щоб за скороченою процедурою доопрацювати його до наступного сесійного тижня. Прошу, колеги, прошу мобілізуйтесь і підтримайте в першому читанні. Голосуємо.</p>
<p>Швидше, швидше, Віталій, не встигнеш.</p>
<p>&nbsp;</p>
<p>17:11:28</p>
<p>За-207</p>
<p>Шановні колеги! Так не можна. "за" – 207, рішення не прийнято.</p>
<p>По фракціям, будь ласка. 70 - "Батьківщина", Регіони – 4,&nbsp; 38 - "УДАР", "Економічний розвиток" – 14, ЗМС – 1, "Суверенна європейська Україна" – 15,&nbsp; "Свобода" – 35, позафракційні – 30.</p>
<p>Шановні колеги! Перше читання, я ще раз говорю, перше читання, там є над чим попрацювати, що доопрацювати до другого читання. Прошу, колеги можемо ж… Євген, можемо, можемо, бачу по очам, що можемо. Прошу, прошу, шановні колеги, повернутись до голосування з цього питання, не знищіть мені, будь ласка, цей закон. Будь ласка, прошу повернутись до голосування, зачекайте, зараз головні депутати стають на робочі місця і разом підтримаємо, прошу голосувати.</p>
<p>&nbsp;</p>
<p>17:12:26</p>
<p>За-203</p>
<p>Колеги, за – 203, рішення не прийнято.</p>
<p>По фракціям, будь ласка. 70 - "Батьківщина", регіони – 4,&nbsp; "УДАР" – 38, 12 - "Економічний розвиток", 1 – ЗМС, 13 – "Суверенна європейська Україна", &nbsp;35 – "Свобода",&nbsp; позафракційні – 30.</p>
<p>Шановні колеги! Я єдине звертаюсь до всіх, ну можемо прийняти в першому читанні, так чи ні?</p>
<p>На повторне перше можемо прийняти? Давайте на повторне перше. Колеги, Євген, зараз надрукують всіх, хто не голосував. Плакат біля Верховної Ради буде написаний червоними&nbsp; літерами всіх, хто не голосував за цей закон.</p>
<p>Колеги, всі прізвища, я прошу. Прошу, шановні колеги, на&nbsp; повторне друге читання. Прошу на повторне перше читання, прошу підтримати, колеги прошу.</p>
<p>Народний депутат Дубіль, будь ласка, швидше на своє робоче місце, голосуємо.</p>
<p>Будь ласка, на повторне перше читання, прошу підтримати.</p>
<p>&nbsp;</p>
<p>17:13:46</p>
<p>За-218</p>
<p>Рішення не прийнято.</p>
<p>Колеги, давайте не жартувати, тому що це серйозне питання.</p>
<p>По фракціях, будь ласка. 70 – "Батьківщина", 4 – Регіони,&nbsp; 39 – "УДАР", 25 – "Економічний розвиток", 1 – ЗМС, "Суверенна європейська Україна" – 16, 35 – "Свобода", позафракційні – 28.&nbsp;</p>
<p>Шановні колеги, два варіанти – можемо зараз приступити до люстрації, а після люстрації повернутися до голосування за цей закон. Так?</p>
<p>Так. Добре. Мобілізуємось, шановні колеги.</p>
<p>Шановні народні депутати! Ми переходимо до Закону про очищення влади, так званий Закон про люстрацію&nbsp; (реєстраційний номер 4359а), зараз в цілому.</p>
<p>Я запрошую представника робочої групи, тому що урядовий, вибачте, парламентський комітет за відсутності кворуму не прийняв рішення. Але робоча група відпрацювала цей закон і зараз народний депутат Ємець…</p>
<p>Таблиця&nbsp; роздана.&nbsp; Роздана таблиця? Чому?</p>
<p>Колеги, зараз народний депутат Ємець розкаже тоді за таблицю, будь ласка, люстрація, шановні колеги.</p>
<p>&nbsp;</p>
<p>17:15:22</p>
<p>ЄМЕЦЬ Л.О.</p>
<p>Шановні колеги, з приводу таблички, зараз Апарат Верховної Ради роздрукує декілька десятків варіантів і роздайте їх керівникам фракцій. Чому не встигли? Тому що тільки сьогодні відбулося... намагалося відбутися засідання комітету профільного, на якому не було кворуму відповідно. Отже, шановні колеги, перш за все, сьогодні хочу повідомити в порядку денному вже стояло це питання на 16 годину. Тому всі&nbsp; депутати, які сьогодні відсутні в залі Верховної Ради, чітко знали, що Закон про люстрацію або як він правильно називається: про очищення влади буде сьогодні о 16 годині на вечірньому засіданні розглядатися. І їх відсутність сьогодні у Верховній Раді – це є їх принципова позиція, якою вони хочуть довести всім і українському народові, що не хочуть боротися з корупцією, що вони хочуть залишити всі ті схеми і тих корупціонерів, які багато років грабували український народ. Це їх персональна відповідальність. Сьогодні Верховна Рада має пройти цей законопроект і персонально визначитися, хто за очищення української влади від корупціонерів, а хто проти.</p>
<p>Тепер щодо процедурних моментів. На жаль, ми не будемо мати рішення профільного парламентського комітету. Чому? Саме з тих причин, чому сьогодні Верховна Рада іде на перезапуск. Тому що "регіонали" і комуністи не те, що відмовляються бути присутнім, висловлювати свою позицію і зауваження, а взагалі відмовляються ходити на засідання комітету, тим самим зриваючи кворум. Три рази за вимогою керівництва парламенту надзвичайно збирався комітет профільний Давида Жванії і три рази на ньому не було кворуму. Тому прийнято рішення і я радий, що Верховна Рада його підтримує, що Верховна Рада має розглянути цей законопроект.</p>
<p>Хочу вам повідомити, що була створена робоча група, куди були запрошені і працювали представники від абсолютно всіх депутатських фракцій та груп, включаючи і Партії регіонів, правда, вони там були присутні на першому засіданні, висловили свої зауваження і більше не з'являлися. Але далі робоча група разом з представниками громадськості, з досвідченими юристами, пропрацювали Закон про очищення влади, і хочу доповісти, що сьогодні в тому вигляді, який він є, він абсолютно відповідає Конституції, абсолютно може бути запроваджений до реалізації. І я закликаю від імені українського народу, від тих людей, які сьогодні стоять під стінами Верховної Ради, прийняти Закон про очищення влади, забезпечити, щоб в українській владі на державній службі були відсутні люди, які показали себе як корупціонери, щоб судді в мантіях, щоб перевертні в погонах ніколи, ну, як мінімум, на 10 років були вилучені з державного процесу. У нас є молоді…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ЄМЕЦЬ Л.О. …професійні спеціалісти, які можуть забезпечити надійну і ефективну роботу державного апарату нової української, європейської, як ми сьогодні довели, української держави.</p>
<p>Тому я вас дуже прошу підтримати. Зазначу, що ті зауваження, які звучали на першому читанні щодо виборних посад, були вилучені. Конституція передбачає лише 5 підстав, за яких особа може балотуватися до Верховної Ради. Ми не можемо законом внести зміни до Конституції, це має бути окремий закон. Тому ці підстави звідти вилучені.</p>
<p>Ті зауваження, які звучали щодо надто широкого кола осіб, були приведені у відповідність до діючого законодавства. І сьогодні перевірка і декларація матеріального стану стосується виключно тих осіб, які є членами сім'ї, і ті, які проживають разом із декларантом.</p>
<p>Тому я вас закликаю. Буде зараз надана всім таблиця. Але я вас зараз запевняю, що цей законопроект – він дієвий, він може забезпечити очищення, нарешті очищення української влади від корупціонерів. Дуже прошу від імені всього українського народу підтримати. Ємець Леонід. Я закінчив.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я от прошу, щоб камери показали місця, де у нас зазвичай сидять комуністи. Ви бачите, їх здуло просто повітрям, як тільки ми почали розглядати Закон про люстрацію. Подивіться, скільки мало залишилося людей від Партії регіонів. Також вони чомусь цей закон, ну, не можуть відчувати і бути присутніми в залі. Тільки декілька чоловік я бачу.</p>
<p>Шановні колеги, це дуже важливе питання. Зараз давайте обміняємося думками. Я хочу сказати наступне. Увага!</p>
<p>Я дивився таблицю, мені сьогодні її подали. Йдеться про те, що робоча група, незважаючи на те, що комітет блокував спробу прийняти рішення, вона працювала. В робочій групі були представники практично&nbsp; всіх фракцій і відпрацьовано блок поправок: поправка Дерев'янка, Ємця і Бондарчука – представників трьох різних фракцій, позафракційних. І саме&nbsp; з цими поправками ми можемо в цілому прийняти цей закон.</p>
<p>Я прошу зараз, щоб ми обмінялися думками з цього приводу. Будь ласка, Сергій Пашинський.&nbsp;</p>
<p>Я бачу всі руки. Я дам слово.</p>
<p>&nbsp;</p>
<p>17:20:52</p>
<p>ПАШИНСЬКИЙ С.В.</p>
<p>Шановні друзі, я категоричний противник популізму і&nbsp; передвиборчих законодавчих ініціатив. Але я мав можливість співпрацювати з робочою групою, і я&nbsp; знаю перипетії прийняття цього закону. Я знаю, чому до сих пір він не в залі. Є вже таблиця, вона зараз друкується, там багато поправок. Але я хочу сказати всім колегам, що завдяки співавторам закону цей закон зараз абсолютно зрозумілий, прозорий і&nbsp; не суперечить&nbsp; Конституції, і не є дискримінаційним. Цей закон, дійсно, дасть можливість спокійно, по-європейськи очистити владу і провести люстрацію, яка конче назріла.</p>
<p>Я прошу підтримати і запевняю вас, що ніякого популізму, ніяких там таких "диких" речей, які були ще в першому читанні, там уже більше немає, він повністю вичитаний і готовий до прийняття. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народного депутата Тягнибока.</p>
<p>&nbsp;</p>
<p>17:21:53</p>
<p>ТЯГНИБОК О.Я.</p>
<p>Дякую. Олег Тягнибок, фракція Всеукраїнського об'єднання "Свобода".</p>
<p>Шановний пане Голово! Шановні колеги народні депутати України! Власне, як один із співавторів цього законопроекту я хотів би закликати нас усіх зараз змобілізувати максимально свої сили і проголосувати за цей багатостраждальний законопроект. Законопроект, авторами якого стали представники різних&nbsp; фракцій, представники громадськості, і це є великий приклад&nbsp; консенсусу тут власне у нас в парламенті.</p>
<p>Те, що Партія регіонів і комуністи блокували засідання&nbsp; робочої&nbsp; групи і комітету – це не є дивно, тому що вони бояться, що підпадуть під люстрацію і запанує історична справедливість. Але нам на це не потрібно зважати. Нам треба зважати на думку мільйонів українців, у тому числі тих, які кожного разу виходять під стіни &nbsp;Верховної Ради і вимагають таке ухвалення цього закону про люстрацію, про очищення влади. Зробімо правильний крок і тоді підемо на вибори, закінчимо роботу цього парламенту з проголосованим законом про люстрацію. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Народний депутат Герман, Партія регіонів.</p>
<p>&nbsp;</p>
<p>17:23:06</p>
<p>ГЕРМАН Г.М.</p>
<p>Шановні колеги! Мою позицію не можна вважати, як передвиборчий піар, бо я не йду на вибори, але я була є і буду за люстрацію категорично і наполегливо. Лише прошу вас не піддавати люстрації тих професійних людей, які працювали у уряді Януковича, а зараз знаходяться на посадах. Бо це, справді, професійні люди. Це військовий прокурор, який працював в Адміністрації Президента Януковича, це міністр економіки, це інші міністри. Я прошу вас, це професійні люди, не піддавайте їх люстрації, а за закон ми будемо голосувати.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Журавський. Колеги, я бачу всі руки, бачу.</p>
<p>&nbsp;</p>
<p>17:23:46</p>
<p>ЖУРАВСЬКИЙ В.С.</p>
<p>Шановні колеги! Я належу до одних із найбільш дисциплінованих депутатів, які голосують за цей законопроект. Я один з його авторів і буду за нього голосувати. Але люстрація, це,&nbsp; для депутатів – це вибори. І ось склалася така ситуація, що один із кандидатів, який явно в мене програє, а мій рейтинг понад 50 процентів, замовив моє побиття біля Верховної Ради. Ті люди, які мене побили, вони не знають, що вони роблять, я їх прощаю. А виконавця буде покарано 26-го жовтня, коли він ганебно програє мої вибори. А депутатів прошу підтримати цей законопроект про очищення влади.</p>
<p>&nbsp;</p>
<p>ГОЛОВУЮЧИЙ. Народний депутат Ар'єв, будь ласка.</p>
<p>&nbsp;</p>
<p>17:24:41</p>
<p>АР’ЄВ В.І.</p>
<p>Шановні колеги! Як співавтор цього законопроекту мушу сказати, що робота над ним почалася ще у березні, одразу після перемоги Революції гідності. Юристи, громадські діячі, політики зламали купу списів сперечаючись про те, яким він має бути. Але на сьогоднішній день ми вийшли на абсолютно нормальний, відповідний до Конституції, європейського рівня, відповідно до рекомендацій Ради Європи законопроект, який не є зведенням рахунків, які не є… не ставить за мету покарання, але він має проаналізувати і зробити висновки по кожному із чиновників, які працювали. Депутати пройдуть люстрацію через вибори, але нам найголовніше треба перевірити кожного посадовця і цей законопроект дає нам цю можливість. Я закликаю, щоб це ми зробили єдиним і відповідно до громадської вимоги поривом.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Одарченко.</p>
<p>&nbsp;</p>
<p>17:25:58</p>
<p>ОДАРЧЕНКО Ю.В.</p>
<p>Дякую. Шановні колеги, фракція "Батьківщина" безумовно буде голосувати за вказаний законопроект. Ми боремося за те, щоб не було корупції і влада була чесна. Але, Олександр Валентинович, сьогодні ми грубо порушили Регламент Верховної Ради статті 48 України, і офіційно я висловлюю заперечення проти грубого порушення Регламенту Верховної Ради під час голосування на закритому пленарному засіданні законопроектів 5081 і 5082.</p>
<p>По-перше, наш регламент не передбачає можливості голосування через систему "Рада" у таємному режимі. Більше того, Конституційний суд України 11 липня 12 року визнав, що таємне голосування порушує принцип відкритості роботи Верховної Ради. Таким чином саме по собі таємне електронне голосування не є легітимним. Я прошу повторно поставити на голосування в законному режимі законопроекти, які ми сьогодні, Олександр Валентинович, ви фактично…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Міщенко.</p>
<p>Я бачу руки. Шановні колеги, я всім дам слово.</p>
<p>&nbsp;</p>
<p>17:27:14</p>
<p>МІЩЕНКО С.Г.</p>
<p>Сергій Міщенко, 98 округ, Київщина.</p>
<p>Зрозуміло, що люстрація і корупція завжди поряд. Я не буду пафосні слова говорити. Просто, якщо ви пересічного громадянина запитаєте в якомусь селі чи в районі, то він вам скаже наступне: "От був Майдан, але на містах в районах, в селах, залишилися чиновники з попередньої влади". Ми приходимо в Земельні ресурси, а з нас ті самі тисячі вимагають, які вимагали в попередній владі. Ми приходимо в Реєстраційну службу, паї реєструвати, вже не 350 доларів пай, а 500 доларів. Ми приходимо оцінщикам за спадщину: як тисячі з нас брали, так і беруть. Так, що ж міняється?</p>
<p>Якщо ми зараз не дамо відповідь, не проголосуємо за люстрацію, повірте мені, наступна Верховна Рада проіснує всього рік, бо наступна теж не буде це голосувати. Знесуть всіх, якщо не проголосуємо.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Каплін. Друзі, я дам слово. Давайте 5 минут ще потратимо на виступи і будемо приймати рішення.</p>
<p>&nbsp;</p>
<p>17:28:30</p>
<p>КАПЛІН С.М.</p>
<p>Я хотів дещо поправити попереднього виступаючого. Якщо ми не приймемо сьогодні закон про люстрацію, то не наступна Верховна Рада, а на наступному засіданні Верховної Ради, біля входу у Верховну Раду будуть десятки, а можливо й сотні тисяч людей, які будуть вимагати від Верховної Ради зробити те, що кожен із тут присутніх депутатів, на кожному із своїх майданів, на майдані і антимайдані, обіцяв своїм виборцям – це перше.</p>
<p>Друге. Я, звичайно, як співавтор цього законопроекту, який подавав до цього ще законопроект більш кардинальний, більш жорсткий, який би торкнувся відповідальності усіх режимів, починаючи з Кравчука, хотів би, щоб був проголосований мій. Але наша фракція і всі ми будемо підтримувати цей консолідований документ.</p>
<p>Але разом з тим я би ще хотів, щоб поставили на голосування проект Постанови про створення Тимчасової слідчої комісії про кримінальне переслідування і відповідальність усіх без винятку попередніх президентів України. Бо саме вони розплодили корупцію, вони знищили нашу країну, вони її обеззброїли і вони зробили так, що наші прості українці…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Олександр Шевченко.</p>
<p>&nbsp;</p>
<p>17:29:51</p>
<p>ШЕВЧЕНКО О.О.</p>
<p>Шановний Олександре Валентиновичу, шановні народні депутати! Шановна громада!</p>
<p>Хочу сказати, що нещодавно я був обраний депутатом Верховної Ради. Але із задоволенням піду ще раз на вибори. І те, що я чув декілька місяців тому, це однозначно абсолютна люстрація всіх гілок влади, в першу чергу Верховної Ради. Тому давайте не будемо займатись безкінечно окозамилюванням, популізмом, а все-таки проголосуємо Закон про люстрацію. І не будемо дальше, і не будемо далі вводити суспільство в оману.</p>
<p>Тому, може, комусь там смішно. Але ті, кому смішно, напевно, в першу чергу повинні отримати люстрацію. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Кириленко, будь ласка.</p>
<p>&nbsp;</p>
<p>17:30:57</p>
<p>КИРИЛЕНКО В.А.</p>
<p>Шановні виборці, шановні колеги! У нас ту, бачите, заради люстрації уже готові на все. Тому зараз треба провести це голосування. Правда, нема ще таблиці. Але, шановні колеги, але, якщо без цих веселощів, які чомусь запанували у залі, тому що голосів то поки що нема, треба сказати, що краще 2014 проголосувати за люстрацію, ніж проголосувати ніколи.</p>
<p>Тому що в цьому залі в тому числі сидять депутати, які ще з 1992 року пропонували провести люстрацію. Україна пішла би зовсім іншим шляхом. Тепер ситуація така, що німці давним-давно провели денацифікацію, поляки давним-давно провели декомунізацію. А Україна ще й досі не може провести люстрацію. Тому…</p>
<p>&nbsp;</p>
<p>ГОЛОВУЮЧИЙ. Дайте завершити, буквально декілька секунд.</p>
<p>&nbsp;</p>
<p>17:32:11</p>
<p>КИРИЛЕНКО В.А. Тому, шановний Олександре Валентиновичу, я чітко бачу вашу налаштованість сьогодні довести це питання до голосування. Уже роздається у залі таблиця. Усі фракції і групи мали можливість висловитися по цьому питанню. Це…</p>
<p>&nbsp;</p>
<p>ГОЛОВУЮЧИЙ. Дякую. Давайте, шановні друзі, два останні виступи. Лабунська, народний депутат.</p>
<p>Колеги, я ж не можу всім депутатам дати виступи. Я дивлюсь, на монітор, у мене зменшується кількість депутатів. Давайте ще півгодини повиступаємо, і в нас взагалі не буде кому голосувати. Тому давайте не затягувати питання. Давайте Лабунська, Єремеєв, і будемо приймати рішення.</p>
<p>&nbsp;</p>
<p>17:32:50</p>
<p>ЛАБУНСЬКА А.В.</p>
<p>Олександре Валентиновичу, шановні всі депутати, я обов'язково буду голосувати за ці законопроекти, закликаю усіх колег проголосувати. Але я вам хочу нагадати і запитати, Олександре Валентиновичу, ми заборгували суспільству законопроект про прокуратуру. Ми ще повинні були його в другому читанні прийняти, ще це була вимога Євросоюзу. Ми вже сьогодні угоду погодили. А таких замів, які призначаються, їх не просто, їх за корупцію саджати треба.</p>
<p>І друге питання. Давайте не будемо дурити людей. Ви називаєте проект податкових реформ 5079. Ви знову хочете повернути в утилізаційні збори акцизний збір. Для того, щоб людей не дурити, треба проголосувати Закон про люстрацію, тоді таких законопроектів не буде, які сьогодні є. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, не відволікайтеся, давайте по люстрації приймемо рішення, потім інші питання обговоримо.</p>
<p>Будь ласка, Єремеєв, народний депутат.</p>
<p>&nbsp;</p>
<p>17:33:42</p>
<p>ЄРЕМЕЄВ І.М.</p>
<p>Шановний Голово, шановні народні депутати! Фракція "Суверенна європейська Україна" голосувала за всі закони про люстрацію і сьогодні буде підтримувати. Це історичний закон, його треба було прийняти 23 роки тому, коли ми отримали незалежність, і комуністичні верхівка плавно перейшла в демократичне керівництво держави.</p>
<p>Але, Олександре Валентиновичу, сьогодні в залі немає голосів. Перше. Друге. Порівняльна таблиця: правої колонки немає. Де остаточний &nbsp;текст закону? Ми любе питання&nbsp; можемо зіпсувати. Ми просимо&nbsp; все-таки дати праву колонку, щоб ми могли свідомо проголосувати за цей закон.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; що стосується… Давайте, стоп, стоп. Друзі,&nbsp; заспокойтесь, будь ласка, заспокойтесь. Я зараз прошу народний депутат&nbsp; Ємець або&nbsp; Дерев'янко. Давайте так, Юрій Дерев'янко, він біля мене, будь ласка, на трибуну по правій колонці і будемо&nbsp; приймати рішення. Будь ласка. <i>(Шум у залі) </i>&nbsp;Колеги, я не можу всім депутатам дати слово. Зараз, дуже коротко по змісту&nbsp; і голосуємо.</p>
<p>&nbsp;</p>
<p>17:34:53</p>
<p>ДЕРЕВ’ЯНКО Ю.Б.</p>
<p>Шановні колеги, цей закон по&nbsp; відношенню до того&nbsp; закону, який&nbsp; був&nbsp;&nbsp;&nbsp; на першому читанні, дуже суттєво змінився у ту сторону, що&nbsp; всі речі, які були суперечливі до&nbsp; нашої чинної Конституції,&nbsp; були прибрані. Мова іде про те, що всі виборні посади такі як&nbsp; депутати,&nbsp; такі як уповноважений&nbsp; з прав людини, такі як конституційні судді, вони&nbsp;&nbsp; вилучені з цього закону. Мало того, мова іде про те, що всі інші норм, які стосуються необмеженого кола близьких осіб так званих, звузились чітко до сім'ї, до&nbsp; тих людей,&nbsp; які проживають разом&nbsp;&nbsp; з кожним&nbsp; з нас. І ми&nbsp; здаємо звичайну антикорупційну&nbsp; декларацію щороку, де вказуємо майно і доходи тільки виключно тих осіб з сім'ї, які проживають спільно з нами і мають спільний побут.&nbsp; Мало того,&nbsp; законом&nbsp; передбачено, що у разі перевірки&nbsp; податковою&nbsp; щодо відповідності майна, податкова не може прийняти рішення&nbsp; без того, щоб чиновнику&nbsp; чи тій людині, яка проводить перевірку, відправити усі зауваження перед тим,&nbsp; як дати негативний висновок. І тільки з урахуванням пояснення і з врахуванням&nbsp; доводів цієї особи приймається остаточне рішення. Тобто робоча група, я хочу акцентувати&nbsp; на цьому, яка складалася з представника Президента Князевича Руслана, представника "Батьківщини", представника "Свободи", позафракційних. Дуже ретельно, крок за кроком кожну цю статтю вичитали. Тому зараз пропонується на ваш розгляд виключно в цій таблиці законопроект в редакції поправок: Ємець, Дерев'янко і Бондарчук. Саме в цій редакції пропонується підтримати цей законопроект. І, шановні колеги, нам важливо, щоб сьогодні ми не тільки мали історичний день щодо того, що ми визначили наш шлях в Європу, а щоб цей день був так само історичний щодо того, що ми дійсно почали зміни, європейські зміни в нашій державі. І відповідальність за це сьогодні лежить на кожному з нас, відповідальність саме за те, щоб ці зміни почалися з цього кроку. Якщо будуть будь-які інші важливі речі чи менш важливі, які потребують вдосконалення, ми завжди це зможемо удосконалити. Прошу сьогодні підтримати цей законопроект у редакції поправок: Ємець, Дерев'янко, Бондарчук і проголосувати в цілому. Це буде важливий крок для того, щоб Україна стала інакшою і, справді, європейською. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, зрозуміла пропозиція? Зрозуміла. Я прошу, шановні колеги, проголосувати цей закон. Це дійсно важливе історичне питання. І дуже символічно, що ми зараз спробуємо проголосувати цей закон в день, коли ми ратифікувати угоду з Європейським Союзом. Це буде очищення влади в Україні. Шановні колеги, до всіх звертаюсь проголосувати цей закон. Прошу, шановні колеги. Колеги, заспокойтесь. Я вам нагадаю, що це друге читання. Взагалі під час другого читання слово не надається. Я і так пішов на зустріч депутатам і дав можливість багатьом виступити. Тому заспокойтесь, будь ласка. Шановні колеги, прошу! Прошу сісти на свої робочі місця, підготуватись до закону. Я не лякаю, але список, хто не голосував буде надрукований. Прошу народних депутатів підтримати проект 4359а з урахуванням поправок, які напрацьовані робочою групою, і внесені до цього закону народними депутатами&nbsp; Дерев'янком, Ємцем та Бондарчуком. Прошу, шановні колеги, голосувати. Прошу всіх голосувати.</p>
<p>&nbsp;</p>
<p>17:38:41</p>
<p>За-217</p>
<p>Рішення не прийнято.</p>
<p>По фракціям. Колеги, мобілізуватися треба. 74 – "Батьківщина", спокійно, Партія регіонів – 3, "УДАР" –&nbsp; 37, 18 –&nbsp; "Економічний розвиток", ЗМС – 1, "Суверенна європейська Україна" – 17, "Свобода" – 35, позафракційні – 32.</p>
<p>&nbsp;Шановні колеги, можемо проголосувати. 217, ще потрібні голоси. Давайте мобілізуємося.</p>
<p>Будь ласка, народний депутат Журавський.</p>
<p>Зараз дамо репліку.</p>
<p>&nbsp;</p>
<p>17:39:08</p>
<p>ЖУРАВСЬКИЙ В.С.</p>
<p>Шановні колеги, якщо ми не проголосуємо за цей закон. А цей закон дає цивілізований спосіб зміни влади. То буде говорити натовп. Це набагато гірше, повірте мені. Цивілізований спосіб зміни влади – це прийняття цього закону. Якщо ми це не зробимо, то буде говорити натовп. Це набагато страшніше, запевняю вас. Голосуємо за цей закон.</p>
<p>&nbsp;</p>
<p>ГОЛОВУЮЧИЙ. Будь ласка, Рудьковський, народний депутат. А ви поки збирайте депутатів. Прошу, колеги, знаходьте людей.</p>
<p>РУДЬКОВСЬКИЙ М.М. Шановні народні депутати, коли ми зустрічаємося з нашими виборцями, вони ставлять питання щодо очищення влади. Дійсно цей закон дає можливість очищення влади під виглядом люстрації.</p>
<p>Мені здається, Олександр Валентинович, ми все-таки повинні проголосувати сьогодні не лише люстрацію, а повернутися до Антикорупційного&nbsp; бюро. Якщо, Олександр Валентинович,&nbsp; шановні колеги, ми&nbsp; сьогодні не приймемо рішення щодо боротьби з корупцією і&nbsp; формування Антикорупційного бюро, то через 2-3 роки&nbsp; знову потрібно буде проводити люстрацію, бо цих&nbsp;&nbsp; скажемо попередників уже відсторонили від влади, і потрібно буде відстороняти нових. Якщо ми не будемо закладати механізм боротьби з корупцією,&nbsp; то люстрацію потрібно буде проводити перед кожними виборами.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. Народний депутат Павлов,&nbsp; будь ласка. Потім Мирний і будемо приймати рішення.</p>
<p>&nbsp;</p>
<p>17:40:57</p>
<p>ПАВЛОВ К.Ю.</p>
<p>Шановний Олександр Валентинович, шановні виборці, шановні народні депутати! Ну по-перше, я хочу звернутися до пана Юрія автора законопроекту,&nbsp; який дійсно попрацював добре над цим законопроектом, ми з ним не&nbsp; раз спілкувалися на цю тему. Але&nbsp; шановні, ми тільки що отримали по одному екземпляру на кожну фракцію, 150 сторінок поправок, як можна це все вивчити і приймати те, чого ти не розумієш?</p>
<p>Друге і основне. В цьому залі&nbsp; нема ні одного народного депутата,&nbsp;&nbsp;&nbsp;&nbsp;&nbsp; котрий був би не винний в тій ситуації, яка є сьогодні в країні. Тому спочатку зберіть своїх депутатів, а не картки в системі голосування, а потім будете звинувачувати&nbsp; тих, хто сьогодні є присутній у залі.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, народний депутат Мирний.</p>
<p>&nbsp;</p>
<p>17:41:43</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Уважно дивлячись&nbsp; на людей, які є в залі&nbsp;&nbsp; бачу, що дуже багатьох&nbsp; активних люстраторів чомусь в залі зараз не має мабуть, пішли займатись окозамилюванням.&nbsp; Але&nbsp; я вам хочу сказати від імені Всеукраїнського об'єднання "Свобода",&nbsp;&nbsp; &nbsp;якщо зараз ми не проголосуємо, то всіх тих, хто окозамилюються, ми особисто будемо люструвати. І, повірте мені, мало не здасться, це по-перше. По-друге, як в таємному режимі голосувати, будь ласка, готові голосувати, як у відкритому режимі – нікого немає. Давайте будемо чесні перед собою. Або тоді ті голосування були не чесними, або зараз ми голосуємо за люстрацію, інших варіантів немає. Зібралися,&nbsp; голосуємо, не голосуємо, виходимо до людей, відповідаємо. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, я бачу, всі наполягають на тому, щоб все ж таки проголосувати закон. Я прошу, давайте зараз зосередимось, колеги, сядемо на свої робочі місця. Максимально мобілізуємо можливість парламенту, я звертаюсь до кожного депутата, тому що я знаю що я говорю, прошу кожного зараз, хто присутній в залі, проголосувати за цей закон, взяти на себе відповідальність, в кінці кінців, взяти на себе відповідальність, я ще раз хочу сказати, за країну. І тих депутатів, незалежно від результату голосування, які не приймають участь в голосуванні, буде знати вся країна, я вам обіцяю, шановні колеги, вся країна буде знати депутатів, які зривали сьогодні засідання, не голосуючи за цей закон.</p>
<p>Тому прошу, шановні колеги, давайте сядемо на свої робочі місця, підготуємось до голосування, ми можемо проголосувати, я відчуваю це. Будь ласка, колеги, всі тільки голосуємо, всі.</p>
<p>Прошу повернутися до питання щодо розгляду проекту Закону (4359а). Прошу, шановні колеги, голосувати.</p>
<p>&nbsp;</p>
<p>17:44:07</p>
<p>За-225</p>
<p>Рішення не прийнято.</p>
<p>Одного голосу не вистачає. Невже ми не приймемо рішення, давайте мобілізуємося, шановні колеги. Одна картка не спрацювала, колеги давайте, щоб картки працювали. Прошу, шановні колеги,&nbsp; уважно, країна вся дивиться зараз на парламент України, візьмемо на себе відповідальність давайте голосувати, прошу шановні колеги. Юра, сідай на своє місце, будь ласка,&nbsp; сідай, зараз голосуємо. Прошу, прошу колеги. Прошу, голосувати, повернення до цього питання, про&nbsp; підтримати, Юра, голосуємо.</p>
<p>&nbsp;</p>
<p>17:45:03</p>
<p>За-226</p>
<p>Рішення прийнято.&nbsp;</p>
<p>І зразу не розхолоджуючись в цілому, зразу в цілому, прошу, шановні колеги! За основу і в цілому, голосуємо. Колеги, в другому читанні і в цілому, Юра голосуємо.</p>
<p>&nbsp;</p>
<p>17:45:30</p>
<p>За-202</p>
<p>Рішення не прийнято.</p>
<p>По фракціям. Колеги, я не знаю, є ж можливість, є потенціал. 69 - "Батьківщина"… Хто перелякався? Партія регіонів – 4,&nbsp; "УДАР" – 33, 19 –&nbsp; "Економічний розвиток", "За мир і стабільність" – 1, "Суверенна європейська Україна" – 15,&nbsp; "Свобода" – 35, позафракційні – 26.</p>
<p>&nbsp;Колеги, збоїв у системі немає, є збої в роботі депутатів. Прошу, колеги, не вийдемо з зали поки не проголосуємо, закрийте&nbsp; двері…</p>
<p>Колеги, прошу Ганна Герман не&nbsp; встигла проголосувати, будь ласка, вставляйте картки, щоб встигли. Прошу повернутися до цього питання, колеги, можемо. Прошу повернутися до цього питання, прошу&nbsp; голосувати.</p>
<p>&nbsp;</p>
<p>17:46:39</p>
<p>За-225</p>
<p>Рішення не прийнято.</p>
<p>Шановні колеги, ви ж знаєте хто голосує у нас є 226 голосів. Колеги, в кого тремтить рука? В кого рука тремтить?</p>
<p>Покличте всіх до залу…&nbsp; Колеги, не розходимося поки &nbsp;не приймемо рішення. Я ще раз хочу сказати, колеги, увага, увага…</p>
<p>Шановні колеги, я ще раз хочу сказати телефонуйте своїм колегам, мені немає коли телефонувати, будь ласка, збирайте депутатів. Я ще раз&nbsp; кажу: не&nbsp; розходимось поки не&nbsp; приймемо рішення.</p>
<p>Я хочу сказати, шановні друзі, це&nbsp; не залякування – це аргументація всі хто проголосував ми надрукуємо і тих хто не голосував також надрукуємо, і по кожному округу роздамо цю позицію. Прошу шановні колеги, можемо голосувати? Можемо.</p>
<p>Будь ласка, включіть&nbsp; &nbsp;мікрофон народного депутата Катеринчука.</p>
<p>&nbsp;</p>
<p>17:48:10</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія "Україна".</p>
<p>Олександр Валентинович у мене інформація для всіх, а потім&nbsp; пропозиція. Інформація для тих, хто зараз грає на нервах у населення: то вставляє карточку, то виймає. Вулиця Грушевського перекрита українськими патріотами шинами і зброєю, і якщо сьогодні не буде проголосований цей законопроект, я боюсь, що буде зовсім інша аргументація. <i>(Шум у залі)</i>&nbsp; І є пропозиція наступна: сьогодні ми поки не приймемо цей законопроект – ніхто не розходиться. Прошу так само це проголосувати.</p>
<p>&nbsp;</p>
<p>ГОЛОВУЮЧИЙ. Колеги, я єдине, що прошу вас, не зброї лякатися, ні шин, а просто до свого сумління звернутися, до своєї совісті, до відповідальності і саме тому проголосувати, не із-за страху, а із-за відповідальності за країну, величезне прохання. Моршинському народному депутату з Луганщини дайте слово.</p>
<p>&nbsp;</p>
<p>17:49:10</p>
<p>МОШЕНСЬКИЙ В.З.</p>
<p>Уважаемые коллеги, я хочу к вам обратиться. Я всегда боролся с коррупцией и борюсь сегодня, борюсь сегодня с коррупционным Кабинетом Министров открыто, не боясь. Я голосовал за люстрацию,&nbsp; я голосовал за те, за все антикоррупционные законы. Ну, нельзя же так голосовать, праведное дело шулерством заменять нельзя, голосуйте своими карточками. Нельзя во имя светлого превращать это в какое-то деспотство, ну, нельзя же так быть шулерами. Я вас призываю быть народными депутатами.</p>
<p>&nbsp;</p>
<p>ГОЛОВУЮЧИЙ. Колеги, підтримую, своїми картками треба голосувати. Будь ласка, народний депутат Яворівський.</p>
<p>&nbsp;</p>
<p>17:49:54</p>
<p>ЯВОРІВСЬКИЙ В.О.</p>
<p>Шановні колеги! Володимир Яворівський, Троєщина, "Батьківщина".</p>
<p>Шановні колеги, задумайтесь, саме сьогодні момент, задумаймось, чому Україна так довго борсається у цьому пострадянському болоті. Та тому що кожен крок, вкрай необхідний, який пройшли інші країни, ми проходимо з таким болем, з такою напругою, із такими важкими якимись буквально цими кроками.</p>
<p>Сьогодні ми повернулися, хай рахітично, хай навіть вихолощено дещо цю нашу угоду європейську, але сьогодні зроблено крок. Ну, здається, що ще потрібно сьогодні? Натиснімо ці всі кнопки, які є! Ну, ми повинні прийняти цей законопроект. Чехія пройшла його в перший десь, в другий рік, поляки пройшли його так само. Ми через 23 роки існування незалежної Української держави не здатні сьогодні! Ті - порозбігалися, ті - бояться, ті – не хочуть, ті – імітують, ті – повиймали карточки. Хто ми з вами, якщо ми не здатні проголосувати за цей закон?! Ставте, Олександре Валентиновичу, доки…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Грушевський. Я дам слово, підтягуйте людей, шановні колеги, я прошу.</p>
<p>&nbsp;</p>
<p>17:51:08</p>
<p>ГРУШЕВСЬКИЙ В.А.</p>
<p>Шановні колеги, суспільство сьогодні потребує цього закону. І якщо цей закон зменшить напруження і дасть можливості об'єднання всієї країни, його потрібно голосувати. Інша річ – про якість цього законопроекту. 400 правок говорить про те, що цей законопроект неякісний. Але ми його повинні сьогодні прийняти. І головне, як цей закон буде працювати і виконуватися. Якщо він не буде виконуватися, знову зберуться люди, і тоді вже, мабуть, не ці народні депутати будуть приймати новий закон про люстрацію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Ващук. Зараз, зараз дам слово.</p>
<p>&nbsp;</p>
<p>17:51:53</p>
<p>ВАЩУК К.Т.</p>
<p>Шановні колеги, коли ми сьогодні голосували за ратифікацію Угоди, всі насамперед пам'ятали, що там будуть захищені права громадян, що&nbsp; громадяни накінець у державі будуть відчувати рівні права, ким би вони не були.</p>
<p>А оцей закон, який ми зараз повинні проголосувати, є гарантією того, що прості громадяни зможуть найти правду; що вони можуть повірити тій владі, над якою висітиме закон про люстрацію як секіра, як меч, який відсіче руки нечисті і позбавить можливості вести себе так, що сьогодні народ не вірить владі. Це саме страшне. Тому голосуємо "За"!</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; народний депутат Тягнибок.</p>
<p>&nbsp;</p>
<p>17:53:04</p>
<p>ТЯГНИБОК О.Я.</p>
<p>Шановний пане Голово! Шановні колеги народні депутати! Олег Тягнибок, фракція Всеукраїнського об'єднання "Свобода".</p>
<p>Я би хотів вас проінформувати, що саме тому є 400 правок в другому читанні до цього закону, бо були враховані усі пропозиції і зауваження усіх депутатів, яких цікавив цей законопроект. Більше того, для тих депутатів, які чогось бояться, десь може мають&nbsp; якусь певну нерішучість&nbsp; зараз натиснути на кнопку і проголосувати "за", я хочу вас проінформувати, що цей закон, порівнюючи, до речі, ще з іншими законами Східної Європи є досить лояльний. І якщо ми сьогодні не проголосуємо за цей варіант закону про люстрацію очищення влади, то завтра доведеться голосувати можливо за більш жорсткіший закон, зокрема той варіант, який пропонувала "Свобода" він є&nbsp;&nbsp; набагато жорсткіший. Проголосуйте, шановні, за цей м'якший варіант і питання суспільної потреби, і вимоги буде виконано. Голосуємо за Закон про люстрацію активно. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги! Я прошу, прошу. Я дивлюсь на монітор, у нас не збільшується кількість депутатів.&nbsp; Я просив би керівників фракцій запросити всіх. Всіх, хто має відповідальність перед країною для того, щоб ми могли прийняти рішення. Я прошу секретаріат ще раз зробити оголошення всім зайти до залу. Колеги, давайте сядемо на свої робочі місця. Я переконаний, коли всі присутні в залі виконають свій патріотичний обов'язок, ми отримаємо результат. Шановні колеги, давайте. Готуємось до голосування. Прошу, прошу підготуватись до голосування.</p>
<p>Я ще раз кажу, давайте не займатися. Шановні колеги, я прошу підготуватись до голосування. Прошу, шановні колеги. Прошу сідати на свої робочі місця.</p>
<p>Я ставлю на голосування пропозицію щодо повернення до розгляду проекту 4359а. Колеги, уважно, без помилок працюємо, без помилок. Давайте разом підтримаємо проект повернення до розгляду проект 4359.</p>
<p>Шановні колеги, прошу голосувати.</p>
<p>&nbsp;</p>
<p>17:56:00</p>
<p>За-231</p>
<p>Рішення прийнято.</p>
<p>І зразу, не розслабляючись, прийняти в другому читанні і в цілому.</p>
<p>Прошу, шановні колеги – історична мить! – прошу голосувати.</p>
<p>&nbsp;</p>
<p>17:56:24</p>
<p>За-231</p>
<p>Рішення прийнято.</p>
<p>Дякую! Дякую, шановні колеги.</p>
<p>По фракціям, не розходимось, друзі, прошу не розходимось. "Батьківщина" – 77, Партія регіонів – 10, 38 – "УДАР", 18 – "Економічний розвиток", "За мир та стабільність" – 1, "Суверенна європейська Україна" – 20, 35 – "Свобода", позафракційні – 32.</p>
<p>Шановні колеги, прошу зразу, зразу прошу, 5085 – це проект Закону про систему спеціально уповноважених суб'єктів в сфері протидії корупції. Прошу, колеги сядьте на свої робочі місця. Прошу, повернутися до цього питання, шановні колеги. Все разом. Шановні колеги, прошу повернутися до цього питання. Прошу голосувати, 5085, борьба з корупцією.</p>
<p>&nbsp;</p>
<p>17:57:24</p>
<p>За-212</p>
<p>Рішення не прийнято.</p>
<p>Шановні колеги, по фракціям. 69 - "Батьківщина", Партія регіонів – 7, "УДАР" – 37, 19 – Економічний розвиток, 1 – ЗМС, "Суверенна європейська Україна" – 18, "Свобода" – 35, позафракційні – 26.</p>
<p>Шановні колеги, останній раз спробуємо проголосувати цей Закон. Колеги, увага. Прошу підтримати. Уповноважені по боротьбі з корупцією будуть боротись з корупцією в першу чергу і в прокуратурі, шановні колеги. Тому давайте підтримайте <a name=Temp></a>&nbsp;&nbsp;5085 останній раз. Ми так багато сьогодні зробили, шановні колеги, але давайте крапку поставимо – повернення до цього питання.</p>
<p>Прошу, друзі, прошу голосувати, повернення до цього питання.</p>
<p>&nbsp;</p>
<p>17:58:24</p>
<p>За-218</p>
<p>Рішення не прийнято.</p>
<p>Шановні колеги, я…<i>(Шум в залі)</i></p>
<p>Будь ласка, до мікрофона прошу, народний депутат Пацкан, мікрофон.</p>
<p>&nbsp;</p>
<p>17:58:42</p>
<p>ПАЦКАН В.В.</p>
<p>Шановні колеги! Шановні народні депутати! Шановний головуючий! Ця Верховна Рада ще має ухвалити сьогодні в першому читанні закон про внутрішньо переміщених осіб. Ми заборгували перед тими особами.</p>
<p>Я хочу наголосити, що в нас зараз є близько 250 тисяч осіб наших громадян, які потребують нашої допомоги. Я прошу всіх організуватись і я готовий доповідати, як голова&nbsp; комітету по цьому законодавчому акту.</p>
<p>&nbsp;</p>
<p>ГОЛОВУЮЧИЙ. Дуже коротко….в законах. Шановні колеги, про кого йдеться скажіть, Валєра?</p>
<p>&nbsp;</p>
<p>17:59:27</p>
<p>ПАЦКАН В.В. Законодавчий акт 4490а та 4490а-1, який напрацьований разом в Комітеті з питань прав людини, національних меншин, і міжнаціональних відносин з працівниками офісу Уповноваженого з питань біженців Організації Об'єднаних Націй, ОБСЄ та громадськими діячами, відпрацювали норми закону про внутрішньо переміщених осіб. Це ті громадяни, які зараз потребують від нашої держави допомоги. Ми чотири місяці залишили на призволяще наших громадян. Я прошу сьогодні в першому читанні проголосувати за цей законопроект, щоб ця Верховна Рада ще ухвалила цей законопроект у другому читанні на наступному пленарному засіданні. <i>(Шум в залі)</i></p>
<p>&nbsp;</p>
<p>ГОЛОВУЮЧИЙ. Шановні колеги! Я єдине розумію, бажання зараз це прийняти. Але ж я дивлюсь на монітор і бачу, що шансів зараз проголосувати нема. Колеги, і прокуратуру, і інші закони. Я бачу, що у нас уже зараз менше 226 карток стоїть. Ми можемо зараз один одного агітувати. Але ж я не фокусник. Я можу, коли 226 голосів, зробити 226. А коли 224, я не можу 226 зробити, шановні колеги.</p>
<p>Тому, шановні колеги…<i>(Шум у залі) </i>&nbsp;Колеги, я дякую всім за роботу. Ми завершуємо сьогоднішнє засідання Верховної Ради.</p>
<p>До побачення.</p>
<p>&nbsp;</p>

