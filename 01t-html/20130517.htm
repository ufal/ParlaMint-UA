Стенограма пленарного засідання
17 травня 2013
&nbsp;
<p align=center>ЗАСІДАННЯ ДВАДЦЯТЬ ДРУГЕ</p>
<p align=center>Сесійна зала Верховної Ради України</p>
<p align=center>17 травня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Доброго ранку! Шановні народні депутати, запрошені та гості Верховної Ради України! Прошу народних депутатів підготуватися до реєстрації. Прошу, увімкніть систему "Рада".</p>
<p>10:01:38</p>
<p>В зали зареєструвалося&nbsp;352 народних депутата.</p>
<p>Сьогодні день народження народного депутата України Єдіна Олександра Йосиповича <i>(Оплески)</i> Давайте поздоровимо народного депутата з днем народження і побажаємо йому успіхів.</p>
<p>Оголошення. Відповідно до статті 60 прим. Регламенту Верховної Ради України повідомляється про створення у Верховній Раді України сьомого скликання міжфракційного депутатського об'єднання "Сприяння розвитку співробітництва між Україною та державою Ізраїль". Головою міжфракційного депутатського об'єднання "Сприяння розвитку співробітництва між Україною та державою Ізраїль" обрано Гурвіца Едуарда Йосиповича, заступником – Бондаря Віктора Васильовича.</p>
<p>Відповідно до статті 229 Регламенту Верховної Ради України в п'ятницю о 10-й годині проводиться "година запитань до Уряду". У засіданні Верховної Ради України бере участь Прем'єр-міністр України Микола Янович Азаров і члени уряду, Кабінету Міністрів України. Давайте привітаємо наш уряд. <i>(Оплески)</i></p>
<p>Шановні колеги, представники депутатських фракцій внесли пропозиції під "час години запитань до Уряду" заслухати інформацію Кабінету Міністрів&nbsp; України щодо казначейського обслуговування бюджетних коштів в поточному році та стану справ на Вуглегірській ТЕС. Всі депутатські фракції, за винятком фракції Всеукраїнського об'єднання "Батьківщина", керуючись частиною шостою статті 229 Регламенту Верховної Ради&nbsp; України, заздалегідь письмово повідомили Кабінет Міністрів про запитання, які будуть поставлені під "час години запитань до Уряду".</p>
<p>Відповідати на запитання, які надали депутатські фракції, будуть перший заступник голови Державної казначейської служби України Даневич Олександр Степанович (голова служби у відпустці) та міністр енергетики та вугільної промисловості України Ставицький Едуард Анатолійович.</p>
<p>І згідно з вимогами частини четвертої статті 229 Регламенту пропонується наступний порядок. Я прошу уваги! Наступний порядок проведення "години запитань до Уряду". Відвести по 15 хвилин першому заступнику голови Державної казначейської служби України і 15 хвилин&nbsp; міністру енергетики та вугільної промисловості – для відповіді на письмові і усні запитання від фракції. Всього – 30 хвилин. І на запитання народних депутатів до членів Кабінету Міністрів&nbsp; України, і депутати піднімали таке питання, відвести до 30 хвилин. І надавати по одній хвилині на кожне усне запитання та по 2 хвилин для відповідей на запитання. Тому, шановні колеги, на трибуну запрошується перший заступник голови Державної казначейської служби України Даневич Олександр Степанович. Де у нас заступник голови Державної казначейської служби?</p>
<p>Мабуть, не доїхав ще. Ну, давайте першим заслухаємо міністра енергетики і вугільної промисловості Ставицького Едуарда Анатолійовича. Прошу. Та не кричіть, у всіх все буває, давайте заслухаємо. Ми зібралися попрацювати, що ви кричите. Прошу.</p>
<p>&nbsp;</p>
<p>СТАВИЦЬКИЙ Е.А.</p>
<p>Доброго дня, шановні народні депутати! Доброго дня, шановна президія! 29 березня 2013 року на Вуглегірській ТЕС ПАТ "Центренерго" сталася пожежа, яка привела до повного руйнування покрівлі машинного залу першої черги ТЕС і її повної зупинки. 30 березня на Вуглегірській ТЕС під головуванням віце-прем'єр-міністра України Бойка Юрія Анатолійовича проведено засідання урядової комісії, на якому визначено першочергові соціальні, фінансові та технічні заходи з відновлення роботи ТЕС та доручено з'ясувати причини пожежі на Вуглегірській ТЕС.</p>
<p>Протягом 30 та 31 березня 2013 року завдяки активним діям персоналу ТЕС разом з Державною службою України з надзвичайних ситуацій та Держгірпромнаглядом була усунена можливість повторного загострення шляхом повного розвантаження бункерів пилу та вугілля.</p>
<p>З 1 квітня 2013 року розпочато відновлювальні роботи. 15 квітня на засіданні комісії під моїм головуванням встановлено, що причиною аварії стало порушення черговою зміною ТЕС Правил технічної експлуатації системи пилоподачі, що призвело до накопичення вугільного пилу в машинному залі&nbsp; і його загоряння.</p>
<p>Станом на 17 травня 2013 року повністю закінчено розчищення машинного залу і розпочато відновлювальні роботи та дефектацію електроенергетичного та теплотехнологічного обладнання і систем керування.</p>
<p>За попередніми результатами дефектації, яка включає вимірювання електричних та механічних характеристик обладнання енергоблоків встановлено: опір ізоляції турбогенератора відповідає нормам. Дефекти підшипникам не виявлені.</p>
<p>Зачіпання роторів при повороті на 360 градусів не виявлено. Зміни геометричних розмірів оборотів частин турбін і генераторів не виявлено. Котельне обладнання, в тому числі котли, тягодувні системи&nbsp; та системи пилопоглинання&nbsp; не пошкоджені.</p>
<p>Строк закінчення робіт дефектації&nbsp; встановлено комісією 31 травня 2013 року. Потребує&nbsp; повного відновлення покрівлі, машинного залу та автоматизованої системи керування енергоблоками.</p>
<p>Для організації та контролю за ходом відновлених робіт у Міненерговугілля створено відповідну комісії, а&nbsp; з метою оперативного розгляду та прийняття узгоджених технічних рішень підсекція науково-технічної ради Міненерговугілля.</p>
<p>ПАТ "Центренерго" підготував технічне завдання та кошторисна документація по технічному переоснащенню будівельних конструкцій машзалу першої черги Вуглегірської ТЕС, перелік першочергових робіт, акти обстеження будівельних конструкцій та проект зведеного кошторису рахунку на суму близько 76 мільйонів гривень.</p>
<p>26 квітня 2013 року направлено в Мін…….. для підготовки і проходження розпорядження про виділення коштів з Резервного фонду для проведення першочергових заходів з ліквідації наслідків надзвичайної ситуації, що сталася на Вуглегірській&nbsp; тепловій електростанції ПАТ "Центренерго".</p>
<p>Хочу ще зауважити, що на останньому засідання уряду було прийнято вже рішення щодо виділення цих коштів.</p>
<p>Крім того, підготовлено технічне завдання та кошторисна документація на виконання робіт по відновленню системи <a name=Temp></a>робіт по відновленню системи контролю та керування енергоблоками на Вуглегірській ТЕС. А також проект Розпорядження Кабінету Міністрів питання відновлення роботи Вуглегірської ТЕС ПАТ "Центренерго", якими передбачається установити додатковий платіж у складі тарифу на електроенергію в обсязі коштів, визначених проектом будівництва системи автоматичного керування. Ведуться роботи по відбудові мостових кранів машзалу першої черги із терміном закінчення 31 травня поточного року. Визначені підрядні організації для проведення обстеження будівельних конструкцій із терміном закінчення 30 червня поточного року.</p>
<p>Проектування і відновлення машинного залу та автоматизованої системи керування з метою вирішення соціальних питань прийнято Постанову&nbsp; КМУ (від 22 квітня 2013 року) (№332) "Деякі питання стабілізації ситуації в місті Світлодарську Донецької області, що сталася внаслідок пожежі на Вуглегірській ТЕС". З метою забезпечення електроопалення мешканців міста Світлодарська на період до завершення здійснення заходів з відновлення централізованого теплопостачання з 1 квітня 2013 року встановлено тариф на електроенергію у розмірі 21 копійка 54 сотих, незалежно від обсягу споживання. Також запроваджено щомісячний додатковий платіж до тарифу на відпуск електричної енергії ПАТ "Центренерго" у розмірі фактичного місячного фонду оплати&nbsp; праці із зобов'язанням нарахування промислово-виробничого персоналу Вуглегірській ТЕС, який складає близько 20 мільйонів гривень щомісячно.</p>
<p>Шановні народні депутати, поступили питання щодо уточнення деяких даних.</p>
<p>Саме які причини були щодо встановлення міжвідомчої комісії?</p>
<p>Як я вже сказав в своєму вступному слові, причиною це було невиконання зміною технічних умов експлуатації по даному участку, що і призвело до накопичення пилу. Який в результаті і спалахнув і призвело до пожежі верхньої крівлі.</p>
<p>Щодо питання, який&nbsp; розмір збитків завданий&nbsp; енергосистемі області та держави внаслідок виходу з ладу найбільшого&nbsp; енергогенеруючого підприємства?</p>
<p>Хочу відповісти. Зупинка&nbsp; роботи Вуглегірської ТЕС не призвела до порушень роботи ОЕС&nbsp; України і тому зазначені збитки відсутні.</p>
<p>Щодо питання: яких дій вживає держава,&nbsp; влада для ліквідації наслідків аварії та поновлення роботи Вуглегірської ТЕС?</p>
<p>Як я уже зауважив, була створена комісія, проведені наради під головуванням віце-прем'єр-міністра Бойка Юрія Анатолійовича. У нас ведеться постійний штаб. Наступний штаб відбудеться в першій декаді&nbsp; червня задля того, щоб вже&nbsp; повністю отримати результати першої частини ліквідації, а саме: дефектації, після якої буде&nbsp;&nbsp;&nbsp;&nbsp; встановлено подекадний план щодо відновлення і запуску енергоблоків вже в поточному році.</p>
<p>Щодо питання: що зроблено для&nbsp; життєзабезпечення міста Світлодарськ та ліквідації соціальних проблем, що виникли в результаті аварії?</p>
<p>По-перше, це зниження тарифу для місцевих жителів в розмірі 21.54 копійки, а також виділення… було прийнято рішення щодо будівництва газової котельні в&nbsp; місті Світлодарськ на базі існуючого тролейбусного депо. Орієнтіровочна вартість складає 57 мільйонів гривень, що дасть можливість унеможливити екстрені питання стосовно опалення в опалювальний сезон. Крім того, прийнято рішення&nbsp; Кабінету Міністрів від 15 травня про виділення коштів для надання допомоги&nbsp; постраждалим в наслідок аварії на&nbsp; Вуглегірській ТЕС, яким передбачено виділити кошти з резервного фонду Державного бюджету для надання допомоги постраждалим в&nbsp; аварії на Вуглегірській ТЕС. Кошти будуть виділені в повному обсязі стосовно чинного законодавства.</p>
<p>Щодо питання: які основні уроки повинна винести влада за наслідками аварії на Вуглегірській ТЕС, насамперед щодо запобіганням подібним випадкам і надалі?</p>
<p>Відповідно до Наказу Міненерговугілля 31.03.2013 року (№ 137) щодо організації перевірок технічного стану об'єктів теплової генерації галузі упродовж квітня місяця поточного року перевірено 8 об'єктів, а саме: Старобешевська, Слов'янський ТЕС ПАТ "Донбасенерго", Курахівська&nbsp;&nbsp; ТЕС ТОВ "ДТЕК Східенерго", Добротворська ТЕС ПАТ "ДТЕК Західенерго", Трипільська ТЕС "Зміївська", Вуглегірська ТЕС&nbsp; ПАТ "Центренерго" та ПАТ "Одеська ТЕС".</p>
<p>З метою недопущення подібних порушень та інших теплових електростанцій визнано за необхідне вжити наступних заходів:</p>
<p>галузевим науково-дослідним проектним інститутам розробити заходи щодо проведення протипожежного захисту машинних залів ТЕС у відповідності до ССУ 40,1-21677681;</p>
<p>розробити проект замикаючих пристроїв ремонтних люків на зворотних пилопроводів, що унеможливить їх відкриття без дозволу старшого оперативного персоналу блоку станцій;</p>
<p>розробити проект на пристрої для відведення вугільного пилу, що просипається&nbsp; при чищенні мигалок зворотних пилопроводів&nbsp; сепаратора;</p>
<p>розробити проекти щодо впровадження дренчерних установок для гасіння пожеж перекриттів і покрівель машинних залів в автоматичному режимі від&nbsp; незалежного джерела живлення. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Є ще 5 хвилин. Депутати, прошу, є питання у депутатів? Прошу, Ляшко, питання.</p>
<p>&nbsp;</p>
<p>10:17:39</p>
<p>ЛЯШКО О.В.</p>
<p>Олег Ляшко, Радикальна партія. У мене питання до Прем'єр-міністра пана Азарова.</p>
<p>Шановний пане Прем'єр-міністр, днями бюджетний комітет не підтримав мій законопроект про скасування фінансування державних дач. Хочу повідомити громадянам, що в бюджеті цього року передбачено 56 мільйонів гривень на фінансування державних дач. Я звертаюсь до вас як до Прем'єр-міністра, і я хочу, щоб громадянам України і суспільству засвідчили свою особисту позицію як Прем'єр-міністр щодо факту існування державних дач в Україні. Я звертаюся до вас з проханням:&nbsp;показати приклад всій країні і прямо сьогодні з'їхати з державної дачі, живіть за власний рахунок. У вас нормальна пенсія, у вас нормальна зарплата, у вас є бізнеси, у вас є все на світі. Навіщо вам державна дача? Я вважаю, що ті, хто живуть на державних дачах – це моральне убожество. Це перше питання.</p>
<p>І друге. Скажіть, який дурак дав команду ремонтувати центральну вулицю Грушевського, коли тисячі кілометрів доріг не ремонтовані...?</p>
<p>&nbsp;</p>
<p>ГОЛОВУЮЧИЙ. Шановні депутати! У нас на трибуні є міністр, давайте ми так послідовно. У нас буде, міністри коли підуть, 30 хвилин буде – до членів уряду. Я прошу депутатів, є 4 хвилини, записатися питання до міністра. Прошу, прошу записатися. Я ще... буде відповідь потім. От міністр стоїть. Прошу до... є до міністра питання? <i>(Шум у залі)</i> Записалися.</p>
<p>Оксана Продан, фракція "УДАР", прошу питання до міністра.</p>
<p>&nbsp;</p>
<p>10:19:27</p>
<p>ПРОДАН О.П.</p>
<p>Шановний Едуарде Анатолійовичу, скажіть, будь ласка, відбулася аварія, ви розказали про те, що зроблено міністерством. Разом з тим, у нас в державі утримуються і досить непогано живуть державні органи охорони праці. Сьогодні ці органи абсолютно не захищають працівників, вони не вчать роботодавців, що робити для того, щоб&nbsp; таких ситуацій не ставалося. І в вашому звіті я не почула жодного слова про те... про оцінку державного органу, який зобов'язаний забезпечити і попередити ті аварії, які відбулися. Тому що, насправді, не тільки ваше міністерство повинно відповідати за ту&nbsp; ситуацію, але і визначений орган, який утримується за гроші платників податків. То як ви ставитеся до того, на скільки ефективно працює сьогодні державна охорона праці на... в Україні?</p>
<p>&nbsp;</p>
<p>СТАВИЦЬКИЙ Е.А. Дякую за запитання.</p>
<p>Насамперед хочу зауважити на тому, що державна охорона праці, на мій погляд, працює добре, а саме, тому що вони ведуть постійну профілактичну роботу серед не тільки працівників нашої галузі, а й інших.</p>
<p>Що я хочу зауважити стосовно питання, як відбувалася ліквідація. Хочу саме зауважити на тому, що завдяки спільним діям із Держгірпромнагляду, які відповідають за дані питання, ми своєчасно відреагували на всі ті моменти, які могли б виникнути вже внаслідок цієї аварії.</p>
<p>А щодо питання, як вони реагують потім на ці запитання, то складено акт, який був наданий в усі заінтересовані центральні органи виконавчої влади. Якщо у вас буде особисті запитання до мене і запит, то ми вам надішлемо цей акт, в якому все викладено в повному обсязі і як це було відреаговано.</p>
<p>Щодо після того, як відбулася аварія, то я хочу зауважити, що в нас йдуть зараз семінари щодо попередження даних випадків. І спільно з працівниками, які відповідають за охорону праці, у нас, наприклад, завтра відбувається великий семінар в Наддністровській ГЕС, де запрошені усі фахівці енергетичної галузі, де будуть на прикладі цієї аварії розглянуті питання щодо охорони праці. Дякую.</p>
<p>&nbsp;</p>
<p>ГОЛОВУЮЧИЙ. Агафонова, фракція "УДАР", прошу питання.</p>
<p>&nbsp;</p>
<p>10:22:13</p>
<p>АГАФОНОВА Н.В.</p>
<p>Прошу передати слово Сергію Капліну.</p>
<p>&nbsp;</p>
<p>ГОЛОВУЮЧИЙ. Прошу Сергію Капліну.</p>
<p>&nbsp;</p>
<p>10:22:19</p>
<p>КАПЛІН С.М.</p>
<p>Сергій Каплін, фракція "УДАР" Віталія Кличка", Полтавська область, місто Полтава. Чому саме народні депутати не задають, Володимир Васильович, запитання міністрам? Та тому що усі чітко усвідомлюють, що персональну відповідальність за усі критичні ситуації в країні: в економіці, в соціальній політиці – несе безпосередньо Президент і Прем'єр-міністр України.</p>
<p>І я, користуючись нагодою, хотів би звернутися, зокрема, до міністра внутрішніх справ, щоб він знав, якщо не знає, а якщо знає, то щоб прийняв міри. Ви знаєте, що порушено справу за заявою Лукаш, а також за заявою Сергія Капліна і Віталія Кличка, з приводу неправомірних дій Миколи Яновича Азарова на засіданні Кабінету Міністрів, коли він фактично видворив народного депутата України з зали.</p>
<p>Так от, будь ласка,&nbsp; нехай Микола Янович там з'явиться у якості&nbsp; свідка, бо він там не фігурує чомусь у цій справі.</p>
<p>Якщо би я був міністром внутрішніх справ…</p>
<p>&nbsp;</p>
<p>ГОЛОВУЮЧИЙ. Шановні депутати, нема питань до міністра?&nbsp; Та я прошу вас, задавайте міністру. Народний депутат… прошу, Кайда. Є до міністра?</p>
<p>&nbsp;</p>
<p>10:23:37</p>
<p>КАЙДА О.П.</p>
<p>Мельнику, будь ласка,&nbsp; передайте слово, Євгену.</p>
<p>&nbsp;</p>
<p>ГОЛОВУЮЧИЙ. Прошу, Мельник. Народний депутат Мельник, прошу.</p>
<p>&nbsp;</p>
<p>10:23:45</p>
<p>МЕЛЬНИК Є.І.</p>
<p>Євген Мельник, 19 мажоритарний округ, Всеукраїнське об'єднання "Свобода".</p>
<p>Шановний пане міністр! На території Волинської області&nbsp; є шахтарське місто Нововолинськ, де&nbsp; планується закрити три шахти. Але суть. Там разом з тим будується 10-а шахта, і на сьогоднішній день на будівництво 10-ї шахти з Держбюджету через несвоєчасне оформлення документів державним підприємством "Буддирекція" не надійшло жодної гривні. Це&nbsp; призвело до заборгованості по заробітній платі&nbsp; працівникам&nbsp; Державного підприємства "Передпускова дирекція шахти №10" міста Нововолинська&nbsp; з грудня 2012 року і станом на квітень 2013 року майже 10 мільйонів гривень.</p>
<p>До&nbsp; мене звернулися працівники шахти…</p>
<p>&nbsp;</p>
<p>ГОЛОВУЮЧИЙ. Прошу завершити.</p>
<p>&nbsp;</p>
<p>10:25:01</p>
<p>МЕЛЬНИК Є.І.</p>
<p>Шановний міністр! До&nbsp; мене звернулися працівники шахти №10 з проханням посприяти виплатити їм заробітну плату, яка сягає 10 мільйонів.&nbsp; Дякую.</p>
<p>&nbsp;</p>
<p>СТАВИЦЬКИЙ Е.А.&nbsp;Дякую за запитання.&nbsp; Хочу зауважити на тому, що у нас заборгованість по заробітній платні по вугільній галузі відсутня.</p>
<p>Якщо десь відбувалися затримки, прошу надати мені особисто запит для того, щоб ми перевірили даний факт. Це перше.</p>
<p>По-друге, щодо добудови шахти №10.&nbsp;На передостанньому засіданні уряду прийнято рішення щодо фінансування добудови у розмірі в цьому поточному році на 250 мільйонів гривень і в наступному році на 460 мільйонів гривень.</p>
<p>І ще, шановний депутат, хочу зауважити, що уряд наполегливо працює над питанням реструктуризації вугільної галузі. І всі необхідні кошти, які необхідні для того, щоб забезпечити життєдіяльність, а також послідовне видобування вугілля внаслідок того, внаслідок потреб, вони всі передбачені державним бюджетом. І всі постанови уряд своєчасно приймає. Дякую.</p>
<p>&nbsp;</p>
<p>ГОЛОВУЮЧИЙ. Едуарде Анатолійовичу, дякую. Сідайте, ваш час вичерпано.</p>
<p>Я запрошую Першого заступника Міністра фінансів Мярковського Анатолія Івановича відповісти на питання, які є у депутатів по фінансовим і по фінансірованію. Десять хвилин вам для відповіді на питання.</p>
<p>&nbsp;</p>
<p>МЯРКОВСЬКИЙ А.І.</p>
<p>Дякую. Шановний Володимире Васильовичу! Шановні народні депутати! Щодо казначейського обслуговування бюджетних коштів, всього надійшло 19 питань від 4 депутатських фракцій: від Партії регіонів - 7 питань, від "УДАРу" - 6 питань, "Свободи" – 5, Комуністичної партії – 1 питання.&nbsp; Перелік питань є досить широким. Тому, з огляду на необхідність обмеження часу, та обмеженість часу, та спільну тематику багатьох питань, з них відповіді будуть надаватися в узагальненому виді.</p>
<p>Перше питання. Щодо казначейського виконання державного та місцевих бюджетів за січень-квітень цього року. За даними місячного звіту, загальна сума доходів державного бюджету за 4 місяці становила 106,1 мільярд гривень, що майже на 5 мільярдів гривень більше за аналогічний період в 2012 році.</p>
<p>Доходи загального фонду Державного бюджету склали 91,4 мільярди гривень, приріст – 5,5 відсотків. Обсяг доходів місцевих бюджетів становив за цей час 68,5 мільярда гривень, що на 6,4 мільярда гривень або на 10 відсотків більше аналогічного періоду минулого року.</p>
<p>Касові видатки державного бюджету за 4 місяці цього року становили 121,7 мільярда гривень і зросли порівняно з аналогічним періодом минулого року майже на 17 мільярдів гривень або на 16,2 відсотки. Із загального фонду державного бюджету проведено видатків 109,5 мільярда гривень, касові видатки місцевих бюджетів становили майже 71,2 мільярда гривень, приріст – 11 відсотків. Із загального фонду місцевих бюджетів проведено видатків у сумі 64,5 мільярдів гривень.&nbsp; Обсяг міжбюджетних трансфертів за січень-квітень склав 36,3 мільярда гривень або на 11,5 відсотків більше аналогічного періоду минулого року. Зокрема, соціальних субвенцій спрямовано майже на 16 мільярдів гривень, у тому числі на виплату допомоги сім'ям з дітьми, малозабезпеченим сім'ям, інвалідам з дитинства, дітям-інвалідам, та тимчасової допомоги дітям – 12,6 мільярдів гривень, що на 22,3 відсотки більше, ніж у відповідному періоді минулого року. Дотації вирівнювання перераховано 19 мільярдів гривень.</p>
<p>Щодо своєчасності оплати Державної казначейської служби зареєстрованих фінансових зобов'язань. Згідно бюджетного законодавства органи казначейства здійснюють видатки на підставі платіжних доручень розпорядників та одержувачів бюджетних коштів у разі наявності в обліку відповідного бюджетного зобов'язання та фінансового зобов'язання, у межах залишку коштів на рахунках розпорядників та одержувачів бюджетних коштів, за відповідними кодами економічної класифікації видатків та класифікації кредитування.</p>
<p>При проведенні видатків розпорядників і одержувачів&nbsp; коштів органи казначейства, в першу чергу, в стислі терміни забезпечили виконання захищених статей видатків. А саме: виплату заробітної плати, стипендій, оплату комунальних послуг та енергоносіїв, продуктів харчування, медикаментів тощо. При реєстрації бюджетних зобов'язань підтверджуючі документи, надані розпорядниками коштів, опрацьовуються органами казначейства за відповідними процедурами: за захищеними статтями – які не потребують процедур закупівель протягом одного операційного дня, за захищеними статтями, які потребують проведення процедур закупівель, крім капітальних видатків, 3 операційні дні, за іншими поточними видатками – до 3 операційних днів і за капітальними видатками – до 5 операційних днів.</p>
<p>Станом на 1 травня цього року в органах казначейства відсутні неоплачені документи розпоряднику коштів місцевих бюджетів по захищених статтях видатків. Усі платіжні доручення, подані розпорядниками коштів місцевих бюджетів, оплачено в повному обсязі. По незахищеним статтям видатків зареєстровані бюджетні фінансові зобов'язання на суму 260 мільйонів гривень. Платіжні доручення по цих обсягах коштів знаходяться в процесі опрацювання. Зазначене свідчить про відсутність масових затримок Державною казначейською службою платіжних доручень та блокування рахунків.</p>
<p>Щодо вжиття заходів стосовно недопущення виникнення заборгованості перед педагогічними працівниками з виплати заробітної плати та відпускних. Для забезпечення своєчасної виплати з оплати праці, відпускних та матеріальної допомоги на оздоровлення педагогічним працівникам Державній казначейській службі Міністерством фінансів надано доручення надавати у травні-липні поточного року у разі недостатності власних ресурсів на цю мету позики на покриття тимчасових касових розривів місцевих бюджетів в обсязі більше граничного з продовженням термінів їх погашення, значить, на 3 місяці, що гарантовано забезпечить такі виплати в повному обсязі.</p>
<p>Станом на 16.05 цього року заборгованість з виплати заробітної плати працівникам бюджетних установ, що утримуються як з державного та місцевих бюджетів, термін виплати якої пройшов, відсутня.</p>
<p>Щодо надання місцевим бюджетам позик на покриття тимчасових касових розривів та середньострокових позик за рахунок коштів ЄКР. Протягом 4 місяців цього року на покриття таких касових розривів місцевих бюджетів за рахунок єдиного казначейського рахунку надано понад 9,6 тисяч позик на загальну суму 14 мільярдів гривень. Погашено цих позик на суму майже 11 мільярдів гривень.</p>
<p>Крім того, місцевим бюджетом надано 118 середньострокових позик на суму майже 400 мільйонів гривень.</p>
<p>Щодо обсягу коштів, виділених протягом поточного року на соціально-економічний розвиток територій. На цю мету за чотири місяці виділено майже один мільярд гривень,&nbsp; в тому числі із загального фонду –&nbsp; майже 400 мільйонів гривень або 100 відсотків розпису державного бюджету. Перераховано кошти в повному обсязі.</p>
<p>Щодо забезпечення виконання вимог статті 108 Бюджетного кодексу України (щодо перерахування місцевих бюджетам дотацій вирівнювання). Місцеві бюджети отримують дотацію вирівнювання в щоденному режимі відповідно до нормативів визначених Законом про Державний бюджет.&nbsp; Обсяг цієї дотації залежить від надходження певних доходів із загального фонду державного бюджету на відповідній території. Не отримані за щоденними нормативами суми дотацій вирівнювання перераховуються не пізніше 10 числа місяця наступного за звітним.</p>
<p>В поточному&nbsp; році як і у минулому урядом забезпечено дострокове перерахування не отриманих за нормативами дотацій за перші дні місяці. Станом на 16.05. цього року дотації перераховані місцевим бюджетам у&nbsp; сумі 20,1 мільярдів гривень, в тому числі з центрального рівня 4,7 мільярдів.</p>
<p>Щодо фінансових ресурсів, виділених з державного бюджету для вирівнювання фінансової забезпеченості місцевих бюджетів. У цьому році в державному бюджеті передбачено 1 мільярд гривень, з них на січень-червень 222,4 мільйона гривень, які перераховані в повному обсязі.</p>
<p>Щодо фінансового забезпечення державних соціальних допомог сім'ям з дітьми. Фінансування державних допомог є одним із пріоритетів бюджетної політики держави. На державні соціальні допомоги сім'ям з дітьми визначаються значні обсяги субвенцій з державного бюджету місцевим бюджетам на виплату цих видів соціальної допомоги</p>
<p>На 2013 рік обсяг субвенцій збільшений в цілому на 7 мільярдів гривень у порівняні з минулим роком. В цілому за чотири місяці цього року на виплату допомог сім'ям з дітьми, малозабезпеченим сім'ям, інвалідам з дитинства,&nbsp; &nbsp;дітям-інвалідам та тимчасової допомоги, яка фінансується за рахунок субвенцій з державного бюджету, спрямовано 12,6 мільярдів гривень, що на 22,3 відсотки більше, ніж за відповідний період минулого року.</p>
<p>Щодо фінансування робіт із будівництва, реконструкції та ремонту доріг загального користування за рахунок кредитів, залучених під державні гарантії. В цілому станом на 15.05 цього року виділено коштів на фінансування доріг загального значення 4,1 мільярда гривень. З них за рахунок коштів дорожнього фонду – 1,7 мільярдів гривень, і за рахунок коштів, які залучені під гарантії, – 1,8 мільярдів гривень. І з центрального рівня надана субвенція місцевим бюджетам 0,6 мільярдів гривень для утримання доріг місцевого значення.</p>
<p>Щодо розміщення на депозитних рахунках тимчасових вільних коштів місцевих бюджетів. Протягом цього року розміщено таких коштів майже на 1 мільярд гривень.</p>
<p>Щодо порушення бюджетного законодавства при проведенні Казначейською службою виконання платіжних доручень. В цілому за цей період, 4 місяці. Було таких порушень…</p>
<p>&nbsp;</p>
<p>ГОЛОВУЮЧИЙ. Анатолій Іванович, дякую вам, бо у депутатів не буде можливості задати питання міністрам. Сідайте. Шановні депутати, у нас є 23 хвилини. <i>(Шум у залі)</i> Послухайте, що я кажу, не кричіть! У нас є 23 хвилини. У депутатів буде можливість записатися і задати питання міністру і члену … Кабінету Міністрів. Тому я вам представлю, хто присутній: віце-прем'єр-міністр&nbsp; України Бойко Юрій Анатолійович присутній, віце-прем'єр-міністр України Вілкул Олександр Юрійович. <i>(Шум у залі)</i> Уряд треба вобличчя всім знати. Віце-прем'єр-міністр Грищенко Костянтин Іванович, міністр Кабінету Міністрів Лукаш Олена Леонідівна міністр аграрної політики у відрядженні, ви знаєте, перший заступник присутній – Бісюк; міністр внутрішніх справ Захарченко Віталій Юрійович; міністр доходів і зборів Клименко Олександр Вікторович; міністр екології Проскуряков Олег Альбертович; міністр економічного розвитку Прасолов Ігор Миколайович; міністр закордонних справ Кожара&nbsp; у відрядженні&nbsp; в Польщі, перший заступник Демченко присутній; міністр інфраструктури Козак Володимир Васильович; міністр культури Новохатько Леонід Михайлович; міністр молоді та спорту Сафіуллін Равіль Сафович; міністр оборони Лебедєв Павло Валентинович; міністр освіти й науки Табачник; <i>(Шум у залі)</i> міністр охорони здоров'я… Там в коридор вийдіть і покричіть, так же неможливо, що ж ви робите? Міністр охорони здоров'я Богатирьова Раїса Василівна відсутня, присутній – Качур; міністр промислової політики Короленко Михайло Костянтинович; міністр регіонального розвитку Темник Геннадій Павлович – відрядження,&nbsp; присутній замміністра Семчук Григорій Михайлович; міністр соціальної політики Королевська Наталя Юріївна;&nbsp; Мярковський&nbsp; виступав від міністерства фінансів; міністр юстиції Лавринович Олександр Володимирович.</p>
<p>Тому&nbsp; у вас є можливість записатися по хвилині і задати питання міністрам, які присутні в цьому залі. Прошу записатися.</p>
<p>Партія&nbsp; регіонів, прошу Шипко. 20 хвилин у нас є на цю роботу.</p>
<p>&nbsp;</p>
<p>10:40:10</p>
<p>ШИПКО А.Ф.</p>
<p>Доброго дня! У мене запитання&nbsp; до першого заступника міністра охорони здоров'я Качура Олександра Юрійович.</p>
<p>Шановний Олександре Юрійовичу,&nbsp; є таке питання. Як голова підкомітету з питань фармації,&nbsp; фармацевтичної діяльності Комітету&nbsp; Верховної Ради&nbsp; з питань охорони здоров'я, хочу вас запитати: чи можна довіряти лікам, виготовленим в Україні, чи виробляються вони за міжнародними стандартами? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу, відповідь.</p>
<p>&nbsp;</p>
<p>КАЧУР О.Ю.&nbsp; Шановні народні депутати, у 2009 році вимоги Належної виробничої практики (GMP) були імплементовані у ліцензійні умови, тобто стали обов'язковими для вітчизняних виробників лікарських засобів.</p>
<p>Окрім того, законодавство України у сфері державної реєстрації лікарських засобів та медичних (імунологічних) препаратів повністю відповідає правилам і нормам ЄС, рекомендаціям ВОЗ, міжнародній конференції з гармонізації щодо обігу лікарських засобів, що забезпечує надходження на ринок України ефективних, безпечних та якісних лікарських засобів.</p>
<p>В свою чергу, Державна служба&nbsp; України з лікарських засобів, яка є членом Міжнародної системи співробітництва фармацевтичних інспекцій (PIC/S) активно працює у напрямку вдосконалення нормативно-правової бази шляхом гармонізації законодавства України&nbsp; із європейським законодавством. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я прошу, Партія регіонів, Бутківський.</p>
<p>&nbsp;</p>
<p>10:41:45</p>
<p>БУТКІВСЬКИЙ В.В.</p>
<p>Шановний Володимир Васильович, просив би передати слово народному депутату Момот Олександру Івановичу.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Момот, народний депутат.</p>
<p>&nbsp;</p>
<p>10:41:55</p>
<p>МОМОТ О.І.</p>
<p>Народний депутат Момот, 27 виборчий округ, Дніпропетровськ, Партія регіонів.</p>
<p>Ми багато чуємо про стан наших річок, стан водоочисних споруд. Тому у мене запитання: що робить уряд для того, щоб забезпечити населення якісною питною водою? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу. Хто відповідає?</p>
<p>&nbsp;</p>
<p>СЕМЧУК Г.М.&nbsp; Шановні народні депутати! Ви знаєте, що є Закон, яким затверджена програма "Питна вода України". Відповідні програми &nbsp;розроблені в кожному регіоні і зараз проводиться робота по напрямку поліпшення якості питної води. З метою забезпечення населення якісною питною водою основний напрямок направлений на забезпечення в обсязі до трьох літрів на добу на чоловіка установка систем доочистки питної води в групових мікрорайонах, а також обов'язково в лікарнях, школах, дитячих садках. Уже на сьогодні більше семи тисяч таких систем установлено. В поточному році, відповідно до напрямку активізації економіки передбачені кошти – біля двох мільярдів, які буде... за рахунок яких буде встановлено тисячу 142 системи доочистки. Крім цього, ведуться роботи щодо модернізації централізованої системи опалення, які теж передбачені цією програмою.</p>
<p>Тому це питання знаходиться на контролі в міністерстві, ми будемо здійснювати всі заходи, відповідно до зазначеної програми "Питна вода України".</p>
<p>&nbsp;</p>
<p>ГОЛОВУЮЧИЙ. Компартія України, народний депутат Матвєєв.</p>
<p>&nbsp;</p>
<p>10:44:04</p>
<p>МАТВЄЄВ В.Г.</p>
<p>Прошу передати слово колезі Сергію Гончарову.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>10:44:12</p>
<p>ГОНЧАРОВ С.В.</p>
<p>Гончаров, фракція Компартії. Шановний Микола Яновичу, в Україні переработка нафтопродуктів впала майже на 49 відсотків. В той же час частка імпортних зросла до небезпечного рівня, бензину до 56 відсотків, дизпалива до 70 відсотків. Заводи не працюють або працюють з перервами. Якщо ситуацію не змінити, Україна повністю втратить свою нафтопереробку, що приведе крайнє негативних наслідків, від збільшення дисбалансу зовнішнє сальдо до безробіття. Скажіть, будь ласка, які дії уряду щодо відновлення нафтопереробних заводів, зокрема Лисичанського НПЗ?</p>
<p>&nbsp;</p>
<p>ГОЛОВУЮЧИЙ. Прошу, Бойка.</p>
<p>&nbsp;</p>
<p>БОЙКО Ю.А. Дякую. Дякую за запитання.</p>
<p>Шановні колеги, в нас є програма відновлення роботи нафтопереробної галузі, яка складається з двох частин. Перше – це запуск двох нафтопереробних заводів, Одеса і Лисичанськ, по першому підприємству рішення прийнято, по другому ми проводимо переговори з компанією "Роснефть", яка є власником заводу. І обіцяв керівник компанії, що восени підприємство буде працювати.</p>
<p>А друге питання, яке є не менш важливим, - це переоснащення і модернізація цих підприємств для того, щоб вони відповідали сучасним вимогам і мали можливість випускати продукцію світового рівня.</p>
<p>Програма ця також, з власниками заводу вона відпрацьовується, і буде втілена протягом трьох років наступних. Ми взяли за аналог такі ж підприємства, які були відбудовані в Росії. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів, Лютікова, народний депутат.</p>
<p>&nbsp;</p>
<p>10:46:04</p>
<p>ЛЮТІКОВА В.І.</p>
<p>У мене запитання до Міністерства соціальної політики. Уряд розвиває ідею зниження соцвнеску у Фонд заробітної плати. Яким чином і за рахунок яких джерел ви плануєте закрити зростання дефіциту Пенсійного фонду, який з'являється в результаті подібних змін?</p>
<p>&nbsp;</p>
<p>ГОЛОВУЮЧИЙ. Прошу, відповідь.</p>
<p>&nbsp;</p>
<p>КОРОЛЕВСЬКА Н.Ю. Дякую дуже за запитання.</p>
<p>Коротко. Зараз Пенсійний фонд за 4 місяці цього року отримав надходження на 4 мільярди 500 мільйонів гривень більше, ніж у минулому році. Також затверджено дефіцит Пенсійного фонду у цьому році на 25 відсотків менше, ніж у минулому році. І сьогодні затверджений дефіцит складає 21 мільярд гривень.</p>
<p>Безумовно, для того, щоб скорочувати зараз єдиний соціальний внесок, ми шукаємо компенсаторні механізми. І разом з Міністерством доходів ми зараз опрацьовуємо всі ці можливі варіанти. Але ж ми дуже добре всі розуміємо, що не буде скорочення до тих пір, поки ми чітко не вибудуємо єдину дорожню карту щодо компенсацій надходжень до Пенсійного фонду. Всі пенсії зараз виплачуються вчасно. Травневі пенсії були всі виплачені ще в квітні місяці, до 12 травня. І 10 мільярдів гривень вже перераховано в цьому місяці. Також всі соціальні допомоги виплачуються вчасно. І я вже сказала, що надходження Пенсійного фонду перевиконані на 4,5 мільярда гривень. Тобто динаміка позитивна і до кінця&nbsp; року всі пенсії вчасно та в повному обсягу будуть виплачені. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Народний депутат Лабунська. Прошу.</p>
<p>&nbsp;</p>
<p>10:48:09</p>
<p>ЛАБУНСЬКА А.В.</p>
<p>Народний депутат Лабунська, 63 виборчий округ, Житомирщина.</p>
<p>У мене є два запитання.</p>
<p>Перше запитання до віце-прем’єр-міністра Вілкула. Я хочу запитати, чи є сьогодні розроблена державою якась програма. Я думаю, що питання ремонту доріг стосується всіх, не тільки моїх виборців із Житомирщини. Я хочу сказати, що&nbsp; разом зі снігом зійшли дороги. І сьогодні ми можемо приймати багато законів, сьогодні ні швидкі,&nbsp; взагалі транспорт не їздить&nbsp; по дорогам.</p>
<p>Я зустрічалася із&nbsp; представником "Укравтодору". Моя… траса на моєму окрузі вона якраз іде до Вінниці місцевого значення… державного, і те, що просто сьогодні залатали там, що могли залатать, знаєте, сьогодні всі взагалі таксисти із Житомира відмовляються взагалі їхати до Бердичева. І це якраз до Вінниці. Я хочу запитати, чи є державна програма і&nbsp; план взагалі ремонту доріг не тільки у моєму окрузі, а по Україні взагалі. Що збирається робити сьогодні Кабінет Міністрів?</p>
<p>І друге питання у мене до представника Державного&nbsp; казначейства.</p>
<p>&nbsp;</p>
<p>ГОЛОВУЮЧИЙ. Дякую. Давайте по одному питанню. Щоб всі депутати… більшість…</p>
<p>Прошу. Олександр Юрійович, прошу.</p>
<p>&nbsp;</p>
<p>ВІЛКУЛ О.Ю. Стосовно ситуації зі шляхами. Я з вами згоден. Ситуація у нас не найкраща через низку причин.</p>
<p>Перша причина. Наші шляхи були побудовані в 60-70 роки і розраховані на загрузку на 6,5 тонн,&nbsp; сьогодні вона – 11,5. Тому в 2, в 3 рази вага сьогодні вантажівок перевищує …., що були спроектовані дороги. Це по-перше.</p>
<p>По-друге. В 10 разів більше сьогодні автомобілів, ніж було в&nbsp; 60-70&nbsp; роки, тобто це додаткова загрузка на дорогу.</p>
<p>І третє питання, це хронічне недофінансування напротязі&nbsp;&nbsp; останніх 20 років. І дуже складна зима цього року, яка… равна 7-8 зимам звичайним.&nbsp;&nbsp;</p>
<p>Ці проблеми привели до тієї ситуації, про яку ви кажете. Але, по-перше, на засіданні уряду позаминулому була презентована Концепція реформування дорожної галузі, яка передбачає і збільшення фінансування, і розподіл відповідальності конкретно за кожною дорогою, - дороги державної власності "Автодор", дороги і місцева влада.</p>
<p>Але персоніфікована відповідальність разом з фінансуванням, обов'язково разом з фінансуванням.</p>
<p>Третє. Втілення нових стандартів, в тому числі і присадки, кубовидний щебінь та багато іншого.</p>
<p>І розподіл функції контролю. Сьогодні "Автодор" сам будує, сам контролює. Наша цільова модель організаційна – якість повинна контролювати Держтрансінспекція. Тому зараз приймається ця, прийнята концепція, приймається програма. І ми йдемо по цьому шляху.</p>
<p>Але треба працювати вже сьогодні. Тому вже сьогодні можу вам сказати, що урядом також прийнято рішення, проведений розподіл об'єктів. І цього року у нас буде будуватися 600 об'єктів. Це і магістральні дороги, це і об'їзні дороги через, біля багатьох міст задля можливості використання транзитного потенціалу, який є. За оцінкою фахівців, світових фахівців, Україна може підвищити своє ВВП на 5 відсотків, якщо використає свій логістичний потенціал.</p>
<p>Що стосується поточного ремонту, поточного ремонту, це те питання, яке найбільш болюче, і яке, я так вважаю, задають виборці ваші. Тому що комунальні дороги, які знаходяться…</p>
<p>&nbsp;</p>
<p>ГОЛОВУЮЧИЙ. Дві хвилини, дякую. Я прошу, фракція "УДАР Віталія Кличка", Розенко.</p>
<p>&nbsp;</p>
<p>10:52:26</p>
<p>РОЗЕНКО П.В.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Прошу, Ірина Геращенко.</p>
<p>&nbsp;</p>
<p>10:52:33</p>
<p>ГЕРАЩЕНКО І.В.</p>
<p>Шановні колеги! Я би хотіла спрямувати питання до Прем'єр-міністра України Миколи Яновича Азарова. Пане Прем'єр-міністре, сьогодні і завтра – робочі дні в Україні, згідно розпорядження уряду. Разом з тим, наша фракція отримує масові звернення від працівників бюджетної сфери, що сьогодні і завтра їх зганяють на мітинги Партії регіонів, особливо в Донецьку, завтра везуть на Київ. Ми хочемо просити вас, щоб ви використали зараз прямий ефір і звернулися до всіх безпосередніх керівників бюджетних сфер, до губернаторів, що люди мають бути на своїх робочих місцях, а не на мітингах. Це перше запитання.</p>
<p>І друге. Ми від фракції зареєстрували постанову про скасування державних дач, особливо для колишніх урядовців. З голодного бюджету України цього року 56 мільйонів виділяється на ці державні дачі. В жодній європейській країні колишні чиновники не живуть на державних дачах. Як це координується з євроінтеграцією, і коли уряду виселить колишніх чиновників з державних дач? Дякую.</p>
<p>&nbsp;</p>
<p>АЗАРОВ М.Я.</p>
<p>Шановний народний депутат, я при вас даю вказівку міністру освіти Табачнику заборонити участь і примушувати працівників вищих навчальних для участі в будь-яких політичних дійствах. І прошу міністра Табачника довести мою вказівку до всіх підвідомчих закладів.</p>
<p>А зараз я хочу надати йому слово для відповіді.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>ТАБАЧНИК Д.В.&nbsp; Шановні народні депутати…</p>
<p>&nbsp;</p>
<p>ГОЛОВУЮЧИЙ. Не мішайте відповідати на запитання.</p>
<p>&nbsp;</p>
<p>ТАБАЧНИК Д.В. Шановні народні депутати, міністерство ще раз проконтролює, щоб в суботу, яка не є для вищих навчальних закладів робочим днем, щоб ніхто не примушував працівників педагогічних і інших викладацьких брати участь в заходах.</p>
<p>Разом з тим хотів би звернутися до представників опозиції з проханням, в нас також є інформація, припинити вербування студентів для своїх заходів за гроші. Тому що, на мою думку, це руйнує нормальний навчальний процес у вищих закладах і в закладах рівня коледжу. Дякую за увагу.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Фабрикант, прошу.</p>
<p>&nbsp;</p>
<p>10:55:17</p>
<p>ФАБРИКАНТ С.С.</p>
<p>Доброго дня. У мене запитання до Міністерства доходів і зборів. Шановний пане міністр, у разі, якщо законопроект про трансфертне ціноутворення буде прийнятий, на які обсяги додаткових відрахувань до бюджету розраховує уряд, оскільки, як ви знаєте, стали з'являтися різні цифри, хоча спочатку говорили про щорічні 20 мільярдів гривень.</p>
<p>&nbsp;</p>
<p>КЛИМЕНКО О.В.</p>
<p>Дуже дякую за запитання. Дійсно, прийняття законопроекту щодо трансфертного ціноутворення – це є крок вперед, крок тих необхідних змін, які ми всі повинні зробити. Ми сьогодні вже бачимо, що, позицію&nbsp; бізнесу щодо цього, і вона схвальна, позицію уряду, позицію ми маємо комітету. І я дуже вдячний за таку спільну працю.</p>
<p>Що стосується додаткових доходів, які надійдуть до державного бюджету, то це сума складає по розрахункам фахівців близько 20 мільярдів. Але ми ці суми розбиваємо на, по роках. Частина з цих сум вже надійде до бюджету в цьому році, якщо він буде прийнятий найближчим часом, тому що фінансово-промислові групи вже будуть перебудовувати свої схеми і частина прибутку буде вже сплачуватися на Україну.</p>
<p>Перш за все, наша принципова позиція, за яку я дякую і комітету, і тим народним депутатам, які цю ініціативу підтримають, …… полягає в тому, що прибуток повинен оподатковуватися і сплачуватися там, де є виробничі потужності, тобто в Україні. Тому додатково в бюджет надійде 20 мільярдів гривень, але я вважаю, за 3 роки, але я вважаю, що і не це головне. Головне в тому, що ми наше законодавство доведемо до тих норм, які є сьогодні в Європі. І якщо ми бачимо, чим сьогодні займається Європа, то ми бачимо, що всі сьогодні борються з так званими податковими гаванями. І ми вже зробили дуже рішучий крок по вирішенню цього питання.</p>
<p>Я дякую всім, хто підтримує, і маю надію, що законопроект буде підтриманий найближчим часом. Дякую.</p>
<p>&nbsp;</p>
<p>ГОЛОВУЮЧИЙ. Шановні депутати, останнє питання. Фракція "Батьківщина", Тарасюк.</p>
<p>&nbsp;</p>
<p>10:57:44</p>
<p>ТАРАСЮК Б.І.</p>
<p>Прошу передати Володимиру Бондаренку.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>10:57:49</p>
<p>БОНДАРЕНКО В.Д.</p>
<p>Володимир Бондаренко, об'єднана опозиція "Батьківщина".</p>
<p>Микола Яновичу, ми сьогодні маємо десятки повідомлень з різних міст України, зокрема з західних областей та тих, які ближче до Києва про те, що вчора о 12-й годині органами внутрішніх справ були віддані команди не відпускати в Київ жодну одиницю транспорту для перевезення громадян, які можуть бути на акції, а також не продавати жодного квитка на автобуси, на поїзди, тобто блокувати&nbsp; акцію такими методами.</p>
<p>Я думаю, що такі попередження вони не відповідають нормам Конституції 33 статті про свободу переміщення громадян в Україні. І я думаю, що ви як Прем'єр-міністр повинні вжити негайних заходів для того, щоби забезпечити свободу пересування громадян України по території в свій вільний час…</p>
<p>&nbsp;</p>
<p>ГОЛОВУЮЧИЙ. Дякую. Віталій Юрійович, міністр внутрішніх справ. Прошу.</p>
<p>&nbsp;</p>
<p>ЗАХАРЧЕНКО В.Ю. Дякую за запитання.</p>
<p>Шановні народні депутати,&nbsp; я хочу вам сказати, що ніяких перешкод щодо організації мирних зібрань громадян на Україні органи внутрішніх справ чинити не збираються. Таких відповідних команд ніхто не надавав. Будуть, якщо у вас якісь випадки, будь ласка, мені особисто направляйте таку інформацію, я її буду брати на свій контроль і організовувати її перевірку. Дякую.</p>
<p>&nbsp;</p>
<p>ГОЛОВУЮЧИЙ. Шановні депутати, "година запитань до Уряду" завершена. Давайте подякуємо&nbsp; і побажаємо їм плідної роботи. Дякуємо. <i>(Оплески)</i></p>
<p><i>&nbsp;</i></p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p align=center>&nbsp;</p>
<p>ГОЛОВУЮЧИЙ.&nbsp; Шановні народні депутати,&nbsp; відповідно до статті 25 Регламенту Верховної Ради України у п'ятницю ми маємо 30 хвилин для оголошення запитів. Я оголошую депутатські запити, що надійшли.</p>
<p>Олександра Присяжнюка та Олександра Зубчевського до Президента України щодо невідкладності дій по недопущенню масового скорочення науково-педагогічних працівників вищих навчальних закладів.</p>
<p>Шановні народні депутати, ставлю пропозицію на голосування щодо підтримки запиту.</p>
<p>&nbsp;</p>
<p>11:00:42</p>
<p>За-210</p>
<p>Ставлю пропозицію на голосування щодо направлення запиту до Президента України, прошу голосувати.</p>
<p>&nbsp;</p>
<p>11:01:02</p>
<p>За-230</p>
<p>Рішення прийнято, запит направлений.</p>
<p>Групи народних депутатів (Корнійчука, Ткачука та інших. Всього 12 депутатів) до Генерального прокурора України щодо неналежного реагування, зволікання та формального підходу до розгляду депутатського звернення правоохоронними органами стосовно ситуації, що склалася довкола об'єктів нерухомого майна, які знаходяться за адресою: місто Київ, проспект Московський, 23.</p>
<p>Олексія Кайди до Прем'єр-міністра України стосовно збереження територіальних стандартів навчально-спортивної бази у селі Підгородньому Тернопільської області, скасування розпорядження голови Тернопільської районної державної адміністрації від 18 жовтня 2012 року №1033&nbsp; "Про дозвіл на складання проектів землеустрою щодо відведення у власність земельних ділянок для ведення індивідуального садівництва на території Підгороднянської сільської ради".</p>
<p>Ігоря Сабія до Генерального прокурора України щодо правомірності дій майора міліції Вадима Юзикова.</p>
<p>Антона Кіссе до Прем'єр-міністра України щодо втручання у ситуацію, яка склалась з водними біоресурсами озера Ялпуг, територіально розташованого у південних районах Одеської області.</p>
<p>Романа Ілика до Прем'єр-міністра України щодо створення цільової державної бюджетної програми з фінансування реставраційних робіт Національного академічного українського драматичного театру імені Заньковецької та виділення коштів з Державного бюджету для проведення ремонтно-реставраційних робіт театру на 2013 рік.</p>
<p>Миколи Джиги до Прем'єр-міністра України стосовно вжиття невідкладних заходів щодо остаточної утилізації непридатних та заборонених хімічних засобів для захисту рослин на Джуринському отрутомогильнику, що розташований на території села Джурин Шаргородського району Вінницької області з метою недопущення техногенної катастрофи та запобігання негативним наслідкам для мешканців зазначеного регіону, а також навколишнього природного середовища.</p>
<p>Віктора Балоги до голови Київської міської державної адміністрації щодо неналежного розгляду Київською міською державною адміністрацією депутатського звернення з питань забезпечення киян місцями в дошкільних навчальних закладах.</p>
<p>Антона Дорохова до Прем'єр-міністра України щодо можливого знищення державного закладу післядипломної освіти "Центр підвищення кваліфікації керівних працівників та спеціалістів промисловості".</p>
<p>Володимира Бондаренка до Голови Комітету Верховної Ради України з питань боротьби з організованою злочинністю і корупцією про порушення прав громадянина України Дмитра Биваліна та бездіяльність правоохоронних органів.</p>
<p>Ірини Луценко до Генерального прокурора України щодо порушення конституційного права володіти, користуватися і розпоряджатися власним майном громадянки України Неллі Логінової.</p>
<p>Андрія Пишного до Прем'єр-міністра України, Генерального прокурора України щодо проведення перевірки фактів вчинення посадовими особами Міністерства охорони здоров'я України та ДП "Укрмедпроектбуд" корупційних діянь під час проведення закупівлі робіт з будівництва сучасного лікувально-діагностичного комплексу Національної дитячої спеціалізованої лікарні "Охмадит" у ТОВ "Укрпрофмед".</p>
<p>Максима Бурбака до Прем'єр-міністра України про збільшення лімітів пільгового споживання електроенергії для мешканців Чернівців, які проживають в квартирах, обладнаних бойлерами.</p>
<p>Максима Бурбака до Прем'єр-міністра України про підпорядкування державного підприємства "Дослідне господарство "Чернівецьке" Буковинського інституту агропромислового виробництва Міністерству аграрної політики та продовольства України для подальшого його реформування та розпаювання землі і майна.</p>
<p>Олександра Зубчевського до Прем'єр-міністра України, Генерального прокурора України щодо ситуації, яка склалася на Публічному акціонерному товаристві "Азмол" з приводу заборгованості по виплаті заробітної плати та фактичного доведення до банкрутства державного товариства.</p>
<p>Івана Кириленка до Прем'єр-міністра України щодо невиконання судових рішень по виплаті щорічної разової грошової допомоги у розмірі семи мінімальних пенсій за віком інваліду ІІІ групи Володимиру Грабовенку з міста Волноваха Донецької області.</p>
<p>Анатолія Гончарова до Прем'єр-міністра України щодо відновлення роботи ліфтів у місті Горлівка Донецької області.</p>
<p>Володимира Чуба до Прем'єр-міністра України щодо виділення додаткових коштів на модернізацію ліфтового господарства міста Алчевська.</p>
<p>Петра Симоненка до Генерального прокурора України про перевірку фактів стосовно бездіяльності Центральної виборчої комісії щодо встановлення форм документів всеукраїнського референдуму та вжиття негайних заходів реагування.</p>
<p>Володимира Литвина до Прем'єр-міністра України, глави Адміністрації Президента України щодо призначення голови Хустської райдержадміністрації Закарпатської області.</p>
<p>Володимира Литвина та Юрія Благодира до Прем'єр-міністра України стосовно ситуації, що склалася з відшкодуванням податку на додану вартість підприємствам "Церсаніт Інвест", "Барлінек Інвест", "Будівельний Союз "Моноліт" та у взаємостосунках цих суб'єктів господарювання з митними органами.</p>
<p>Ігоря Мірошниченка та Олександра Мирного до Генерального прокурора України, міністра екології та природних ресурсів України, міністра промислової політики України, міністра доходів і зборів України щодо ситуації, яка склалася з незаконним видобутком нафти та газу на території Кам'янської сільської ради Лебединського району Сумської області, що призводить до забруднення навколишнього природного середовища, масових соціально небезпечних захворювань та завдає значної шкоди мешканцям регіону.</p>
<p>Групи народних депутатів (Геращенко, Мочкова, Павленка) до міністра внутрішніх справ України, Генерального прокурора України щодо об'єктивного розслідування у справі ДТП, що сталася 9 березня цього року за участю автомобіля працівника органів СБУ та карети швидкої допомоги у місті Феодосія.</p>
<p>Артема Семенюка до міністра енергетики та вугільної промисловості України щодо фінансування будівництва підвідних газопроводів Заставнівського району Чернівецької області.</p>
<p>Олександра Присяжнюка до Прем'єр-міністра України щодо фінансування Державної програми забезпечення молоді житлом на 2013-2017 роки.</p>
<p>Артура Мартовицького до Прем'єр-міністра України щодо необхідності вжиття невідкладних заходів, направлених на вирішення питань удосконалення адресної допомоги пільговим категоріям населення на проїзд в пасажирському транспорті.</p>
<p>Артура Мартовицького до Прем'єр-міністра України щодо необхідності вжиття невідкладних заходів, направлених на вирішення питань вдосконалення організації роботи у сфері технічної інвентаризації об'єктів нерухомого майна.</p>
<p>Олександра Васильєва до міністра юстиції України про врегулювання деяких питань роботи Державної реєстраційної служби України.</p>
<p>Віталія Чугуннікова до Генерального прокурора України щодо неповернення депозитних вкладів вкладникам публічного акціонерного товариства "Західінкомбанк".</p>
<p>Руслана Сольвара до міністра регіонального розвитку, будівництва та житлово-комунального господарства України щодо недопущення подальшого закриття, ліквідації та реорганізації установ та організацій районного підпорядкування у Макарівському районі Київської області.</p>
<p>Анжеліки Лабунської до Прем'єр-міністра України, Генерального прокурора України щодо порушення товариствами з обмеженою відповідальністю "Алюпро" та "Ефкон-профіль" (місто Київ, проспект Возз'єднання 19, територія колишнього заводу "Ефкон") вимог законодавства України про охорону навколишнього природного середовища, внаслідок чого завдається шкода екосистемі річки Дніпро та створюється небезпека для здоров'я населення.</p>
<p>Анжеліки Лабунської до Прем'єр-міністра України, Генерального прокурора України, голови Вищої ради юстиції щодо зловживання повноваженнями суддею Ружинського районного суду Житомирської області Василем Нейло та представниками прокуратури Ружинського району у вигляді систематичного втручання в роботу органу місцевого самоврядування - Ягнятинської сільської ради Ружинського району Житомирської області.</p>
<p>Романа Шугала до Генерального прокурора України, прокурора Чернівецької області про необхідність перевірки неправомірного використання коштів міською радою міста Новодністровська, виділених публічним акціонерним товариством "Київстар" для проведення внутрішньо-монтажних робіт по газифікації дев'яти поверхового будинку міста Новодністровськ мікрорайона Діброва, 1-Г Чернівецької області.</p>
<p>Романа Шугала до міністра охорони здоров'я України щодо розгляду заяви жителів Вижнецького району Чернівецької області з приводу занепокоєння закриття туберкульозного відділення, що належить до Вижницької центральної лікарні Чернівецької області.</p>
<p>Руслана Скарбовійчука до Прем'єр-міністра України щодо повернення недоплаченої пенсії ліквідатору аварії на ЧАЕС першої категорії Юрію Куту.</p>
<p>Ігоря Молотка до міністра інфраструктури України щодо змін у русі потягів за маршрутами "Санкт-Петербург - Маріуполь", "Брянськ - Харків" та "Брянськ - Маріуполь".</p>
<p>Едуарда Леонова до Прем'єр-міністра України, Генерального прокурора України, міністра внутрішніх справ України, Голови Ради міністрів Автономної Республіки Крим щодо умисного пошкодження, часткового знищення та незаконної приватизації пам'ятки архітектури Національного значення - комплексу Турецьких лазень XVI сторіччя у місті Євпаторії.</p>
<p>Миколи Дмитрука до Генеральної прокуратури України, Кабінету Міністрів України, Київської міської державної адміністрації щодо конфлікту мешканців багатоквартирного будинку та приватного підприємства "Тетал" під час реконструкції підвальних приміщень за адресою місто Київ, проспект Повітрофлотський, 46.</p>
<p>Ольги Михайленко до Прем'єр-міністра України щодо добудови підвідних газопроводів до населених пунктів Херсонської області.</p>
<p>Василя Деревляного до Генерального прокурора України про бездіяльність прокуратури Тернопільської області щодо запобігання службовим зловживанням голів місцевих державних адміністрацій при розпорядженні землями державної власності, які розташовані за межами населених пунктів.</p>
<p>Світлани Фабрикант до Прем'єр-міністра України, міністра інфраструктури України щодо невиконання Україною своїх зобов'язань стосовно приведення законодавства у відповідності до вимог Манільських поправок до Конвенції з дипломування, підготовки та несення вахти моряків 1978 року.</p>
<p>Костянтина Гузенка до міністра соціальної політики України щодо нарахування та виплати у повному обсязі надбавки до пенсії пільговикам з категорії "діти війни".</p>
<p>Костянтина Гузенка до міністра соціальної політики України щодо фінансування запланованої бюджетної програми.</p>
<p>Степана Курпіля до Генерального прокурора України щодо завершення перевірки з встановлення факту підробки виконавчих документів у справі про банкрутство відкритого акціонерного товариства "Червоноградська автобаза" (село Острів Сокальського району Львівської області).</p>
<p>Степана Курпіля до Прем'єр-міністра України щодо ремонту дороги загального користування Р-15 Ковель-Червоноград-Жовква.</p>
<p>Ярослава Дубневича до міністра юстиції України про надання роз'яснення щодо механізму здійснення передачі в оренду земельних паїв померлих громадян, спадкоємці яких не оформили державні акти на землю, або не прийняли спадщину.</p>
<p>Івана Стойка до Прем'єр-міністра України щодо виділення коштів на будівництво газопроводу Мельниця - Подільська - Борщів Тернопільської області.</p>
<p>Івана Стойка до Прем'єр-міністра України щодо виділення коштів на будівництво міських очисних споруд у місті Борщів Тернопільської області.</p>
<p>Віктора Губара до Прем'єр-міністра України, Генерального прокурора України щодо погашення заборгованості по заробітній платі працівникам підприємств Чернігівської області.</p>
<p>Валерія Кальченка до міністра інфраструктури України щодо відновлення руху електрички за маршрутом "Вознесенськ - Олександрія - Вознесенськ".</p>
<p>Валерія Кальченка до голови Державного комітету телебачення і радіомовлення України щодо забезпечення засобами приймання сигналів цифрового телерадіомовлення - телетюнерами громадян Кіровоградської області.</p>
<p>Тетяни Донець до голови Національного агентства з питань підготовки та проведення в Україні фінальної частини чемпіонату Європи 2012 року з футболу та реалізації інфраструктурних проектів щодо стану будівництва сучасного лікувально-діагностичного комплексу Національної дитячої спеціалізованої лікарні "Охматдит".</p>
<p>Тетяни Донець до міністра охорони здоров'я України щодо інфекційного контролю за туберкульозом, стану фінансування та ефективності використання бюджетних коштів в Київській міській психоневрологічної лікарні №3 (селище Глеваха Київської області).</p>
<p>Геннадія Федоряка до Кабінету Міністрів України, Міністерства енергетики та вугільної промисловості України, Міністерства фінансів України, Міністерства регіонального розвитку, будівництва та житлово-комунального господарства України, Національної акціонерної компанії "Нафтогаз України" щодо газифікації населених пунктів Герцаївського та Глибоцького районів Чернівецької області.</p>
<p>Геннадія Федоряка до Кабінету Міністрів України, Міністерства фінансів України, Державної казначейської служби України щодо виконання соціально-економічних програм та реалізації пріоритетних проектів розвитку міста Чернівці.</p>
<p>Володимира Пилипенка до Прем'єр-міністра України щодо неправомірних дій Пенсійного фонду України у частині відрахування виплаченої надміру суми пенсії жителям Полтавської області, а зокрема Лубенського, Оржицького, Семенівського, Великобагачанського, Хорольського районів; грубого порушення конституційних прав пенсіонерів.</p>
<p>Андрія Павловського до Прем'єр-міністра України щодо невідкладного перегляду та підвищення розмірів студентських стипендій.</p>
<p>Олега Зарубінського до міністра енергетики та вугільної промисловості України щодо захисту житлових прав робітників газотранспортних та газорозподільчих мереж.</p>
<p>Олега Зарубінського до міністра охорони здоров'я України щодо забезпечення хворих медичними препаратами, аналоги яких не виробляються в Україні.</p>
<p>Олега Канівця до міністра юстиції України щодо підвищення проекту, підготовки проекту постанови Кабінету Міністрів України "Про внесення змін до Постанови Кабінету Міністрів України від 10 листопада 2010 року "Про затвердження зразків актових записів цивільного стану, описів та зразків бланків свідоцтв про державну реєстрацію актів цивільного стану".</p>
<p>Олексія Кайди до Прем'єр-міністра України щодо виділення коштів на капітальний ремонт загальноосвітніх і дошкільних навчальних закладів міста Тернополя та комплексну термомодернізацію об'єктів житлового фонду.</p>
<p>Едуарда Гурвіца до міністра охорони здоров'я України щодо забезпечення препаратом "Глівек" мешканців міста Одеси, хворих на мієлолейкоз.</p>
<p>Руслана Князевича до голови Державного агентства земельних ресурсів України щодо ненадання відповіді на депутатське звернення.</p>
<p>Ігоря Шарова до Прем'єр-міністра України стосовно необхідності вжиття комплексних заходів щодо прискорення будівництва великої кільцевої автомобільної дороги навколо міста Київ, з метою забезпечення повного розвантаження вулично-дорожньої мережі від транзитного транспорту.</p>
<p>Ігоря Шарова до Прем'єр-міністра України щодо необхідності створення повноцінного механізму державної підтримки та стимулювання сфери розвитку ІТ - технологій, як однієї з пріоритетних напрямів державної політики України.</p>
<p>Ольги Сікори до Генерального прокурора України щодо зловживання посадовими особами виконкому Калуської міської ради Івано-Франківської області при використанні бюджетних коштів, направлених на погашення заборгованості за використану теплову енергію.</p>
<p>Ольги Сікори до Прем'єр-міністра України про вжиття невідкладних заходів, спрямованих на фінансування і завершення робіт з утилізації відходів гексахлорбензолу та рекультивації території полігону небезпечних відходів товариством "Оріана-Галев" по&nbsp; вирішенню проблем Домбровського кар'єру у місті Калуш Івано-Франківської області.</p>
<p>Юрія Вознюка до міністра освіти і науки України щодо скасування наказу відділу освіти Острозької районної державної адміністрації від 14 січня 2013 року №04 та захист інтересів шкільних бібліотекарів.</p>
<p>Валерія Лунченка до Кабінету Міністрів України, Міністерства соціальної політики України щодо ситуації з визнанням вантажів гуманітарною допомогою.</p>
<p>Валерія Лунченка до Генерального прокурора України щодо перевірки дотримання вимог чинного законодавства в процесі надання медичної допомоги Марії Деркач у Тернопільській комунальній лікарні швидкої допомоги №1 та Тернопільській комунальній міській лікарні №2.</p>
<p>Групи народних депутатів (Апостола, Бойка, Деревляного) до Прем'єр-міністра України щодо збереження існуючої мережі загальноосвітніх та дошкільних навчальних закладів у Тернопільській області.</p>
<p>Володимира Яворівського до міністра закордонних справ України щодо перевірки наявності у Президента України та членів Кабінету Міністрів України громадянства інших держав, що останнім часом є досить розповсюдженим фактом серед високопосадовців та несе загрозу національній безпеці України.</p>
<p>Володимира Яворівського до Прем'єр-міністра України з приводу авантюрної політики влади, яка полягає в невиплачувані належних компенсацій ліквідаторам аварії на ЧАЕС та постраждалим від неї, дітям війни, ветеранам війни та праці, жертвам нацистських переслідувань та іншим соціально незахищеним верствам населення –&nbsp; навіть після виграшу ними справ у судах всіх інстанцій, в той час, як державою виділяються кошти на ремонт резиденції Президента України, на будівництво вертолітних майданчиків, купівлю дорогих автомобілів та фінансування неіснуючих проектів й інші забаганки високопосадовців.</p>
<p>Юрія Крука до Прем'єр-міністра України щодо необхідності вжиття невідкладних заходів для попередження техногенної катастрофи внаслідок технічного стану систем і технологій централізованого водопостачання, водовідведення, очистки і утилізації стічних вод в місті Рені.</p>
<p>Катерини Ващук до міністра аграрної політики та продовольства України, міністра фінансів України щодо виділення коштів на встановлення лічильників тепла в Горохівському коледжі Волинської області.</p>
<p>Катерини Ващук до Державного агентства автомобільних доріг України щодо виділення коштів для придбання снігоприбиральної техніки філії "Горохівський автодор" Волинської області.</p>
<p>Сергія Гордієнка до Прем'єр-міністра України, голови Ради міністрів Автономної Республіки Крим, голови Бахчисарайської районної державної адміністрації Автономної Республіки Крим, Скалистівського сільського голови щодо багаторічного незадовільного водопостачання села Скалисте Бахчисарайського району Автономної Республіки Крим та усунення місцевої влади від вирішення соціальних проблем населеного пункту.</p>
<p>Володимира Куренного до голови Державної прикордонної служби України щодо надання інформації про перетин громадянами України державного кордону України з метою в'їзду до Республіки Кіпр.</p>
<p>Вікторії Бабич до Прем'єр-міністра України стосовно вжиття заходів для збереження та покращення роботи комунального підприємства "Електроавтотранс" Сумської міської ради та забезпечення виплати заборгованості по заробітній платі на зазначеному підприємстві.</p>
<p>Вікторії Бабич до міністра охорони здоров'я України стосовно забезпечення комунального закладу "Охтирська центральна районна лікарня" сучасним санітарним транспортом з медичним обладнанням з метою виконання Закону України "Про екстрену медичну допомогу" та повноцінного забезпечення мешканців міста Охтирка невідкладною медичною допомогою.</p>
<p>Олега Сиротюка до Генерального прокурора України щодо порушення законних прав територіальних громад Кременецького району Тернопільської області при передачі районної Кременецької лікарні №2 (місто Почаїв) Почаївській Свято-Успенській Лаврі.</p>
<p>Сергія Топалова до Прем'єр-міністра України щодо недопущення припинення шляхом реорганізації (приєднання) Науково-дослідного інституту "Кримська Астрофізична обсерваторія" до Київського національного університету імені Тараса Шевченка.</p>
<p>Валерія Чернякова до голови Служби безпеки України, міністра закордонних справ України щодо запобігання посягань на державний суверенітет України.</p>
<p>Валерія Чернякова до Генерального прокурора України щодо порушення трудового законодавства на Мукачівському міському комунальному підприємстві "Мукачівводоканал".</p>
<p>Олега Медуниці до Генерального прокурора України про вжиття належних заходів для забезпечення законного, всебічного та об'єктивного досудового розслідування по кримінальному провадженню за заявою Сергія Поручаєва та притягнення до відповідальності осіб, які вчинили кримінальне правопорушення.</p>
<p>Олексія Лелюка до Генерального прокурора України, Міністра внутрішніх справ України стосовно невжиття правоохоронними органами України заходів щодо належного розслідування обставин насильницької смерті трьох дівчат в Кобеляцькому районі Полтавської області.</p>
<p>Михайла Герасимчука до Прем'єр-міністра України щодо недопущення впровадження пілотного проекту реформування системи охорони здоров'я у Вінницькій, Дніпропетровській, Донецькій областях та місті Києві.</p>
<p>Віктора Балоги до міністра соціальної політики України щодо неналежного розгляду у Міністерстві соціальної політики України депутатського звернення з питань права на соціальну допомогу для малозабезпечених родин.</p>
<p>Володимира Ар'єва до Генерального прокурора України стосовно бездіяльності при розслідуванні кримінальної справи щодо незаконного захоплення земельної ділянки гаражного авто кооперативу "Науковець" та заволодіння грошовими коштами членів кооперативу.</p>
<p>Ірини Сех та Андрія Міщенка до міністра екології та природних ресурсів України, Генерального прокурора України щодо перевірки фактів загрози екологічної катастрофи у Запорізькій області, через надання Запорізькою обласною радою спеціального дозволу на користування надрами загальнодержавного значення з метою розробки залізистих кварцитів Гуляйпільського родовища, у пробах якого наявний свинець, що є "супутником" урану 238, у кількості 23 кілограми на тонну.</p>
<p>Ігоря Побера до міністра оборони України стосовно можливого розформування 11-ї Тернопільської окремої гвардійської артилерійської бригади у складі Збройних сил України.</p>
<p>Володимира Медяника до Прем'єр-міністра України, Віце-прем'єр-міністра України Юрія Бойка, Голови правління Національної акціонерної компанії "Нафтогаз України" щодо фінансування добудови підвідних газопроводів до сіл Великій Суходіл, Великий Лог та Верхня Краснянка Краснодонського району Луганської області.</p>
<p>Олега Махніцького до Генерального прокурора України, Голови Служби безпеки України, міністра внутрішніх справ України, міністра доходів і зборів України стосовно перевірки фактів зловживання службовим становищем, розкрадання коштів місцевими громадами та окремих громадян в особливо великих розмірах, корупційних діянь з боку голови Винниківської міської ради міста Львова Сергія Уварова у змові із ПП "Будівельна фірма "Квартал плюс", незаконного заволодіння земельними ділянками, вирішення питання щодо повернення у власність громади викрадених коштів і земельних ділянок та притягнення винних осіб до встановленої законодавством України відповідальності.</p>
<p>Андрія Міщенка до Голови Служби безпеки України щодо перевірки дій та висловів мешканця Закарпатської області Золтана Варю як таких, що розпалюють національну ворожнечу і посягають на державний суверенітет України.</p>
<p>Василя Петьовки до Прем'єр-міністра України щодо змінності навчання в загальноосвітніх навчальних закладах.</p>
<p>Геннадія Москаля до Генерального прокурора України щодо надання Генеральною прокуратурою України, щомісячно, статистично-аналітичних матеріалів про стан та структуру кримінальних правопорушень.</p>
<p>Анатолія Вітіва до Генерального прокурора України щодо можливого нецільового використання коштів та неправомірних дій місцевої влади.</p>
<p>Василя Гладія до Прем'єр-міністра України щодо вжиття невідкладних заходів з ліквідації наслідків стихійних явищ 2008 та 2010 років у Івано-Франківській області.</p>
<p>Олександра Мочкова до Генерального прокурора України, міністра внутрішніх справ України щодо необхідності ретельної перевірки законності звільнення 60 працівників з Дочірнього підприємства "Птахогосподарство "Південна - Холдинг" АСТОВ "Південна - Холдинг" та вжиття невідкладних заходів спрямованих на відновлення їх трудових прав.</p>
<p>Юрія Дерев'янка до Кабінету Міністрів України, Міністерства фінансів України щодо значного недофінансування районного бюджету Надвірнянського району Івано-Франківської області на 2013 рік на оплату праці та оплату за комунальні послуги і енергоносії бюджетних установ району.</p>
<p>Юрія Дерев'янка до Кабінету Міністрів України, міністра охорони здоров'я України щодо затвердження та реалізації Державної цільової програми лікування хворих на ревматоїдний артрит на 2014-2020 роки та її фінансування за рахунок видатків Державного бюджету України.</p>
<p>Романа Ванзуряка до Прем'єр-міністра України, Генерального прокурора України щодо скасування рішення&nbsp; міжвідомчої комісії &nbsp;з питань міжнародної торгівлі про встановлення спеціального мита на ввезення легкових автомобілів як такого, що прийняте з порушення законодавства України, несе загрози заподіяння значної шкоди національним виробникам і суттєвого скорочення надходжень до Державного бюджету.</p>
<p>Олександра Дубового до міністра доходів і зборів України щодо неправомірних дій податкових органів у Приморському районі міста Одеси стосовно товариства з обмеженою відповідальністю "Авіакомпанія "АЕРОДЖЕТ" та "Ейр Лінк Інтернешнл".</p>
<p>Валерія Писаренка до Прем'єр-міністра України щодо термінового фінансування завершення будівництва станції метро Перемога в Дзержинському районі міста Харкова та проведення заходів задля забезпечення безпеки здоров'ю та життю харків'ян, у зв'язку із зупиненням будівельних робіт в житловому масиві міста.</p>
<p>Олександра Донія до Прем'єр-міністра України щодо надання інформації з приводу причин відмови у 2010-2011 роках дипломатичними установами України в оформленні візи громадянину Білорусії.</p>
<p>Групи народних депутатів (Пилипенка, Кулініча та інших. Всього 6 депутатів) до Прем'єр-міністра України щодо відновлення пенсійних виплат постраждалих внаслідок Чорнобильської катастрофи та забезпечення виплат за прийнятими рішеннями судів.</p>
<p>Сергія Мошака до Генерального прокурора України щодо порушення вимог земельного законодавства Ужгородською міською радою при передачі у користування земельної ділянки ТОВ "Дукат-Ужгород".</p>
<p>Валентина Королюка до Прем'єр-міністра України щодо недопущення кризових явищ на ринку нерухомості та необхідності призупинення дії Постанови Кабінету Міністрів України від 4 березня 2013 року №231 "Деякі питання проведення оцінки для цілей оподаткування та нарахування і сплати інших обов'язкових платежів, які справляються відповідно до законодавства".</p>
<p>Олександра Абуділліна до Генерального прокурора України, Міністра внутрішніх справ України щодо утиску прав всеукраїнської громадської організації "Український конгрес інвалідів" органами влади Тернопільської області.</p>
<p>Групи народних депутатів (Павленка, Розенка, Геращенко) до Генерального прокурора України щодо перевірки законності та обґрунтованості витрат бюджетних коштів на будівництво гелікоптерного майданчика у місті … .</p>
<p>Групи народних депутатів (Кличка, Ковальчука та інших. Всього 5 депутатів) до Прем'єр-міністра України щодо недопущення руйнування системи загальноосвітніх навчальних закладів, закладів культури, медицини, бібліотек.</p>
<p>Віталія Яреми до Генерального прокурора України щодо потреби розслідування обставин ліквідації Новооріхівського цукрового комбінату та відкритого акціонерного товариства "Оріхівка-цукор" та надання правової оцінки діям причетних до цього посадових осіб.</p>
<p>Ігоря Васюника до Прем'єр-міністра України щодо недопущення необґрунтованого підвищення навантаження викладачів вищих навчальних закладів.</p>
<p>Групи народних депутатів (Ківалова, Куренного&nbsp; та інших. Всього 8 депутатів) до Кабінету Міністрів України щодо необхідності вжиття невідкладних заходів для попередження екологічної катастрофи, викликаної плановою і технічною неспроможністю систем і технологій централізованого водовідведення, очистки і утилізації стічних вод в місті Одеса.</p>
<p>Групи народних депутатів (Ківалова, Куренного та інших. Всього 10 депутатів) до Генерального прокурора України щодо порушення вимог статей 44, 70, 111 Водного кодексу України, статті 68 Закону України "Про охорону навколишнього середовища" стосовно нормативів граничного допустимого скидання забруднюючих речовин.</p>
<p>Омеляна Парубка до Прем'єр-міністра України, Генерального прокурора України стосовно вжиття невідкладних заходів із припинення незаконних дій, вчинених Міністерством економічного розвитку та торгівлі України і Міністерством охорони здоров'я України щодо вилучення з 1 січня 2013 року медичних виробів з Переліку продукції, що підлягає обов'язковій сертифікації в Україні.</p>
<p>Володимира Бідьовки до Прем'єр-міністра України щодо невиплати боргу з заробітної плати працівникам відкритого акціонерного товариства "Ханжонківський завод двигунів".</p>
<p>&nbsp;І останній запит, Володимира Бідьовики до Генерального прокурора України щодо неправомочних дій компанії агрохолдінг "HarvEast Holding" відносно інтересів мешканців сіл Чермолик, Орловське, Федірівка Тельмановського району Донецької області.</p>
<p>Шановні народні депутати, час для оголошення запитів народних депутатів вичерпано.</p>
<p>&nbsp;</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Я прошу об'яву зробіть, щоб депутати зайшли до сесійної зали.</p>
<p>Я прошу включити мікрофон депутата Яворівського.</p>
<p>&nbsp;</p>
<p>11:33:31</p>
<p>ЯВОРІВСЬКИЙ В.О.</p>
<p>Володимир Яворівський, Київ, Троєщина, "Батьківщина".</p>
<p>Володимире Васильовичу, у нашому Регламенті є ще одне депутатське право, яким, до речі, ми, мені здається, не скористалися ще жодного разу у цьому скликанні. Це право народного депутат, якщо він не задоволений або отримав дуже формальну не чітку відповідь від виконавчої влади, йому надається право, надається три хвилини для виступу, обґрунтування свого незадоволення і таке інше.</p>
<p>Ну, я розумію, що сьогодні ми вже навряд чи встигнемо з цього приводу, але я дуже прошу не забувати про це право і залишати там три хвилини чи шість для того, щоб депутати могли скористатися своїм законним правом.</p>
<p>&nbsp;</p>
<p>ГОЛОВУЮЧИЙ. Я згоден з вами, давайте слідуючий раз час щоб був на це. Я прошу фракція комуністів, Гордієнка я прошу.</p>
<p>&nbsp;</p>
<p>11:34:28</p>
<p>ГОРДІЄНКО С.В.</p>
<p>Сергій Гордієнко, фракція Комуністичної партії, Полтавщина.</p>
<p>Володимире Васильовичу, за час блокування парламенту накопичилося багато депутатських запитів і вони&nbsp; як би стримують подальшу реєстрацію запитів. Тому, коли будете розглядати на наступному тижні на Погоджувальній раді, можливо, є доцільність зробитиad hoc, одночасний відступ: зачитати всі запитати, - щоб потім увійти вже у нормальне русло, і саме по часу ми встигали б і зачитати запити, і дати виступити, те, про що говорив попередній виступаючий. Дякую.</p>
<p>&nbsp;</p>
<p>ГОЛОВУЮЧИЙ. Як, депутати згодні, щоб ми запропонували? Давайте, давайте теж зробимо. Депутати згодні.</p>
<p>Переходимо до розгляду законів у першому читанні. На розгляд вноситься проект Постанови (реєстраційний номер 2669) про віднесення міста Гола Пристань Голопристанського району Херсонської області до категорії міст обласного значення. Будемо обговорювати це питання? Всі згодні.</p>
<p>Тому, шановні колеги, я ставлю на голосування: розглянути проект постанови 2669 без обговорення. Прошу проголосувати. Давайте проголосуємо.</p>
<p>&nbsp;</p>
<p>11:36:37</p>
<p>За-212</p>
<p><i>(Шум у залі)</i></p>
<p>&nbsp;Шановні депутати, може, я нечітко сформулював, да? Добре.</p>
<p>Я ставлю на голосування, щоб ми проект Постанови (2669) про віднесення міста Гола Пристань Херсонської області без обговорення, а прийняли рішення. Прошу депутатів проголосувати.</p>
<p>&nbsp;</p>
<p>11:37:22</p>
<p>За-227</p>
<p>Проти – 3, утримались – 2, не голосували – 144. Рішення прийнято.</p>
<p>Я прошу уваги! Я ставлю&nbsp; проект Постанови (2669) про віднесення міста Гола Пристань Голопристанського району Херсонської області до категорії міст обласного значення для прийняття за основу і в цілому. Прошу голосувати.</p>
<p>&nbsp;</p>
<p>11:38:03</p>
<p>За-286</p>
<p>Проти – 0, утримались – 0, не голосували – 90.&nbsp;</p>
<p>Рішення прийнято. По фракціях.</p>
<p>Вноситься на розгляд проект Постанови про перейменування села Червоний Пахар Ніжинського району Чернігівської області. Як будемо розглядати? Без обговорення.</p>
<p>Прошу проголосувати, щоб розглянути цей проект постанови без обговорення. Прошу проголосувати.</p>
<p>&nbsp;</p>
<p>11:38:50</p>
<p>За-212</p>
<p>Є пропозиція розглянути по скороченій процедурі. Прошу проголосувати. Прошу проголосувати по скороченій процедурі.</p>
<p>&nbsp;</p>
<p>11:39:10</p>
<p>За-177</p>
<p>Рішення прийнято. За – 177, проти – 46, утримались – 8, не голосували – 142.</p>
<p>Прошу. Доповідач – голова підкомітету Комітету з питань державного будівництва та місцевого самоврядування Василь Іванович Гладій. Прошу.</p>
<p>&nbsp;</p>
<p>11:39:35</p>
<p>ГЛАДІЙ В.І.</p>
<p>Шановні народні депутати! Чернігівська обласна рада звернулася до Верховної Ради України з поданням про перейменування села Червоний Пахар Вікторівської сільської ради Ніжинського району на село Степ.</p>
<p>З матеріалів історії сіл Вікторівської сільської ради відомо, що село Степ засновано в 1920-1923 роках на суміжних землях із селом Вікторівка. За даними Державного архіву Чернігівської області, назва села Степ вживалася в документах державних органів, датованих 1924 року. В 1929 році на території села було створено колективне господарство під назвою "Червоний Пахар", його назва і була взята за офіційну назву села.</p>
<p>Однак, при оформленні офіційних документів для жителів цього населеного пункту таких як свідоцтво про народження, паспортів громадян України, технічних паспортів на будівлі, державних актів на землю використовувалася стара назва села Степ. Внаслідок цього, жителі населеного пункту позбавлені можливості складати цивільно-правові угоди, припинена діяльність з приватизації земельних ділянок. Оскільки зазначена в документах назва населеного пункту не відповідає офіційному обліку адміністративно-територіальних одиниць області.</p>
<p>Питання про перейменування села підтримане і територіальною громадою на загальних зборах, погоджено, відповідно до законодавства, розглянуто і схвалено сільською, районною, обласною радами. Та підтриманий Чернігівською обласною державною адміністрацією.</p>
<p>За результатами розгляду питання, комітет ухвалив висновок рекомендувати Верховній Ради України, згідно із пунктом 29 частини першої статті 85 Конституції України, перейменувати село Червоний Пахар на село Степ. Просимо народних депутатів підтримати зазначений проект постанови і прийняти…</p>
<p>&nbsp;</p>
<p>ГОЛОВУЮЧИЙ. Дякую. Сідайте. Є бажаючі обговорювати це питання? Немає. Є? Прошу записатися. Ви так несміло руки піднімаєте.</p>
<p>Я прошу, Микола Томенко народний депутат.</p>
<p>&nbsp;</p>
<p>11:42:09</p>
<p>ТОМЕНКО М.В.</p>
<p>Володимире Васильовичу, прошу передати слово моєму колезі Володимиру Яворівському, який денно і нощно думає, як повернути історичні назви українським селам і містам.</p>
<p>&nbsp;</p>
<p>ГОЛОВУЮЧИЙ. Прошу, Яворівський.</p>
<p>&nbsp;</p>
<p>11:42:16</p>
<p>ЯВОРІВСЬКИЙ В.О.</p>
<p>Володимир Яворівський, "Батьківщина", Троєщина, Київ. Шановні колеги, звичайно, народ, який шанує себе, передусім дбає про свою національну пам'ять.</p>
<p>Наша історія дуже складна, важка, іноді на таких поворотах ламалася наша історія, ми і досі її не знаємо в повному обсязі. То її пише Табачник, то її пишуть найняті, скажімо,&nbsp; в іншій країні історики і тому подібне.</p>
<p>В даному випадку ми маємо дуже конкретний і цікавий приклад. Село мало дивовижну назву – Степ. Український степ, чернігівський степ. Потім воно було перейменовано на Червоний Пахар. Де вже той пахар сьогодні, тим більше червоний, вже ні колгоспів, нічого уже фактично немає.</p>
<p>Через те, я думаю, дуже справедливо і нормально було би сьогодні повернути цю назву людям – Степ. Тим більше, що після "червоного пахаря" цей "степ" залишився фактично неораним або цілиною, так би я сказав.</p>
<p>Через те, "Батьківщина"&nbsp; підтримує відновлення історичної справедливості і буде робити все, сьогодні принаймні при голосуванні, щоб повернути історичну назву жителям і не тільки жителям цього села, а фактично всім українцям. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Об'єднання "Свобода", народний депутат Швайка</p>
<p>&nbsp;</p>
<p>11:43:54</p>
<p>ШВАЙКА І.О.</p>
<p>Ігор Швайка, Всеукраїнське об'єднання "Свобода", Харківщина. Прошу передати слово Руслану Марцінківу.</p>
<p>&nbsp;</p>
<p>ГОЛОВУЮЧИЙ. Передали слово.</p>
<p>&nbsp;</p>
<p>11:44:05</p>
<p>МАРЦІНКІВ Р.Р.</p>
<p>Руслан Марцінків, Всеукраїнське об'єднання "Свобода", Чернігівщина. Громада підтримує це рішення. Але я хотів нагадати, що в нашій області ще одне є село з такою ж самою назвою в Семенівському районі. А по Україні&nbsp; Червоних Пахарів є п'ять населених пунктів. А в Ніжинському районі в нас є і Червоні Колодязі, і Червоний Хутір, і багато інших. Це багато ще є роботи для того, щоби повернути українські козацькі назви нашим українським селам і нашим українським містам.</p>
<p>Але я хотів би ще заторкнути іншу проблему. Цієї неділі громадськість України буде святкувати День вшанування політичних репресій. І, на жаль, сьогодні влада все робить, щоби це таке вшанування не відбулося на належному рівні. Тільки&nbsp; під Черніговом в Халявинському лісі так званим червоним партизаном Федоровим було розстріляно 5 тисяч українців. Це велика трагедія. А по цілій Україні - Дем'янові Лози і багато інших.</p>
<p>Тому, шановна влада, шановна Партія регіонів, досить сьогодні заперечувати Голодомор, досить заперечувати сьогодні Крути, досить заперечувати ті злочини червоних тих командирів, які знищували українців, які розстрілювали, і ті славнозвісні трійки, які приймали рішення по цілій Україні.</p>
<p>Тому я закликаю українців в неділю вшанувати пам'ять всіх тих, які полягли від червоних комунарів і від червоних командирів, окупантів, які приходили тільки з одним, з тим, щоби нищити сьогодні українців і нищити українську державність. Слава України!</p>
<p>&nbsp;</p>
<p>ГОЛОВУЮЧИЙ. Шановні депутати, давайте домовимося з вами, у нас є вівторок&nbsp; і середа, коли всі питання піднімають депутати. Коли ми розглядаємо конкретне питання, то по Регламенту треба виступати по конкретному питанню. Бо ви мене, щоб я відключав вам мікрофони, а я не хочу цього робити. Я дуже прошу вас.</p>
<p>"УДАР Віталія Кличка", Розенко, прошу.</p>
<p>&nbsp;</p>
<p>11:46:19</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Прошу передати слово Руслану Князевичу.</p>
<p>&nbsp;</p>
<p>ГОЛОВУЮЧИЙ. Передаємо слово Руслану Князевичу.</p>
<p>&nbsp;</p>
<p>11:46:29</p>
<p>КНЯЗЕВИЧ Р.П.</p>
<p>Я дуже дякую Павлу Розенку за слово. Обіцяю його повернути при першій ж нагоді. Шановні колеги, тут, крім всього сказаного, є ще надзвичайно важлива річ.</p>
<p>Йде мова про те, що є величезна кількість сіл, і одне з них тут зараз ми сьогодні розглядаємо, в яких люди народилися, до прикладу, в селі Степ, в них в свідоцтві про народження написано "село Степ", в паспортах написано "село Степ", в технічній документації на будівлі "село Степ", в актах на землю відповідно "село Степ", а тепер є село Червоний Пахар. І коли почали по новій ділити землю і …… будівлі. Людей з землі виганяють своєї і з будівель їхніх. От в чому проблема, чому вони до нас звертаються, чому вони сходу села роблять. В тому числі, і зважаючи на історичне повернення назви. Але це ще один спосіб маніпулювати власністю українців.</p>
<p>Тому за такі речі треба обов'язково голосувати всім залом. Тому що тут не треба зважати на назви. Тут не йде мова не стільки про назви, а скільки про долю конкретних селян. Таких звернень тисячі по Україні. Це наш святий обов'язок це питання зараз підтримати і взагалі внести на перспективу в постанову. Що якщо такі факти трапляються, то органи влади не забирати повинні землю людей, а йти їм на поступки і навіть, зважаючи на такі обставини, давати їм право на землі, на будівлі.</p>
<p>А на превеликий жаль, на практиці ми маємо зворотнє. Коли люди просто знущаючись з нерозуміння селянами особливостей законодавства, позбавляють їх в останнє можливості отримати землю і будівлі, зважаючи на якісь орфографічні помилки чи на історичні помилки в назвах. Такі брутальні речі, крім нас з вами ніхто не виправить. Тому всі голосуємо "за".</p>
<p>&nbsp;</p>
<p>ГОЛОВУЮЧИЙ. Сухий, народний депутат, Партія регіонів.&nbsp;</p>
<p>&nbsp;</p>
<p>11:48:17</p>
<p>СУХИЙ Я.М.</p>
<p>Дякую. Ярослав Сухий, Партія регіонів, місто Запоріжжя. Прошу слово передати народному депутату України Віталію Журавському.</p>
<p>&nbsp;</p>
<p>ГОЛОВУЮЧИЙ. Прошу, Віталій Журавський.</p>
<p>&nbsp;</p>
<p>11:48:26</p>
<p>ЖУРАВСЬКИЙ В.С.</p>
<p>Шановні колеги, джерелом і носієм влади, ми всі добре знаємо, є народ. Народ визначився, громада визначилася, місцева влада також визначилася. І профільний комітет визначився одностайно. У нас&nbsp; немає жодних підстав залою, депутатською залою не підтримати цю постанову&nbsp; і відновити історичну справедливість, і назвати село українським словом "степ". Дякую.</p>
<p>&nbsp;</p>
<p>ГОЛОВУЮЧИЙ. Прошу, фракція комуністів,&nbsp; Петро Симоненко.</p>
<p>&nbsp;</p>
<p>11:49:03</p>
<p>СИМОНЕНКО П.М.</p>
<p>Симоненко, фракция коммунистов. Уважаемые коллеги, вот эти ваши пламенные речи я хотел бы, чтоб вы реализовали, прежде всего, тем, чтоб не грабили украинское село. И когда был Червоный Пахарь – село это, то там все было: и трактора были, и ферма была, и клуб работал, и фельдшерско-акушерский пункт. Как только вы в дикий степь превращаете Украину, там естественно ничего нет.</p>
<p>И поэтому ваши все эти разговоры – это,&nbsp;естественно, попытка оправдать ту политику, которую вы сегодня проводите. Политика – это политика грабежа и уничтожения села. Вы ни одного комбайна и трактора туда не дали нормального. Вы не даете туда минеральных удобрений, скот повырезали. Из села повыгоняли молодежь, интеллигенция село покинула. А теперь вы говорите о том, что в дикие степи превращаете всю Украину. Вот результаты вашей политики.</p>
<p>Поэтому Компартия сегодня еще раз вас призывает: не переименованием занимайтесь, а занимайтесь оказанием реальной помощи украинскому фермеру, украинскому собственнику пая, поддержите сегодня развитие села. Автобусы не ходят…!</p>
<p>&nbsp;</p>
<p>ГОЛОВУЮЧИЙ. Прошу, уваги! Переходимо до прийняття рішення.</p>
<p>Ставлю на голосування проект Постанови (реєстраційний номер 2670) про перейменування села Червоний Пахар Ніжинського району Чернігівської області для прийняття за основу і в цілому. Прошу голосувати.</p>
<p>&nbsp;</p>
<p>11:50:58</p>
<p>За-274</p>
<p>Проти-2, утрималось-0, не голосувало-101. Рішення прийнято.</p>
<p>По фракціях покажіть.</p>
<p>Шановні депутати, вноситься на розгляд проект Закону (реєстраційний номер 1061) про внесення змін до деяких законів України щодо соціальних гарантій педагогічним, медичним і фармацевтичним працівникам, які працюють в сільській місцевості.&nbsp; Як будемо розглядати? <i>(Шум у залі)</i></p>
<p>Прошу проголосувати. Скорочена&nbsp; процедура.</p>
<p>&nbsp;</p>
<p>11:51:56</p>
<p>За-145</p>
<p>Проти – 78, утрималось – 15, не&nbsp; голосувало – 135.</p>
<p>Рішення не прийнято.</p>
<p>Розглядаємо питання по повній програмі. Я надаю слово для доповіді народному депутату України Симоненко Петру Миколайовичу, а потім –&nbsp; від комітету.</p>
<p>&nbsp;</p>
<p>11:52:23</p>
<p>СИМОНЕНКО П.М.</p>
<p>Шановні колеги! Представляючи проект закону, хочу ще і&nbsp; ще раз вас поінформувати про те, що це проект закону з антикризового пакету, який&nbsp; підготувала фракція&nbsp; Компартії для того, щоб зробити реальні кроки щодо надання допомоги громадянам України відповідно до тих категорій, які сьогодні потребують цю допомогу.</p>
<p>І говорячи про антикризову програму, в першу чергу, я хочу привернути до того, що&nbsp; з села сьогодні&nbsp; поїхала молодь.&nbsp; Вірніше її вигнали просто з села, молодь вигнали, бо вже немає тракторної бригади, немає ферми, бібліотеку дошками позабивали, клуби позакривали, фельдшерсько-акушерські пункти сьогодні зліквідовані, амбулаторії.</p>
<p>&nbsp;Я був… практично по всій території України&nbsp; їздив, і на Сході, і на Заході, у нас бур'янами позаростала земля. Меліоративна система, яка на Заході України створювалася комуністами, сьогодні березками позаростала, людей повиганяли з села і багато з них просто поїхали на заробітки за кордон. І все це якраз&nbsp;&nbsp; говорить про те, що&nbsp; сьогодні справді треба антикризові заходи приймати для того, щоб&nbsp; державну підтримку забезпечити тим людям, які хочуть жити і працювати на рідному селі, і обробляти рідну землю, бо сьогодні земля на селі пашиться тільки та, яка вздовж доріг сьогодні опахується, а якщо глибше від дороги, то там все давно бур'янами заросло.</p>
<p>Відповідно до того, що сьогодні немає фахового підготовлених спеціалістів, у нас практично монокультурами забивається земля України і&nbsp; ми бачимо, що економічні інтереси окремих ділків стають такими, що вони вже складають національну загрозу для України з точки зору і продовольчої безпеки, і взагалі перспективи для нашого села.</p>
<p>Тому виходячи з тих проблем, які пов’язані в першу чергу з тим, що село знищується. І,&nbsp; до речі, за роки незалежності це при владі якраз,&nbsp; &nbsp;яка була сформована націоналістами, у нас понад 5 тисяч сіл зникло з карти України, їх просто знищили, люди повимирали, заламали хати, і ось таке у нас уже сьогодні село.</p>
<p>Тому коли ми говоримо сьогодні про необхідність вжиття тих чи інших заходів, ми в першу чергу привертаємо увагу для того, що потрібна державна підтримка для спеціалістів, і спеціалісти повинні повернутися на село.</p>
<p>Необхідність прийняття законопроекту продиктована, по-перше, низьким рівнем освіти та медичним забезпеченням у сільській місцевості, по-друге, катастрофічно низьким рівнем соціального захисту працівників закладів охорони здоров'я та освіти на селі. І вивчаючи ситуацію, враховуючи те, що я обговорював із своїми колегами попередньо цей проект, я готовий до другого читання підготувати пропозиції і внести додаткові пропозиції щодо працівників закладів культури, бо тут якраз мова йде про освіту, медицину, то тут треба додати якраз заклади культури.</p>
<p>Беручи до уваги ці негативні тенденції, молодь уникає працевлаштування у сільській місцевості. Нестача кваліфікованих спеціалістів призводить до занепаду загальнообов'язкової освіти та медичного забезпечення на селі, що стимулює постійний відтік молоді у міста.</p>
<p>І я вас інформую, шановні колеги, що фракція Компартії і в попередньому скликанні внесла ще зміни до закону, щоб наповнюваність класів у сільській місцевості було не 5 учнів, а 3. Таким чином, треба просто врятувати державну підтримку щодо тих же самих педагогічних колективів,</p>
<p>Соціальний захист населення слід розглядати як політику інвестування у людський капітал. Без запровадження додаткових соціальних гарантій для медичних та педагогічних працівників подолати негативні тенденції у галузі сільської медицини та освіти неможливо. І це вже сьогодні зрозуміло. Тим часом, рівень оплати праці працівників державних закладів охорони здоров'я та освіти залишається найнижчим у галузі. Люди такі ж самі, а їм, практично, сьогодні не платять. А якщо врахувати, що вони з паїв нічого не отримують, крім того, що мішок вівса чи висівок наприкінці року видають і більше нічого, то це якраз і говорить про те, що держава повинна в першу чергу допомагати людям.</p>
<p>Нинішній рівень соціального захисту підриває престиж та авторитет цих професій у суспільстві, не задовольняючи елементарних потреб учителів та лікарів. У зв'язку з цим постає нагальна потреба в запровадженні додаткових соціальних гарантій для працівників освіти та охорони здоров'я саме на селі. Розширення соціально-економічних педагогічним, медичним і фармацевтичним працівникам, які працюють в сільській місцевості, сприятиме зниженню дефіциту кадрового забезпечення сільської освіти та медицини, підвищення рівня надання послуг у галузі охорони здоров'я та освіти. Проект закону, який запропонований нами, України, передбачає розширення соціальних гарантій для медичних та педагогічних працівників, що працюють у державних та комунальних закладах сільської місцевості. Це забезпечить покращення їх соціально-економічного становища&nbsp; та підвищить рівень освіти і медичного забезпечення українського села.</p>
<p>Проект передбачає внесення відповідних змін до Законів України, в&nbsp; першу чергу це основи законодавства України про охорону здоров'я та про освіту, зокрема пропонується запровадити такі додаткові соціальні гарантії для працівників державних та комунальних закладів освіти та охорони здоров'я у сільській місцевості. Я ще раз прошу привернути увагу, шановні колеги, до того, що ми – комуністи пропонуємо. Ми пропонуємо вирішити питання пільгового забезпечення житлом педагогічних та медичних працівників за рахунок отримання службового житла, будинку або квартири, набуття права власності на надане працівнику в користування службове життя, якщо безперервний стаж роботи за фахом у державній установі в межах одного населеного пункту становить не менше 15 років або одержання безвідсоткового довгострокового – на 25-30 років кредиту для придбання або будівництва&nbsp; індивідуального житла.</p>
<p>Я ще раз хочу нагадати, у нас є з вами цей досвід, бо коли були колгоспи і радгоспи, у кожному колгоспі і радгоспі щорічно будувалися десятки хат для того, щоб приїжджали молоді спеціалісти і працювали. Тобто державна політика була, ми маємо такий досвід. Гроші виділялися для того, щоб ці хати будувалися і молоді спеціалісти зразу ж отримали&nbsp; це. Так які ми говоримо про сучасний стан речей, те, що надати безвідсоткові довгострокові кредити. Я переконаний, що це ми маємо право зробити і дати можливість людям якраз отримати державну підтримку.</p>
<p>Далі. Надати педагогічним та медичним працівникам щорічну, звертаю увагу, у зв'язку з низьким рівнем заробітної плати і доходів на селі, щорічну матеріалу допомогу в розмірі одного посадового окладу, ставки заробітної плати, також щорічну грошову винагороду в розмірі одного посадового окладу, ставки заробітної плати за сумлінну працю, зразкове виконання службових обов'язків та щомісячну надбавку у розмірі 50 відсотків посадового окладу протягом перших семи років роботи за фахом для заохочення молоді до працевлаштування в сільській місцевості.</p>
<p>Я ще раз привертаю увагу, шановні колеги, і комусь це, скажімо, свербить, коли говорять про те, що це у радянські часи щось робилося, але тут присутні, хто був і керівниками колгоспів, радгоспів, хіба ви не надавали інтелігенції сільській право практично за собівартістю купувати всю продукцію, яку вирощують на селі, і підтримали селян? Хіба сільський лікар і вчитель не мав пільгу, що він не платив за електроенергію? А всі селяни одну копійку за електроенергію платили. Хіба сільський лікар і той же вчитель не мали права, їм безкоштовно підводили газ до хати? Все це було, тому що була тверда влада, була тверда політика, і політика була конкретною, а не болтовней!</p>
<p>Тому я і звертаю увагу, шановні, що у нас є цей досвід, його треба реалізувати, для того щоб надати допомогу нашим людям.</p>
<p>Серед тих пропозицій, які вносимо ми, комуністи, - це і надання соціальних певних бонусів у вигляді безвідсоткового кредиту для придбання приватного автотранспорту та безкоштовної передплати вітчизняних фахових журналів. Сьогодні вчитель чи лікар на селі не може, виходячи з його доходів, придбати передплату, тобто забезпечити передплату, для того щоб мати фаховий той же самий журнал. У школу методичні посібники не надходять сьогодні і немає певного забезпечення. У нас відбувається деградація в цілому, і цю деградацію треба зупинити.</p>
<p>Ось тому ми, комуністи, і пропонуємо, це невеликі гроші, і їх треба сьогодні надати, для того щоб та ж сама передплата і придбання автотранспорту, коли немає сьогодні&nbsp; практично швидкої… машини "швидкої допомоги", і коли ми можемо з вами, давши можливість купити цей автомобіль, щоб надавалась медична допомога,&nbsp; хіба це не буде державною політикою?</p>
<p>І останнє. Ми вважаємо, що скасувати деякі обмеження щодо забезпечення соціального захисту медичних та педагогічних працівників державних закладів у сільській місцевості, передбачених статтею 57 "Про освіту" та статтею 77 Закону України – основа законодавства України про охорону здоров'я. Тобто всі ці наші пропозиції викладені у проекті закону. Я сподіваюся, що тут присутні в залі відповідальні політики і народні депутати…</p>
<p>&nbsp;</p>
<p>ГОЛОВУЮЧИЙ. Дякую. Є питання?&nbsp; Ми зараз дамо. Я прошу, три хвилини у нас є на питання. Запишіться.</p>
<p>Я прошу, народний депутат Каплін, питання.</p>
<p>&nbsp;</p>
<p>12:02:51</p>
<p>КАПЛІН С.М.</p>
<p>Сергій Каплін, фракція "УДАР Віталія&nbsp;&nbsp; Кличка", Полтавська область, 144 виборчий округ.</p>
<p>Мені б хотілося б – Петро Миколайович, як вас зараз називають? Вексель? – задати вам питання таке. <i>(Шум у залі)</i> Як можна так писати такі гарні закони, читати такі правильні слова, які вам написали ваші піарники і, разом з тим, другою рукою голосувати за&nbsp; призначення Прем’єр-міністром України людину, яка, мабуть, найбільше доклала для того, аби знищити&nbsp; село, аби знищити сільське господарство, аби принизити усіх простих людей усієї України у кожній області, у кожному селі.</p>
<p>Скажіть, будь ласка,&nbsp; як це… скільки вже комуністи будуть займатися цими двійними стандартами? Чи може ви вже позбудетеся цього популізму і відкриєте своє обличчя і скажете, що вам до одного місця проблеми простих людей і селян, а пишете ви закони для того, щоб піаритися у Верховній Раді і писати потім свої…<i> </i></p>
<p>&nbsp;</p>
<p>ГОЛОВУЮЧИЙ. Відповідайте.</p>
<p>&nbsp;</p>
<p>СИМОНЕНКО П.М.&nbsp; Шановні колеги! Я не ображаюся на цю людину, він просто, так скажемо, виконує певні завдання і забуваючи про одне. А я просто хочу сказати, що чесно людям дивлюся у вічі і&nbsp; працюючи і в попередні роки ми&nbsp; все робили для того, щоб село розвивалося. І я хочу вам нагадати, шановні, що все те, що було зроблено на селі, - побудовано, реалізуючи програму комуністів. Поки що ви нічого на селі за 20 років не побудували! Ви знищуєте село, руйнуєте село, добиваєте, повиганяли людей звідти! І сьогодні ставите так запитання. Ви взагалі ні на що не здатні!</p>
<p>Тому мені немає, на що відповідати. За мене відповідає практика, історія і реалії. В село розвивалося. Я вам хочу нагадати. Було 12,5 тисяч колгоспів і радгоспів! Було 24 мільйона поголів'я великої рогатої худоби! Куди ви його подівали? Куди ви подівали все те, що було пов'язано, в кожному селі було мінімум 37 тракторів, 40 автомобілів, 20 комбайнів було! Куди ви все це подівали?!</p>
<p>Комуністи вам залишили, так скажемо, керуйте, користуйтесь! А ви не…. Не здатні взагалі розуміти, про що ви говорите!</p>
<p>&nbsp;</p>
<p>ГОЛОВУЮЧИЙ. Шановні депутати! У нас не мітинг. Ми конкретне питання розглядаємо. Останнє питання. Об'єднання "Свобода", Фаріон.</p>
<p>&nbsp;</p>
<p>12:05:34</p>
<p>ФАРІОН І.Д.</p>
<p>Запитання до капіталістичного комуніста "Пєті-вєксєля" і "офшора" передаю Ігореві Мірошниченку.</p>
<p>&nbsp;</p>
<p>ГОЛОВУЮЧИЙ. Прошу, Мірошниченко.</p>
<p>&nbsp;</p>
<p>12:05:43</p>
<p>МІРОШНИЧЕНКО І.М.</p>
<p>Ігор Мірошниченко, Всеукраїнське об'єднання "Свобода". Офшор тому, що є така телекомпанія "Гама", яка належить його синам і зареєстрована на Кіпрі.</p>
<p>Але я хотів сказати про цинізм комуністів, якому немає межі. Він тут розповідає нам про те, який уряд покращувачів поганий, а сам за нього голосував! Він розповідає про українських селян. Ми пам'ятаємо, як комунобільшовики дбали про українських селян у 1932-1933 році, відібравши у них останню зернину і розстрілюючи їх за 6 колосків! Ви знищили українське селянство, загнавши їх у колгоспи, де вони платили гроші за те, що самі виробляли!</p>
<p>Оце ваше піклування про українське село! Шість мільйонів українських жертв під час Голодомору 1932-1933 років, яких ви не хочете вшановувати. І тому у мене до вас нема питань.</p>
<p>&nbsp;</p>
<p>ГОЛОВУЮЧИЙ. Петро Миколайовичу, у вас хвилина. Час вичерпано.</p>
<p>&nbsp;</p>
<p>СИМОНЕНКО П.М. Зрозуміло тільки одне, що не хочуть обговорювати за змістом проект закону і реально допомогти, займаються балачками. Тобто называется это политическим трепом. Я конкретні заходи запропонував. А ті, хто зараз говорять, займаються "политическим трепом".</p>
<p>Відносно того, що відбувалося в нашій історії. Ви знаєте, я ніяк не можу знайти відповідь. 20 років незалежності, націоналісти при владі, куди ділося 7 мільйонів громадян України? Куди їх… При комуністах було 52 мільйона населення України, сьогодні – 45 мільйонів. І з кожної української сім'ї на Заході України, в західних областях, кожна сім'я виїхали за кордони. В Україні&nbsp; не хочуть жити.</p>
<p>Тому не треба займатися політичними спекуляціями. Я запропонував конкретний проект закону, як допомогти селянам. І прошу, всіх, хто свідомі тих процесів і проблем, які відбуваються на селі, підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Співдоповідь – перший заступник голови Комітету з питань соціальної політики та праці Сухий Ярослав Михайлович.</p>
<p>Запишетеся, будете виступати, все скажете.&nbsp;Прошу.</p>
<p>&nbsp;</p>
<p>12:08:02</p>
<p>СУХИЙ Я.М.</p>
<p>Шановні колеги, суть законопроекту&nbsp; за номером 1061 один з авторів, Петро Миколайович Симоненко, вам доповів. Ви маєте на руках матеріали. Я повторюватися не буду.</p>
<p>Скажу про висновки Комітету з питань соціальної політики та праці. Комітет підтримує необхідність підвищення соціального статусу та рівня матеріального забезпечення працівників державних і комунальних закладів освіти та охорони здоров'я у сільській місцевості. Але разом з тим вважає за необхідне і зобов'язаний висловити слідуючі зауваження до законопроекту.</p>
<p>Перше. Проект законопроекту&nbsp; містить брак нормотехніки. Мова йде про невідповідність нумерації частин та абзаців статті 57 Закону України "Про&nbsp; освіту", до яких вносяться зміни та доповнення. Так, проектом пропонується викласти в новій редакції абзац перший частини першої статті 57, а в порівняльній таблиці зміни вносяться до частини четвертої цієї статті, але нічого страшного в цьому немає. Це можна доопрацювати до другого читання або взагалі відправити закон на доопрацювання.</p>
<p>Друге. Законопроектом дублюється&nbsp;вже деякі існуючі норми існуючих базових законів. Наприклад вже передбачено забезпечення педагогів, які працюють у сільській місцевості та селищах міського типу і пенсіонерів з їх числа безоплатним користуванням житлом з опаленням і освітленням у межах встановлених норм, а також право таких працівників на безоплатне одержання у власність земельної ділянки. І це до другого читання при прийняття закону за основу можна було б поправити або доопрацювати.</p>
<p>Третє. Щодо надання службового житла. Шановні колеги, хочу вам всім нагадати, особливо мажоритарникам, це питання відрегульоване ще Житловим кодексом Української Радянської Соціалістичної Республіки і відомою всім постановою номер 37 Кабінету Міністрів України, згідно якої лікарі, фахівці з базовою вищою медичною освітою незалежно від місця проживання мають право на таке службове житло.</p>
<p>Тобто мова йде про те, що в законопроекті 1061 звужується право на отримання житла, тому що мова йде тільки про людей, які проживають в сільській місцевості.</p>
<p>І останнє. Ну, потребує… це Міністерство фінансів, я думаю, автор із цим погодиться, ретельного доопрацювання положення проекту щодо механізму і джерел надання безвідсоткових кредитів медичним та педагогічним працівникам.</p>
<p>І насамкінець найважливіше. Відсутність фінансово-економічного обґрунтування вже не першого законопроекту соціальної тематики, який тут доповідається з цієї трибуни, робить неможливим прийняття таких законопроектів. Ще раз звертаюся до всіх колег народних депутатів. Згідно Закону про Регламент, згідно Бюджетного кодексу такий законопроект має вважатися відхиленим без внесення до сесійної зали.</p>
<p>Згідно довідки Міністерства фінансів України 8 мільярдів гривень в розрахунку на рік потрібно буде з місцевих бюджетів на виплату щорічної матеріальної допомоги в розмірі 50 процентів посадового окладу і 12 мільярдів гривень на забезпечення житлом, які працюють в селах міського типу.</p>
<p>Я не буду виступати в обговоренні цього законопроекту, тому дозвольте від себе, одну хвилину скажу. Шановні колеги народні депутати, ті котрі вносять законопроекти соціальної спрямованості. Запам'ятайте, давайте домовимося, законопроекти соціальної спрямованості мають бути як компроміс між потребами суспільства і фінансово-матеріальними можливостями. В інакшому випадку це буде пуста трата часу.</p>
<p>І останнє. Нам напевно потрібно не нові законопроекти по посиленню соціального захисту писати, а посилити контрольні функції Верховної Ради України, в тім числі профільних комітетів: соцполітики, охорони здоров'я, освіти за виконанням тих законопроектів, які сьогодні діють, але, на превеликий жаль, не виконуються.</p>
<p>Комітет пропонує відправити цей законопроект на доопрацювання.</p>
<p>&nbsp;</p>
<p>ГОЛОВУЮЧИЙ. Є питання? Є. Три хвилини на питання, прошу записатися. Фракція "УДАР", Куренной народний депутат.</p>
<p>&nbsp;</p>
<p>12:12:38</p>
<p>КУРЕННОЙ В.К.</p>
<p>Прошу передати слово Павлу Розенку.</p>
<p>&nbsp;</p>
<p>ГОЛОВУЮЧИЙ. Передали Розенку.</p>
<p>&nbsp;</p>
<p>12:12:45</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Ну, очевидно, що я думаю, що і у вас, шановний пане Ярославе, не викликає заперечень той факт, що педагогічні, медичні, фармацевтичні працівники не тільки в сільській місцевості, а й в цілому по Україні&nbsp;&nbsp; знаходяться фактично на рівні виживання, фактично за межею бідності.</p>
<p>Але проблема цього законопроекту, що дається цим категоріям особам така категорія як пільга. І оце виникає велике питання. На нашу думку, робота – адекватна заробітна плата. Чи не виникне ситуація, от ми зараз проголосуємо за цей законопроект, пільга, пільга, пільга і знов уряд своїми рішеннями, як це робить по чорнобильцям, по діям війни, просто пільги для цих категорій працівників зупинить своїм рішенням?</p>
<p>&nbsp;</p>
<p>СУХИЙ Я.М. Дякую. Павло Валерійович, ви задали запитання. Ті народні депутати України, які уважно слухали це питання, зрозумійте, що в цьому зміст і суть головної нинішньої біди в Україні.</p>
<p>В нас, починаючи з 2004 року, неухильно збільшується в грошових доходах населення частка соціальної допомоги і зменшується частка заробітної плати.</p>
<p>Колеги, про яке громадянське суспільство ми тут будемо говорити.</p>
<p>Правильно зауважив Павло Валерійович, людина стає все більш залежною від доброї волі держави: хочу – дам, хочу – не дам, у цих відберу, а цим віддам. Це не соціальна політика, це латання дірок. А для того, або підняти статус працівника сфери охорони здоров'я, я з 2003 року тут на цій трибуні раз в два роки виходжу доповідаю Закон "Про загальнообов'язкове державне соціальне медичне страхування". Весь світ іде цим шляхом. по-перше, це буде безоплатно для людей, які не мають коштів. А по-друге, це створить можливість отримання страхових премій для лікарів, як у всьому світі. Дякую&nbsp; за запитання.</p>
<p>&nbsp;</p>
<p>ГОЛОВУЮЧИЙ. Останнє питання, народний депутат Міщенко, прошу.</p>
<p>&nbsp;</p>
<p>12:15:00</p>
<p>МІЩЕНКО С.Г.</p>
<p>Дякую. Сергій Міщенко, 98 округ, Київщина. Пане Ярославе, ви в своїй доповіді тільки що зазначили одним пунктом, що ті пільги, які пропонуються цим законопроектом, вони призначені тільки для вузької категорії освітян, медиків, фармацевтичної галузі працівників – це&nbsp; для працівників сільської місцевості. Ви знаєте, що існують інші законопроекти, в тому числі і мій 1169, який ті ж самі пільги пропонують застосувати для всіх цих категорій громадян, незалежно від того, де вони проживають.</p>
<p>Так от, у мене запитання, пане Ярославе. В березні місяці 5 числа ваш комітет розглядав і мій законопроект, і цей законопроект,&nbsp; і ще декілька законопроектів від опозиції. Чому сьогодні стоїть від Комуністичної партії цей законопроект, а інші опозиційні законопроекти не стоять? Це мені нагадує, як по пенсійній реформі…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>12:16:12</p>
<p>МІЩЕНКО С.Г.</p>
<p>Це мені нагадує, коли ми розглядали першим питанням скасування пенсійної реформи, ставився перший законопроект комуністів, а потім наші два опозиційні через, там, місяць. Чому так відбувається? Чому така несправедливість?</p>
<p>&nbsp;</p>
<p>СУХИЙ Я.М. Шановний Сергій Григорович, я вас переконливо прошу, ви задали питання абсолютно не за адресою. Я прийшов в сесійний зал, взяв на руки порядок денний і виходжу тут від комітету&nbsp; доповідаю. Яке я маю відношення… і взагалі&nbsp; причому тут міліція, коли гриміло на вулиці? Ви не за адресом запитали. А по суті вашого питання, я пам’ятаю ваш законопроект 1169, якщо я не помиляюся, його номер, він широкий, він всеохватній, але він потребує з&nbsp; державного бюджету в два рази більше грошей.</p>
<p>А взагалі на сьогоднішній день, я звертаюся до опозиційних депутатів, ви, будь ласка, не ображайтеся, я один законопроект в комітеті бачив, за який я проголосував, Ігоря Мірошниченка, соціальної політики, він не потребує додаткових коштів, він навпаки сприяє виділенню коштів. А від опозиції сьогодні законопроекти потребують понад 700 мільярдів гривень. Ви що жартуєте? Ясно, що ніколи такий законопроект прийнятий не може бути. Будь ласка, пишіть обґрунтування. Потрібно сюди 20 мільярдів –&nbsp; напишіть звідки. Потрібно на ваш законопроект 46 мільярдів – напишіть звідки. І тоді ми отримаємо прекрасний збалансований законопроект. А я вам дякую за вашу увагу і за ваш…</p>
<p>&nbsp;</p>
<p>ГОЛОВУЮЧИЙ. Дякуємо, дякуємо. Сідайте.</p>
<p>Я прошу від фракцій записатися на виступи. Федорук, фракція "Батьківщина", народний депутат прошу.</p>
<p>&nbsp;</p>
<p>12:18:07</p>
<p>ФЕДОРУК М.Т.</p>
<p>Федорук, фракція "Батьківщина", Чернівці. Прошу передати слово Кириленку Івану Григоровичу.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Іван Григорович Кириленко.</p>
<p>&nbsp;</p>
<p>12:18:18</p>
<p>КИРИЛЕНКО І.Г.</p>
<p>Кириленко, фракція "Батьківщина", Дніпропетровщина. Шановний пане Голово! Шановні колеги! Невеличка репліка до доповідача, який щойно зійшов з трибуни.</p>
<p>Пане Ярославе, я завжди поважав вашу думку, ваші коректні цифри, які ви тут проголошували. Але звідки ви&nbsp; взяли на цей законопроект десятки мільярдів гривень? Лякали весь зал, лякали все суспільство. Зменшить цю цифру на два порядки і це скільки потрібно для&nbsp; того, щоб жевріючу соціальну інфраструктур на селі хоча б якось підтримати. Не жахайте людей, будьте ще більш коректним, пане Ярославе, бо&nbsp; таких десятки мільярдів цей закон не потребує. Це перше.&nbsp;&nbsp;</p>
<p>Друге. Наша політична сила неодноразово виступала з подібними ініціативами, тому ми цей закон підтримуємо. Що таке "подібні ініціативи"? В цьому залі виступав наш лідер, який говорив: ми за те, щоб скасувати, починаючи від того закону, який називається так звана "медична реформа", яка призвела до того, що в чотирьох&nbsp; областях суцільно закриваються амбулаторії, ФАПи, інші медичні заклади. А попутно закриваються школи, дитячі садки і так дальше. Закрили медичний заклад, закрили школи, і через два роки село вимерло. А як же стратегічна галузь "сільське господарство" без села? Хочу нагадати історію: одним із&nbsp; перших законопроектів і законів, який був внесений до цього залу в роки незалежної України фундаментальний закон, який визначив на багато років наперед соціальну політику на селі, був закон про пріоритетність соціального розвитку села в економіці України. Понад 20 років тому приймався цей закон, коли соціальна сфера на селі була дещо в іншому стані, м'яко кажучи.</p>
<p>Хочу нагадати, що перше скликання Верховної Ради, трохи більше десяти комітетів, тоді вони називалися комісії, із них дві були присвячені селу: одна комісія займалася економікою, а друга соціальним розвитком на селі. З тих пір від Закону "Про пріоритетність соціального&nbsp; розвитку села" "ріжки да&nbsp; ніжки". Тому так&nbsp; соціальна інфраструктура і виглядить.</p>
<p>Сплеск активності, сплеск підтримки був у 2008-2009 роках, коли уряд Юлії Тимошенко спрямував&nbsp; на підтримку села у 8 разів коштів більше, ніж спрямував нинішній уряд. Згадаймо, починаючи від розвитку кооперативного руху на селі, який теж являється невід'ємним елементом соціально-економічного розвитку села.</p>
<p>Хочу ще сказати такі речі. Шановні колеги, звичайно, соціальний розвиток села – це і дороги, це житло, це школи, амбулаторії, лікарні, це об'єкти культури, але не це тільки основне. Основне – це людина. І, звичайно, без лікаря, без учителя, без працівника культури соціальний розвиток неможливий. Така послідовна наша політика, нашого лідера – Юлії Тимошенко, нашої політичної сили. Ми однозначно цей закон будемо підтримувати. Дякую.</p>
<p><b>&nbsp;</b></p>
<p>ГОЛОВУЮЧИЙ. Об'єднання "Свобода", народний депутат Сиротюк.</p>
<p>&nbsp;</p>
<p>12:21:42</p>
<p>СИРОТЮК Ю.М.</p>
<p>Юрій Сиротюк, Всеукраїнське об'єднання "Свобода", Черкащина. Прошу передати слово Руслану Зелику.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:21:51</p>
<p>ЗЕЛИК Р.Б.</p>
<p>Шановне товариство!&nbsp; Руслан Зелик, Всеукраїнське об'єднання "Свобода". Ви знаєте, комуністи дуже м'яко стелять, але українському суспільству, українській нації і українському люду, на селі особливо, дуже твердо спати, бо дуже гарно говорять, але, в принципі, завжди стояли на засадах тих, які знищували українську націю, завжди підтримували владу. І тепер так само з Партією регіонів знищують українську націю.</p>
<p>Шановне товариство, ви знаєте, ми - Всеукраїнське об'єднання "Свобода" виходить з того принципу, що соціальна і національна справедливість повинна бути присутня. І за даний законопроект ми будемо голосувати, бо, дійсно, село вимирає, дійсно, ті люди, молоді спеціалісти, які зараз працюють на селі, потребують соціальних гарантій, гарантій від держави, і житло, і навіть от оті виписки газет чи спеціалізовану літературу, також це дуже потрібно.</p>
<p>Але хочу ще сказати одне, ви знаєте, на стільки лукаво це все звучить з боку Симоненка, на стільки неправдоподібно, що просто серце крається за українську націю.</p>
<p>Товариство, ми будемо голосувати за даний законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція "УДАР", народний депутат Куренной.</p>
<p>&nbsp;</p>
<p>12:23:34</p>
<p>КУРЕННОЙ В.К.</p>
<p>Володимир Куренной. Прошу передати слово Тарасу Кутовому.</p>
<p>&nbsp;</p>
<p>ГОЛОВУЮЧИЙ. Прошу, Тарас Кутовий.</p>
<p>&nbsp;</p>
<p>12:23:45</p>
<p>КУТОВИЙ Т.В.</p>
<p>Тарас Кутовий, Полтавщина. Шановні колеги, ми всі знаємо, на кому завжди трималося село і хто були ключовими авторитетами в цьому селі. І, безперечно, основними людьми серед них&nbsp; були, звичайно, лікарі. Що мене турбує в цьому законопроекті, і в деталях, напевно, що я про це скажу, але виглядає так, що, яке би число ми на нуль не помножили, все рівно вийде нуль. Сьогодні, на жаль, треба думати про фундаментальні речі, які дадуть можливість людям відчути гарантії на селі.</p>
<p>Сьогодні мені здається, що ті пільги, які пропонуються цим законопроектом, вони насправді просто роздратують дуже багато тих людей, яких сьогодні звільняють, яких сьогодні абсолютно звільняють просто з місця, яке залишається працювати, і звільняють в тому числі і з причини того, що самий цей ось заклад закривається.</p>
<p>Нам сьогодні пропонують додатково півзарплати, нам сьогодні пропонують додаткові якісь пільги, які насправді не дадуть поштовху для розвитку галузі і для комфорту людей.</p>
<p>Про що сьогодні говориться? Я зачитаю тільки декілька речей, які насправді, мені здається, повинні збентежити. Ну, перше. Сьогодні пропонується дати пільги на довгострокові кредити для придбання приватного автотранспорту для лікарів на селі. Я так розумію, мова йде про "велісопед" або про мопед, в кращому випадку. Тому що якщо про щось інше, то ми, напевно, що дратуємо цих лікарів.</p>
<p>Йде мова про те, що ми даємо пільгові довгострокові кредити людям на житло. Сьогодні у людей абсолютно немає ніякої впевненості в тому, скільки їхнє село проживе. Я не хочу повторювати цифри, скільки сотень сіл вже сьогодні вимерло. Що ми людям сьогодні пропонуємо: пожити в безлюдді, в селі, яке абсолютно дуже швидко може вимерти?</p>
<p>Тому сьогодні я не хотів би політизувати це питання, але нам сьогодні сказали і нагадали комуністи про те, що давали зерно за собівартістю. То я хочу сказати наступне: зарплати не давали, давали трудодні, а за трудодні видавали зерно. І це зерно люди отримували в таких обсягах, що все це призвело до того, що ці села абсолютно піднімалися, навіть уже в мирні часи, просто бунтом проти того, яким чином їх гноблять. Я вже не говорю про Голодомор в Україні і про всі ці прекрасні речі.</p>
<p>Хочу сказати наступне. Ми, звичайно, підтримаємо цей законопроект. Але для всіх виборців, для всіх громадян України хочу сказати, що доля у нього буде рівно така сама, як у пільг для дітей війни, як і у афганців, як і у чорнобильців, тому що навпроти цього законопроекту, якщо він пройде і стане законом, поставлять таку, знаєте, рисочку – в межах бюджетних видатків, яких не буде.</p>
<p>Тому, ми проголосуємо. Але, знайте, що ключова проблема, це, звичайно, політика уряду і перспектива розвитку держави в цілому. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Семенюк.</p>
<p>&nbsp;</p>
<p>12:27:04</p>
<p>СЕМЕНЮК А.О.</p>
<p>Семенюк Артем Олексійович, 204 виборчий округ, фракція регіонів. Загалом необхідно взяти до уваги, що реалізація запропонованих педагогічним і медичним працівникам, які працюють у сільській місцевості, соціальних гарантій держави потребуватиме суттєвих бюджетних видатків.</p>
<p>Крім того, що до пропозиції проекту слід отримати відповідний експертний висновок Кабінету Міністрів України. Який, згідно з вимогами частини другої статті 27 Бюджетного кодексу України, має містити інформацію щодо повноти та достовірності даних, викладених у фінансово-економічному обґрунтуванні. Впливу законопроекту на показники бюджету, з обов'язковим визначенням вартості вилучення такого впливу, можливостей фінансового забезпечення у відповідному бюджетному періоді, у відповідності з законом, що регулюють бюджетні відносини. Та пропозицію щодо його розгляду.</p>
<p>Фракція регіонів пропонує відправити законопроект на доопрацювання. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція Компартії України, Борита народний депутат.</p>
<p>&nbsp;</p>
<p>12:28:08</p>
<p>БОРИТА О.В.</p>
<p>Прошу передати слово Цибенку Петру Степановичу.</p>
<p>&nbsp;</p>
<p>ГОЛОВУЮЧИЙ. Цибенко Петро Степанович, прошу.</p>
<p>&nbsp;</p>
<p>12:28:19</p>
<p>ЦИБЕНКО П.С.</p>
<p>Дякую. Дякую. Фракція комуністів, Петро Цибенко. Шановні колеги! Шановні громадяни України! Звертаючись до своїх колег, які знаходяться в залі засідань Верховної Ради, я дуже просив би тих, хто давненько не був у селі, побувати там. Тільки не в своїй фазенді або маєтку, а зустрітися з людьми, тими, які попрацювали 30, 40, 50 років на селі, у яких руки порепані від роботи, і послухати їх думку щодо того, в якому стані знаходиться сьогодні село. Воно перетворено в гетто.</p>
<p>То я хочу сьогодні дещо продовжити оту картинку, яку почав малювати Петро Миколайович стосовно сьогоднішньої ситуації на селі. Ну, найперше, я ще раз хочу повторити тут цифру, яка пролунала. За 20 пострадянських років знищено понад 5 тисяч сіл. Вдумайтеся, навіть фашисти такої кількості сіл не знищили до фундаменту. Це перше.</p>
<p>Друге. Йти по селу сьогодні моторошно. Колеги, повірте, справді, моторошно. Клуб закрито, ФАП закрито, школи немає, кожна третя хата заколочена хрест на хрест. Тобто мова йде про те, що сьогодні треба село справді рятувати від тієї навали, яка з нею сталася. І хочу у цьому зв'язку нагадати. Не забуваємо, колеги, що село – колиска України, треба його відроджувати. І кожний сидячий у цьому залі, напевно, знає сентенцію про те, що немає школи –&nbsp; немає села.</p>
<p>Отже, сьогодні треба рятувати, відроджувати село. І один із напрямків порятунку села – це відродження соціальної інфраструктури, відродження центрів культури на селі. І робити це можна головним чином через те, щоб підтримати тих людей, які працюють в цих центрах, які вчать, які лікують, які освідчують людей, які проживають на селі. На превеликий жаль, сьогодні дуже мало молоді на селі, залишилися в основному громадяни похилого віку. І тому треба, ще раз наголошую, відроджувати село.</p>
<p>І користуючись нагодою, хочу звернутися до представників однієї надзвичайно галасливої і активної фракції в залі засідань Верховної Ради. Шановні колеги, я хочу довести до вашого відома, що у складі фракції сьогодні є лікар найвищої класифікації, лікар-психіатр. Кому стає погано, ви звертайтеся, будь ласка, вона надасть допомогу, вона людина толерантна, фахова. Звертайтеся, будь ласка, за допомогою, вона обов'язково допоможе.</p>
<p>Я прошу підтримати законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Є бажаючі ще виступати? Немає?</p>
<p>Для заключного слова прошу, Петро Миколайович. Ну, так… Я ж питаю у вас. Ви ж слухайте, що я питаю. Прошу.</p>
<p>&nbsp;</p>
<p>12:31:35</p>
<p>СИМОНЕНКО П.М.</p>
<p>Шановні колеги, я хотів би декілька ремарок зробити. Перше. Подякувати всім, хто прийняв участь в обговоренні. По-друге, просто проінформувати, що велосипеди ніколи не відносилися до автомобілів. А в законі написано про автомобілі, а не про велосипеди.</p>
<p>По-друге, я хочу допомогти народному депутату Кутовому. Я звертаюсь і хочу вам надати допомогу, виконати ваші передвиборчі обіцянки, а ви давали обіцянки&nbsp; на селі, що ви будете постачати безкоштовний газ. Що вам треба допомогти, щоб ви виконали свої обіцянки? <i>(Оплески) </i></p>
<p>А далі, шановні, я хочу ще раз звернути вашу увагу на наступне. І тут присутні бізнесмени. Звернуть увагу, українське село перестало бути постачальником сировини переробної галузі промисловості України. Далі. Роботи немає. Заробітна плата низька. Мова йде про дітей і здоров'я. цей закон – це закон про долю дітей і здоров'я українських громадян, які живуть на селі.</p>
<p>Не виконується законодавство України. Так чому ж тоді не виконується законодавство України, про яке ви говорите, з точки зору повтору деяких позицій? Давайте тоді, виконуйте. Давайте контролювати, щоб будувалося житло там, надавалися робочі місця, держава фінансувала відповідні категорії громадян і у нас буде все в порядку. Але складається дивна ситуація. Зруйнувати мають можливість, вміють пам'ятники тільки руйнувати. Як тільки будувати – ніхто нічого не може зробити.</p>
<p>Тому, шановні, я ще і ще раз звертаю увагу на те, що цей законопроект – це законопроект, який має відношення до долі українського села. А українське село – це 30 відсотків мінімум валового внутрішнього продукту. Ну, скільки ми будемо говорити про українське село, а українських громадян годуємо яловичиною з Аргентини чи Бразилії. Ну, скільки будемо говорити про українське село, коли українського сала вже немає. Скільки будемо говорити про це?</p>
<p>Треба конкретно допомагати вирішувати проблему - як зацікавити людей, щоб вони залишилися на селі і працювали на селі, особливо молодь. Ось ми і запропонували, комуністи, якраз конкретну&nbsp;програму дій, з точки зору відповідальності держави за підготовку фахових спеціалістів. Я вже не кажу, шановні, тут же присутні теж люди, які добре знають, що на селі відбувається. Коли на село не їде агроном, хто завтра буде працювати? Коли зоотехнік не їде працювати на село, що буде завтра з українським селом? Ну, досі, так скажемо,&nbsp; поки дві-три монокультури, будемо пшеницю сіяти, соняхи, рапс. А далі що? Кормової бази вже практично село не забезпечує&nbsp; і немає кормових культур, які забезпечать українське село. Так що ж ми сьогодні не повинні подумати про майбутнє наше з&nbsp; вами, а не якихось європейців чи ще когось?</p>
<p>Тому фракція Компартії сподівається на ваше свідоме і патріотичне ставлення до українських громадян і України.</p>
<p>&nbsp;</p>
<p>ГОЛОВУЮЧИЙ. Дякую. Володимир Михайлович Литвин, прошу від депутатів. Дамо, дамо репліку. Давайте, хай виступлять, бо ми за репліками уже закони не приймаємо. Прошу.</p>
<p>&nbsp;</p>
<p>12:34:53</p>
<p>ЛИТВИН В.М.</p>
<p>Шановний Володимир Васильович, шановні колеги, я думаю, що депутати, які обрані в мажоритарних округах, особливо в сільських, вони добре знають проблеми села і не треба тут розводити велику агітацію. Бо я згадую, був один такий народний депутат, десь кілограм 150 ваги, він виходив з-за цієї трибуни за… через нього не було видно трибуни, він проголошував сакраментальну фразу: "Що я вам скажу народні депутати, село гине". От ми всі говоримо, що село гине, і разом з тим згадуємо про це село, коли починається виборча кампанія.</p>
<p>Я дуже просив би, Володимир Васильович, щоб депутати мажоритарники мали право висловити свою точку зору. У нас відбулася узурпація політичними силами ситуації в парламенті. Так далі тривати не може. І робити вигляд, що депутат мажоритарник не буде виступати, так не можна. <i>(Оплески) </i>І давайте припинимо цю ганебну практику – заганяти депутата у фракцію. У нього є перед ким відповідати.</p>
<p>А тепер по суті теми. Шановні колеги, та давайте почнемо з іншої проблеми. Зверніть увагу, що сьогодні потрібно на селі, щоб оформити ділянку в оренду – 400 гривень. Це одну ділянку. А якщо орендодавець оформляє декілька ділянок для того, щоб займатися виробництвом, скільки йому потрібно заплатити грошей, за рахунок кого: орендаря чи орендодавця? Не можна добитися на трибуну Верховної Ради. щоб виголосити цю проблему.</p>
<p>Друге. Проблема польових доріг. Сьогодні тим, хто займається сільським господарством вписують акти про те, що вони повинні платити за польові дороги. Рішення до цього часу не прийнято. А ми торохтимо про те, що треба врятувати село. Його треба врахувати, але за рахунок того, щоб створити умови для виробництва.</p>
<p>&nbsp;І друге. Я переконаний, що це рішення треба прийняти, навіть з точки зору моральної підтримки людей. Але треба прийняти рішення, щоб все завести в заробітну плату. Зверніть увагу, раніше на посаду судді не можна було догукатися до юристів. Заробітна плата прекрасна – сьогодні всі хочуть бути суддями. Я думаю, що буде заробітна плата – будуть вирішені всі проблеми.</p>
<p>І ще один момент – про охорону здоров'я. Люди, які писали план реформи охорони здоров'я, гарно знають теорію.&nbsp; В теорії все абсолютно правильно, що там, де буде краще, людина туди піде для того, щоб підтримати своє здоров'я. Але спочатку все позакривали, швидкі допомоги позабирали і кажуть: "20 хвилин доїхати в сільській місцевості". Скажіть, будь ласка, 60 кілометрів не дороги, а напрямку. Доріг в Україні немає! Якщо доїде за 2 години, людина вже пішла в інший світ. Якщо ще не пішла, приїде із медичної екстреної допомоги, брезентові ноші, на них довезе – людини не буде. А ми змагаємося про те, хто влучніше скаже один проти одного&nbsp; і в…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЛИТВИН В.М. … в суботу на мітингах продемонструємо свою позицію. Та не буде&nbsp; Україна розвиватись, якщо в нас не буде у Верховній Раді розуміння, що ми спільно відповідаємо за прийняття рішень. А у нас коли при владі – виступають з державних позицій, владу втратили – згадали про народ.</p>
<p>Я пропоную і прошу, давайте в першому читанні підтримаємо. Хоча я розумію, що голосів немає. Дякую. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні депутати! Шановні депутати, що стосується того, що Володимир Михайлович сказав, за узурпацію фракціями мажоритарщиків.&nbsp;&nbsp;&nbsp;&nbsp;&nbsp;</p>
<p>Дійсно, так. Але Регламент шостого скликання такий він прийняв. Ну, давайте внесемо пропозиції і давайте зміни внесемо&nbsp; до Регламенту, бо тут мажоритарщиків немає, Володимире Михайловичу. Давайте вносити пропозицію.</p>
<p>Включіть мікрофон Володимира Михайловича. Включіть мікрофон!</p>
<p>&nbsp;</p>
<p>12:39:17</p>
<p>ЛИТВИН В.М.</p>
<p>Навіщо були вибори за змішаною системою?</p>
<p>&nbsp;</p>
<p>ГОЛОВУЮЧИЙ.&nbsp; Да! Так давайте внесемо, і я буду…</p>
<p>&nbsp;</p>
<p>12:39:24</p>
<p>ЛИТВИН В.М.</p>
<p>Навіщо? І криком кричали, Володимир Васильович, криком кричали "не приймайте рішення!" Проголосували за ці рішення! <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Я чув, я ж не глухий! Я чую!</p>
<p>Значить, давайте таке. Я ще… Не виступав представник "Свободи" по цьому питанню. Я дам слово представнику "Свободи", дам репліку, і будемо приймати рішення. Прошу об'єднання "Свобода". Мирний, народний депутат.</p>
<p>&nbsp;</p>
<p>12:40:06</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода", Україна.&nbsp; Петро Миколайович, задаю вам просте питання: скажіть, будь ласка, а чи це не той уряд, за який ви голосували (ви голосували!) зараз не виплачує чорнобильцям, афганцям, дітям війни? Чи не ви доклали до цього руку? Перше питання.</p>
<p>Друге питання: а що буде з цим законом, за який ми зараз проголосуємо? Точно так ви ніяково, зашарівшись, відійдете в сторону і скажете "а ми не при чому!"</p>
<p>Але я вам хочу&nbsp; нагадати, що ви "при чому". 22 роки комуністи при владі в Україні. За цей час населення в Україні скоротилося на 7 мільйонів, за цей час була розграбована вся промисловість, за цей час знищено село, за цей час відбулася прихватизація, за цей час ви нічого не зробили&nbsp; для того, щоб зупинити цю вакханалію. І тільки після того, як прийшла "Свобода" в парламент,&nbsp;&nbsp; почалися реальні дієві дії. І я вам хочу нагадати, що ми дозволимо вам провести фінансовий голодомор нізащо. Мало того, я вам хочу нагадати про те, що коли ви розказували про щасливі радянські часи, то дайте відповідь на запитання: а коли паспорти з'явилися на селі, а коли перестали садити за десять колосків, а коли люди змогли поїхати з села вчитися? Будь ласка, не забувайте про це і не ховайтеся від цього. Я вам ще хочу нагадати про ваше голосування по векселям, це просто унікальна ситуація, що ви згодні з тим, що ви будете платити зарплату людям векселями. Ви згодні з тим, що швидка допомога буде працювати за векселя і заправлятися за векселя. Ви згодні з тим, що взагалі ми грошей бачити не будемо, ми перейдемо на купони, ми перейдемо на розрахунки стосами паперів і це вас влаштовує. Тому що ви, я вам нагадаю, дійсно, капіталістична партія України на чолі з Петром Миколайовичем Векселем. Ганьба!</p>
<p>&nbsp;</p>
<p>ГОЛОВУЮЧИЙ. Я прошу, хвилина, Кутовий. Я прошу, хвилина, Кутовий.</p>
<p>&nbsp;</p>
<p>12:42:47</p>
<p>КУТОВИЙ Т.В.</p>
<p>Дякую. Ну, я дякую колегам комуністам, що вони вивчають передвиборчу мою програму. Я&nbsp; хочу трошки уточнити, мова йшла про те, що я – мажоритарник в 151 виборчому округу, в двох районах якого добувається більше 30 відсотків газу України. Є зворотна сторона цього процесу, цей округ сьогодні займає перше місце за раковими захворюваннями в Україні, колись був самий благополучний, насправді. В селах: Сенча – більше тисячі людей, де на городах у людей ставлять вишки сьогодні, немає води в колодцях, вони хворіють, є дуже великі проблеми. І тому в своїй передвиборчій кампанії я говорив про те, що люди, які дуже потерпають від виробництва, видобутку газу, повинні мати якусь пільгову ціну на газ, хоча б собівартість, а не ту ціну, яку нам сьогодні пропонує уряд Азарова. Це перше.</p>
<p>Друге. Ви хотіли допомогти мені, я вас дуже прошу, проголосуйте за той законопроект, який я сьогодні готую, і це&nbsp;буде дуже велика допомога і мені, і тим виборцям, які сьогодні чекають цього від мене і від парламенту України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хвилина, Журавський. І будемо приймати рішення.</p>
<p>&nbsp;</p>
<p>12:43:58</p>
<p>ЖУРАВСЬКИЙ В.С.</p>
<p>Шановні колеги, я би вас усіх закликав приступити до голосування і перейти до дуже важливого закону, щоб ми встигли його розглянути: проект Закону про введення мораторію на ліквідацію та реорганізацію закладів охорони здоров'я. Це по-перше.</p>
<p>По-друге, я хотів би відповісти своєму земляку Литвину. Ніхто нікого не обмежує. Серед позафракційних є активний депутат Олег Ляшко. Є питання – він йде і виступає. Проблем ніяких немає. Ви також можете це саме робити. Якщо є претензії до Регламенту, ніхто не заважає внести поправки до Регламенту і проголосувати. Я не бачу тут ніякої проблеми. Дякую.</p>
<p>&nbsp;</p>
<p>ГОЛОВУЮЧИЙ. Народні депутати, я прошу уваги! Проголосуємо, Володимир Михайлович, я надам вам слово.</p>
<p>Ставлю на голосування – увага! – ставлю на голосування проект Закону (№ 1061) про внесення змін до деяких законів України щодо соціальних гарантій педагогічним, медичним і фармацевтичним працівникам, які працюють в сільській місцевості, для прийняття за основу. Прошу голосувати.</p>
<p>&nbsp;</p>
<p>12:45:39</p>
<p>За-196</p>
<p>Проти – 1. Утримались – 27. Не голосували – 134. Рішення не прийнято.</p>
<p>По фракціях. Партія регіонів – 19, "Батьківщина" – 62,&nbsp; Кличка блок&nbsp; – 32, "Свобода" – 35, Компартія – 31, "Позафракційні" – 17.</p>
<p>Шановні депутати, вношу пропозицію. Є пропозиція комітету: повернути суб'єкту права законодавчої ініціативи на доопрацювання. Тому я вношу пропозицію – проект закону (реєстраційний номер 1061) про внесення змін до деяких законів України щодо соціальних гарантій педагогічним, медичним і фармацевтичним працівникам, які працюють в сільській місцевості повернути суб'єкту права. Прошу голосувати.</p>
<p>&nbsp;</p>
<p>12:47:00</p>
<p>За-298</p>
<p>Проти – 0, утримались – 1, не голосували – 65. Рішення прийнято. По фракціях.&nbsp; Володимир Михайлович, хвилина, прошу.</p>
<p>&nbsp;</p>
<p>12:47:14</p>
<p>ЛИТВИН В.М.</p>
<p>Шановний Володимир Васильович! Шановні колеги! Я звертався до Голови Верховної Ради, і мені милиці в особі народного депутата не потрібні для того, щоб він давав мені роз'яснення. Якщо потрібно, я можу йому провести лікбез, що таке Регламент. Це по-перше.</p>
<p>А по-друге.&nbsp; Майже 30 народних депутатів мажоритарників – позафракційні.&nbsp; Вони повинні мати право на виступ. Внесені відповідні проекти закону про зміни до Регламенту. Я побачу, як ви проголосуєте. Вам хрестик не поставлять, і ви не проголосуєте. Тому не потрібно торохтіти у тих питаннях, з яких ви абсолютно нічого&nbsp; не вирішуєте.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу… я буду надавати слово депутатам-мажоритарникам, і я прошу активніше, щоб я бачив ваші руки, і я обов'язково буду це робити.</p>
<p>Переходимо до проекту Закону про внесення змін до Закону України про державну соціальну допомогу… <i>(Шум у залі)</i></p>
<p>&nbsp;Все, все, є. Я надам. Давайте розглянемо питання дуже важливе.</p>
<p>Вноситься на розгляд проект Закону (№ 2201) про введення мораторію на ліквідацію та реорганізацію закладів охорони здоров'я.</p>
<p>Як будемо розглядати? Прошу проголосувати за скорочену процедуру.</p>
<p>&nbsp;</p>
<p>12:49:04</p>
<p>За-175</p>
<p>Рішення прийнято.</p>
<p>Проти-64, утрималось-3, не голосували-119.</p>
<p>Доповідає автор закону, народний депутат України Ляшко Олег Валерійович. Потім –&nbsp; від комітету. Прошу.</p>
<p>&nbsp;</p>
<p>12:49:20</p>
<p>ЛЯШКО О.В.</p>
<p>Шановний Володимире Васильовичу! Шановні колеги! Шановні українські громадяни! Законопроект за авторством народних депутатів України Івана Куровського і Олега Ляшка про запровадження мораторію на ліквідацію та реорганізацію закладів охорони здоров'я, це є надзвичайно важливе питання.</p>
<p>Кожен з вас, особливо ті з депутатів, хто зустрічається з людьми, знають, що люди щодня задають питання щодо закриття закладів охорони здоров'я. Сьогодні масово по Україні закриваються заклади охорони здоров'я. Внаслідок цього мільйони українських громадян, особливо люди похилого віку, особливо люди, які мешкають в сільській місцевості, позбавляються можливості отримувати належну медичну допомогу.</p>
<p>Сьогодні на кожного з нас дивляться мільйони українських людей, яким немає де лікуватися, яким немає де придбати таблетку, яким немає чим доїхати до райцентру, коли у них в селі закрили лікарню, а райцентр за 50 кілометрів! І до райцентру немає чим доїхати, немає по якій дорозі доїхати! "Швидка" туди не їздить, бо її немає чим заправити. І людина, яка могла б жити, вона помирає! Бо їй вчасно не надають медичну допомогу!</p>
<p>І тому я звертаюся до вас. Я хочу, щоб ви усвідомлювали, що зараз на вас дивляться мільйони людей і жити їм чи померти, залежить від вас, шановні колеги! Вам вирішувати, чи житимуть ці люди, прості українські люди, чи помруть? Дякую за підтримку.</p>
<p>&nbsp;</p>
<p>ГОЛОВУЮЧИЙ. Я прошу від комітету висловити думку комітету. Буде виступати Шипко, народний депутат України.</p>
<p>&nbsp;</p>
<p>12:51:25</p>
<p>ШИПКО А.Ф.</p>
<p>Шановний Володимире Васильовичу, шановні народні депутати, шановні виборці! Комітет Верховної Ради&nbsp; з питань охорони здоров'я на своєму засіданні 3 квітня цього року розглянув законопроект про введення мораторію на ліквідацію та реорганізацію закладів охорони здоров'я (реєстраційний номер 2201). І прийняв рішення підтримати у першому читанні цей законопроект.</p>
<p>Але Ляшко вже зупинився на основних положеннях законопроекту. Тому я хочу лише звернути вашу увагу на те, що зміни у мережі закладів охорони здоров'я, їх об'єднання та реорганізація, зміна штатної чисельності та ліжко-міст у регіонах відбувається постійно. Це пов'язано зі змінами у чисельності населення і у структурі захворюваності.</p>
<p>Наше населення, як і населення усіх країн Європи, все більше старіє, і у структурі патології стає менш гострих і більше хронічних хвороб. Це призводить до зміни структури медичних потреб громадян і вимагає приведення у відповідність з цими потребами наявну у кожному регіонів мережу закладів охорони здоров'я.</p>
<p>У той же час до нас надходить значна кількість скарг громадян, громадських організацій, депутатів різних рівні, пов'язаних з цими змінами. Комітет переконаний у тому, що прийняття органами місцевої влади необґрунтованих та невиважених рішень про закриття закладів охорони здоров'я, суперечить вимогам Конституції, 49 статті Конституції нашої держави.</p>
<p>Хочу також наголосити на тому, що ініційована Президентом&nbsp;&nbsp; України програма економічних реформ також не передбачає прийняття рішень щодо закриття таких закладів. Реформа у цій сфері ні в якому разі не повинна погіршити умови реалізації гарантованих Конституцією України прав громадян на охорону здоров'я та медичну допомогу.</p>
<p>Комітет з питань охорони здоров'я на своєму засіданні прийняв рішення рекомендувати Верховній Раді України прийняти законопроект, запропонований народними депутатами Олегом Ляшком та Іваном Куровським, і в першому читанні…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ШИПКО А.Ф. У першому читанні та за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Є бажаючі виступити? Прошу записатися. Від фракцій прошу записатися. Я прошу, об'єднання "Свобода", Марцінків.</p>
<p>&nbsp;</p>
<p>12:53:56</p>
<p>МАРЦІНКІВ Р.Р.</p>
<p>Прошу, прошу передати Олегу Гелевею.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:54:02</p>
<p>ГЕЛЕВЕЙ О.І.</p>
<p>Олег Гелевей, Всеукраїнське об'єднання "Свобода". До нас як до народних депутатів приходять десятки звернень про закриття лікарень або профільних відділень в них в різних регіонах України. В них страждання людей від жахів так званої медичної реформи. Це є пряме порушення 49 статті Конституції України, де чітко вказано, що існуюча мережа державних і комунальних закладів охорони здоров'я не може бути скороченою.</p>
<p>Тут є два аспекти. Перший – це доля медичних працівників, які подекуди просто викинуті на вулицю або змушені годинами добиратися до нового робочого місця за десятки кілометрів.</p>
<p>І другий аспект – це доля українців, які так само, щоб&nbsp; дістатися лікувального закладу, змушені проїхати 50-80 кілометрів. А якщо врахувати, що сьогодні, щоб отримувати медичну допомогу, потрібна допомога близьких, як людям за 50 кілометрів їздити в одну сторону, а потім в іншу. Це не те що тяжко, а, враховуючи нинішній стан робіт, майже неможливо.</p>
<p>Тому не дивно, що в різних регіонах України створюються громадські організації по боротьбі з так званими покращеннями медичної реформи. І майже кожний день люди виходять на вулиці, щоб відстояти свої конституційні права за отримання доступної медичної допомоги.</p>
<p>Всеукраїнське об'єднання "Свобода" виступає за даний законопроект і вимагає від Партії регіонів: зупиніться або попробуйте на собі всі переваги ваших покращень. Замість того, щоб лікуватися за кордоном або в елітній Феофаніі. Слава Україні!</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Атрошенко, прошу.</p>
<p>&nbsp;</p>
<p>12:55:59</p>
<p>АТРОШЕНКО В.А.</p>
<p>Шановний Володимире Васильовичу,&nbsp; шановні колеги, крім того, що, безумовно, треба підтримати законопроект Ляшка і Куровського. Я хотів закликати всіх до того, щоби взагалі ми повинні переглянути політику уряду стосовно реформи медичної, медичної галузі. І там, де торкається питання людини і якості надання медичних послуг, там не повинна іти мова ні про яку оптимізацію. Я хотів додати до того, що ще додати те, що крім цього треба розглянути також бюджетну політику, відійти від формальних розрахунків заробітних плат і таке інше. Особливо це стосується таких областей як Чернігівська, де дуже велика територія і велика кількість закладів, а мала кількість населення. Дякую.</p>
<p>&nbsp;</p>
<p>ГОЛОВУЮЧИЙ. Я прошу, Компартія України, Скарбовійчук.</p>
<p>&nbsp;</p>
<p>12:57:06</p>
<p>СКАРБОВІЙЧУК Р.В.</p>
<p>Прошу передать слово моей коллеги Спириной Ирине Дмитриевне.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:57:11</p>
<p>СПІРІНА І.Д.</p>
<p>В першу чергу,&nbsp; я хотіла би зауважити таку мету. Ми должны думать о человеке. Мы должны думать о профилактике. То, чего сегодня нет у нас в реформе, она не заложена. Профилактический аспект – это основной аспект, который поддерживает все абсолютно направления медицины.</p>
<p>Второй момент, на который&nbsp; я хочу обратить внимание. Закрытие медицинских учреждений ведет к нарушениям конституционных прав сегодня человека. Конституционные права, которые нарушают в получении должной, нужной и полезной помощи, медицинской помощи.</p>
<p>Сегодняшний законопроект, который предложен Ляшко, я считаю, он своеместен, он нужен. Но в законопроекте написано слово "мониторинг", что такое мониторинг? Это временная мера. А мы должны четко понимать о том, что временная мера – эта растяжимое понятие.</p>
<p>Мы коммунисты говорим о том, что нужно прекратить эту ганебну реформу. И наш законопроект 2661, который сегодня предложен и лежим в комитете, он должен пройти и он соответствует всем нормам сегодня прекращения этой реформы.</p>
<p>А тепер, мені би хотілося… Почуйте мене! Я би прохала шановних депутатів з партії "Свободи" не застосовувати техніку індукованої істерії, пов’язану з порушенням поведінки.</p>
<p>&nbsp;</p>
<p>ГОЛОВУЮЧИЙ. Українською мовою виступають!</p>
<p>&nbsp;</p>
<p>СПІРІНА І.Д. Порушення поведінки – це порушення критики людини. Ще в XVI столітті казали лікарі, коли баран іде і…</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка".</p>
<p>&nbsp;</p>
<p>12:59:21</p>
<p>РОЗЕНКО П.В.</p>
<p>Прошу передати слово тарасу Кутовому.</p>
<p>&nbsp;</p>
<p>ГОЛОВУЮЧИЙ. Прошу, Тарас Кутовий, передайте.</p>
<p>&nbsp;</p>
<p>12:59:28</p>
<p>КУТОВИЙ Т.В.</p>
<p>Дякую. Шановні колеги, декілька аспектів в цьому питанні хотілося б зачепити. Перший, по-перше, пояснити всім, про що йдеться мова і чому цей законопроект важливий. Тому що насправді відбувається маніпуляція між двома речами. Перше – це бюджетне забезпечення закладів охорони здоров'я, в якому, ви всі розумієте, що є розрахункові формули,&nbsp; є нормативи, коефіцієнти, які&nbsp; в тому числі потім множаться на кількість населення в населених пунктах. Та медична сфера, яка сьогодні є в селах, містах, вона вже набагато більша, ніж кількість людей, які в цих селах живуть. Тому, використовуючи медичну реформу як ширму, для того, щоб не виплачувати ці кошти, відповідно накопичувати кошти і ховати фактично від людей нестачу коштів на їхнє здоров'я, приймаються рішення місцевими радами про закриття медичних закладів. Три медичних заклади в Полтаві, пологове відділення в…, вибачте, в Чорнухах, в Червонозаводському в Полтавській області лікарня – тисячі людей вони від цього страждають.</p>
<p>Друге питання, яке за цим стоїть. Ми всі знаємо, що медичні заклади завжди в радянський час знаходилися в центральних частинах міста і так далі. На жаль, за цим в тому числі стоїть питання корупції і зловживань тими ділянками, на яких сьогодні знаходяться ці медичні заклади. Тому треба в терміновому порядку припинити цей процес, розібратися в наслідках медичної реформи, яка сьогодні, спочатку була як пілотна, а потім стала на всю Україну, і тільки після того приймати якісь зважені рішення. Тому фракція "УДАР" буде підтримувати цей законопроект і ми вважаємо, що це повинні всі глуздомислячі депутати зробити також. Дякую.</p>
<p>&nbsp;</p>
<p>ГОЛОВУЮЧИЙ. Дякую, від фракції "Батьківщина" народний депутат Донець.</p>
<p>&nbsp;</p>
<p>13:01:17</p>
<p>ДОНЕЦЬ Т.А.</p>
<p>На превеликий жаль, сьогодні в Україні немає цивілізованої концепції розвитку охорони здоров'я. І ті пілотні&nbsp; регіони, по яким іде так звана реформа, вони лише страждають. Ми не може назвати це реформою, бо це є виключно… вона руйнує все існуюче те, що є у нас в країні,&nbsp; те, що залишилося.</p>
<p>У Верховній Раді вже&nbsp; існує законопроект номер 2424, який був поданий Арсенієм Яценюком, який є більш комплексним.&nbsp; І дуже дивує ситуація чому, поки що цей законопроект не є&nbsp; розглянутий, бо він говорить не лише&nbsp; про мораторій, а й про все ж таки повернення і остановку тої реформа, яка зараз діє на території України.</p>
<p>Дійсно, цей законопроект Ляшка ми маємо підтримати, бо скоро в селах у нас не залишиться жодного&nbsp; ФАПу і&nbsp; жодної лікарні для людей. Але все ж таки я&nbsp; звертаюся до вас як до керівника&nbsp; Верховної Ради з проханням поставити до порядку денного законопроект 2424.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Сергій Міщенко, прошу.</p>
<p>&nbsp;</p>
<p>13:02:23</p>
<p>МІЩЕНКО С.Г.</p>
<p>Дякую. Сергій Міщенко, 98 округ, Київщина. Київщина не є тою областю, яка входить до пілотного проекту. Але, на жаль, губернатор Київської області Присяжнюк захотів бути поперед планети всієї. І ви бачили сюжет по&nbsp; всім каналам центральним про закриття Вороньківської сільської лікарні Бориспільського району, яка обслуговує 10 тисяч сільського&nbsp; населення&nbsp; п’яти населених пунктів. І це треба було запросити центральні канали, вивести&nbsp; на вулиці для пікетування тисячі людей для того, щоб все-таки губернатор відкликав ті&nbsp; рішення, якими закривали сільську лікарню. Так я хочу порадити&nbsp; всім губернаторам, в&nbsp; тому числі і пану&nbsp; Присяжнюку, ви спочатку полікуйтесь не в Феофанії, а в сільських лікарнях, а потім будете дивитись в очі і закривати ці лікарні сільському населенню. Дякую.</p>
<p>&nbsp;</p>
<p>ГОЛОВУЮЧИЙ. Шановні депутати, переходимо до прийняття рішення.&nbsp; &nbsp;Я прошу народних депутатів присісти і спокійно проголосувати.</p>
<p>Ставлю на голосування проект Закону (реєстраційний номер 2201) "Про введення мораторію на ліквідацію та реорганізацію закладів охорони здоров'я" для прийняття за основу.</p>
<p>&nbsp;</p>
<p>13:04:15</p>
<p>За-290</p>
<p>Проти – 0, утрималися – 0, не голосували – 66. Рішення прийнято.</p>
<p>По фракціях. <i>(Шум у залі)</i>&nbsp;</p>
<p>Прошу, Рудьковський, ви піднімаєте руку. Що у вас?</p>
<p>&nbsp;</p>
<p>13:04:35</p>
<p>РУДЬКОВСЬКИЙ М.М.</p>
<p>Шановний головуючий, шановні народні депутати! Розуміючи, що цей закон дуже важливий для України, я пропоную прийняти цей закон у цілому.</p>
<p>Я приведу приклад: на сьогоднішній день в місті Острі, де обслуговується 22 тисячі громадян України, не зрозуміло, з яких причин пробують перепрофілювати і закрити лікарню. В місті, де проживає більше десяти тисяч чоловік, здійснюються якісь незрозумілі речі.</p>
<p>Я звертаюся до народних депутатів проголосувати цей закон в цілому для того, щоб подібних речей не відбувалося. І це не поодинокі приклади. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні депутати, я інформую вас, що висновок Головного науково-експертного управління: відхилити законопроект. Комітет розглянув за основу і доручає комітету внести цю пропозицію. <i>(Шум у залі)</i> Питання розглянуто. <i>(Шум у залі)</i></p>
<p>&nbsp;</p>
<p>ГОЛОСИ ІЗ ЗАЛУ. В цілому, в цілому, в цілому...</p>
<p>&nbsp;</p>
<p>ГОЛОВУЮЧИЙ. Шановні....</p>
<p>Шановні депутати, ви всі, ви всі ж такі, що кажете, давайте діяти по Регламенту. Як є хоть одно заперечення, ми не можемо ставити в цілому. <i>(Шум у залі)</i> Та то ви... я не можу ставити, як є заперечення.</p>
<p>Шановні депутати, в нас 13 годин 6 хвилин. То є яка пропозиція: у нас уже іде, згідно Регламенту, розділ "різне". Є пропозиція: 25 хвилин ще прочитати запити депутатів і 30 хвилин відвести, щоб депутати могли виступити.</p>
<p>Тому давайте ми переходимо до запитів. Я прошу, щоб ми закінчили це питання. Прошу.</p>
<p>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, продовжуємо оголошувати запити.</p>
<p>Едуарда Леонова до Прем'єр-міністра України, Генерального прокурора України, Голови Служби безпеки України, голови Київської міської державної адміністрації щодо злочинного перешкоджання законній діяльності народних депутатів України у приміщенні Українського державного підприємства поштового зв'язку "Укрпошта" 29 січня 2013 року, викликаного злочинною бездіяльністю Київської міської державної адміністрації у забезпеченні громадського порядку та прозорості формування громадської ради при Київській міській державній адміністрації.</p>
<p>Олександра Чорноволенка до Прем'єр-міністра України, міністра інфраструктури України, голови Київської міської державної адміністрації щодо фінансування будівництва та проектування нових станцій та гілок метрополітену у місті Києві з міського та державного бюджетів у 2013 році.</p>
<p>Олександра Чорноволенка до Прем'єр-міністра України, міністра інфраструктури України, голови Київської міської державної адміністрації, голови Київської обласної державної адміністрації щодо фінансування заходів з будівництва окружної дороги та мостових переходів через річку Дніпро навколо міста Києва з Київського міського, Київського обласного та Державного бюджету України у 2013 році.</p>
<p>Ігоря Шкірі до Генерального прокурора України, міністра внутрішніх справ України, голови державної фінансової інспекції України щодо порушення норм діючого законодавства з боку посадових осіб Горлівської міської ради.</p>
<p>Юрія Бублика до Генерального прокурора України щодо товариства з обмеженою відповідальністю "ІК "Полтавабудінвест", який ошукав 76 молодих сімей на 17,5 мільйонів гривень не збудувавши будинку у місті Полтава, бульвар Боровиковського, 11.</p>
<p>Геннадія Зубка до Прем'єр-міністра України щодо пришвидшення процесу розмитнення гуманітарних вантажів та звільнення від сплати коштів за зберігання вантажів на складах митних органів.</p>
<p>Тетяни Бахтеєвої та Андрія Шипка до Генерального прокурора України, міністра охорони здоров'я України, міністра соціальної політики України щодо вчинення відповідних дій посадовими особами, направлених на забезпечення реалізації конституційного права громадян, які постраждали внаслідок Чорнобильської катастрофи, на охорону їх життя і здоров'я.</p>
<p>Ігоря Рибакова до Прем'єр-міністра України щодо недопущення закриття залізничної станції у місті Короп Чернігівської області.</p>
<p>Ігоря Рибакова до Прем'єр-міністра України щодо передачі у державну власність частини автомобільної дороги міжнародного значення протяжністю 4,48 кілометрів у місті Городня Чернігівської області.</p>
<p>Ігоря Мірошниченка та Олександра Мирного до Прем'єр-міністра України стосовно надання інформації про стан виконання Державного бюджету України на 2013 рік в частині здійснення пенсійних та соціальних виплат згідно судових рішень, ухвалених на користь чорнобильців, ветеранів війни, дітей війни та інших соціально-незахищених верств населення, вжиття заходів щодо здійснення відповідних соціальних виплат.</p>
<p>Василя Пазиняка до Прем'єр-міністра України, голови Львівської обласної державної адміністрації щодо перевірки фактів&nbsp;економічної необґрунтованості створення об'єднаної податкової інспекції на базі Державної податкової інспекції Городоцького району Львівської області, вжиття заходів із внесення змін до додатку №1 до Постанови Кабінету Міністрів України від 20 березня 2013 року №229 та вирішення питання про створення об'єднаної державної податкової інспекції Головного управління Міністерства доходів і зборів України на базі Яворівської Державної податкової інспекції Львівської області, що створить оптимальні умови для роботи юридичних та фізичних осіб і позитивно вплине на роботу інспекції.</p>
<p>Ірини Фаріон до Прем'єр-міністра України щодо відзначення 150-річчя з дня народження Бориса Грінченка.</p>
<p>Олега Канівця до Генерального прокурора України стосовно належного розслідування та покарання винних у численних актах вандалізму, вчинених зловмисниками щодо пам'ятників героям національно-визвольних змагань на території Львівської області протягом березня-квітня 2013 року.</p>
<p>Ігоря Швайки до Генерального прокурора України про порушення посадовими особами Харківської міжрайонної прокуратури норм Конституції України та Закону України "Про прокуратуру".</p>
<p>Ігоря Швайки до Генерального прокурора України про порушення посадовими особами Харківської міської ради житлових прав громадян.</p>
<p>Андрія Мохника до Генерального прокурора України щодо вчинення незаконних дій, що містять ознаки кримінального правопорушення, передбаченого статтею 361 Кримінального кодексу України (несанкціоноване втручання в роботу електронно-обчислювальних машин (комп'ютерів), автоматизованих систем, комп'ютерних мереж чи мереж електрозв'язку), та порушення статті 258 (загальні положення про втручання у приватне спілкування), статті 263 (зняття інформації з транспортних телекомунікаційних мереж) Кримінально процесуального кодексу України.</p>
<p>Олега Панькевича до Генерального прокурора України щодо недостатніх заходів реагування, вжитих правоохоронними органами для встановлення осіб, причетних до незаконного будівництва на березі Дніпра.</p>
<p>Валентина Наливайченка до міністра внутрішніх справ України щодо вжиття заходів для припинення жорстокого поводження з тваринами, виготовлення та розповсюдження творів, що пропагують культ насильства і жорстокості.</p>
<p>Юрія Михальчишина до голови Вищої кваліфікаційної комісії суддів України щодо неправомірних дій судді господарського суду Львівської області Наталії Левицької.</p>
<p>Руслана Марцінківа до Прем'єр-міністра України щодо недопущення закриття загальноосвітньої школи І-ІІ ступенів у селі Дібрівне Городнянського району Чернігівської області.</p>
<p>Олега Сиротюка до Прем'єр-міністра України щодо збереження об'єктів археологічної спадщини народу України та унеможливлення реалізації заходів, передбачених "Схемою планування території Кременчуцького району Полтавської області."</p>
<p>Віталія Журавського до Прем'єр-міністра України щодо виділення коштів для капітального ремонту районного будинку культури в місті Малині Житомирської області.</p>
<p>Віктора Развадовського до начальника Державного територіально - галузевого об'єднання "Південно-Західна залізниця" щодо звернення виборців 67 виборчого округу про відновлення зупинки пасажирського поїзда №13/14 "Харків-Ужгород" на станції Печанівка Житомирської області.</p>
<p>Тетяни Слюз до Прем'єр-міністра України, Генерального прокурора України щодо перевірки якості фруктів та овочів.</p>
<p>Тетяни Слюз до Прем'єр-міністра України, Генерального прокурора України щодо перевірки консервних заводів на предмет якості виробництва соків.</p>
<p>Валентина Матвєєва до Прем'єр-міністра України щодо грубого порушення чинного законодавства при відведенні Генеральній прокуратурі України земельної ділянки під забудову в місті Києві по провулку Виноградному, 4 і корупційних дій посадових осіб при перевірці багаторічних звернень громадян, пов'язаних із законністю прийнятих Київською міською радою рішень з цього питання.</p>
<p>Валентина Матвєєва до міністра юстиції України щодо бездіяльності органів Державної виконавчої служби по виконанню судового рішення за позовом сільськогосподарського приватно-орендного підприємства "Золотий колос" Тернопільського району Тернопільської області.</p>
<p>Ігоря Янківа до міністра соціальної політики України щодо необхідності надання роз'яснення про право на призначення виплат по втраті годувальника інваліду дитинства, який працював та працює по сьогодні.</p>
<p>Віктора Развадовського до міністра охорони здоров'я України щодо безкоштовного забезпечення слуховими апаратами мешканців Любарського та Житомирського районів Житомирської області Кучера, Галини Мазуренко та подружжя Мороз.</p>
<p>Степана Кубіва до Першого віце-прем'єр-міністра України щодо необхідності вжиття невідкладних заходів, направлених на виділення додаткових коштів на будівництво житла для військовослужбовців, відправлених у запас або відставку у місті Львові по вулиці Величковського, 64.</p>
<p>Олега Осуховського до Прем'єр-міністра України щодо порушення в Україні прав та свобод інвалідів I групи по зору.</p>
<p>Олега Осуховського до Генерального прокурора України щодо бездіяльності органів прокуратури Рівненської області стосовно захисту інтересів держави та трудового колективу Закритого акціонерного товариства "Рівненський ливарний завод", що вилилось у припинення надходжень до бюджету у вигляді податків, невиплату заробітної плати та звільнення людей.</p>
<p>Петра Симоненка до Генерального прокурора України про неналежне виконання працівниками правоохоронних органів своїх службових обов'язків.</p>
<p>Ігоря Васюника&nbsp; до Генерального прокурора України щодо незаконної приватизації Відкритого акціонерного товариства "Львівський автобусний завод".</p>
<p>Ігоря Шкірі до Голови Верховної Ради України, Прем'єр-міністра України, секретаря Ради національної безпеки і оборони України щодо необхідності проведення перевірки дій посадових осіб Горлівської міської ради.</p>
<p>Миколи Томенка до Прем'єр-міністра України щодо призупинення дій уряду по скороченню кількості посад у вищих навчальних закладах.</p>
<p>Геннадія Москаля до Генерального прокурора України щодо визнання потерпілими вкладників кредитної спілки "Бісер" в місті Чернівці та вжиття інших заходів з приводу повернення втрачених коштів та захисту їх прав.</p>
<p>Павла Кириленка до Прем'єр-міністра України про проведення антиукраїнської пропаганди Державним агентством України з питань кіно.</p>
<p>Валерія Пацкана&nbsp; до голови Київської обласної державної адміністрації щодо правомірності передачі частини земельної ділянки Стайківського родовища глини під будівництво.</p>
<p>Романа Ілика до голови Публічного акціонерного товариства "Укрнафта" щодо подолання екологічних та соціальних наслідків довготривалого видобутку нафти та озокериту на території міста Борислав Львівської області.</p>
<p>Ірини Спіріної&nbsp; до Прем'єр-міністра України щодо будівництва третьої черги об'їзної дороги навколо міста Дніпропетровськ.</p>
<p>Оксани Продан до першого заступника голови Пенсійного фонду України щодо невідповідності листа Пенсійного фонду України від 5 березня 2013 року вимогам Закону України "Про збір та облік єдиного внеску на загальнообов'язкове державне соціальне страхування".</p>
<p>Оксани Продан&nbsp; до Прем'єр-міністра України щодо постанови Кабінету Міністрів України від 4 березня 2013 року № 231 "Деякі питання проведення оцінки для цілей оподаткування та нарахування і сплати інших обов'язкових платежів, які справляються відповідно до законодавства".</p>
<p>Володимира Дудки до міністра охорони здоров'я України щодо перевірки фактів відмови у подальшому лікуванні дітей, хворих на фенілкетонурію.</p>
<p>Рустама Раупова до Генерального прокурора України, міністра внутрішніх справ України, міністра соціальної політики України щодо призначення Валерія Сітайла на посаду заступника директора Виконавчої дирекції Фонду соціального страхування з тимчасової втрати працездатності в місті Києві.</p>
<p>Лідії Котеляк до міністра культури України щодо збереження культурної спадщини Поморянського замку Золочівського району Львівської області.</p>
<p>Лідії Котеляк до Прем'єр-міністра України, міністра освіти і науки України стосовно недотримання виконання вимог законодавства щодо організації безпечного, регулярного і безоплатного перевезення учнів, дітей та педагогічних працівників дошкільних і загальноосвітніх навчальних закладів у сільській місцевості до місця навчання, роботи і додому.</p>
<p>Володимира Пехова до Прем'єр-міністра України щодо ситуації, яка склалася на підприємствах текстильної та легкої промисловості Житомирської області та України в цілому.</p>
<p>Олександра Сича до Прем'єр-міністра України про стан виконання Угоди щодо регіонального розвитку Івано-Франківської області, укладеної між Кабінетом Міністрів України та Івано-Франківською обласною радою.</p>
<p>Володимира Купчака до Генерального прокурора України щодо здійснення перевірки законності відкриття кримінальної справи проти директора Дубовецької загальноосвітньої школи І-ІІІ ступеня Василя Ковальчука.</p>
<p>Тараса Кутового до Прем'єр-міністра України щодо фінансування спортивного комплексу у місті Гребінка Полтавської області.</p>
<p>Тараса Кутового до Прем'єр-міністра України щодо необхідності вжиття невідкладних заходів, направлених на виконання розпорядження Кабінету Міністрів України від 11 вересня 2007 року № 735 стосовно передачі у державну власність ділянки проїзної частини автомобільної дороги Т-17-05, яка проходить по вулицях міста Гадяч Полтавської області.</p>
<p>Олега Махніцького до Генерального прокурора України, міністра екології та природних ресурсів України, Голови Державного агентства земельних ресурсів України щодо перевірки відомостей, викладених у колективному зверненні мешканців міста Львова, стосовно ситуації, що склалася навколо парку Снопківський, внаслідок протиправних дій посадових осіб Львівської міської ради.</p>
<p>Михайла Головка до Прем'єр-міністра України щодо фінансування ремонту автомобільної дороги Щаснівка - Медин у Підволочинському районі Тернопільської області.</p>
<p>Степана Кубіва до Генерального прокурора України щодо розслідування причин фіктивного банкрутства кредитної спілки "Меотида" та захисту майнових прав її членів.</p>
<p>Василя Гладія до Прем'єр-міністра України щодо проведення необхідних заходів з відкриття митного переходу через українсько-румунський кордон на території Івано-Франківської області.</p>
<p>Групи народних депутатів (Деревляного, Апостола, Бойка) до Прем'єр-міністра України щодо вжиття невідкладних заходів для забезпечення реконструкції існуючих та будівництва нових очисних споруд у містах і селищах Тернопільської області.</p>
<p>Євгена Мельника до Прем'єр-міністра України, міністра екології та природних ресурсів України щодо порушення екологічних та санітарних норм при захороненні відходів та падежу птиці Публічним акціонерним товариством "Володимир-Волинська птахофабрика".</p>
<p>Євгена Мельника до Прем'єр-міністра України, міністра екології та природних ресурсів України щодо загрози екологічного забруднення навколишнього природного середовища та атмосферного повітря внаслідок діяльності Товариства з обмеженою відповідальністю "Кроноспан УА".</p>
<p>Леонтія Мартинюка та Ірини Фаріон до Генерального прокурора України щодо перевірки діяльності Товариства з обмеженою відповідальністю "Новий світ", що знаходиться за адресою: місто Донецьк, вулиця Батищева, 2-А.</p>
<p>Миколи Рудьковського до начальника Головного управління Міністерства внутрішніх справ України в місті Києві стосовно ненадання відповіді на депутатське звернення по матеріалах справи щодо неправомірних дій відносно Олексія Реви.</p>
<p>Олександра Бригинця до Генерального прокурора України стосовно невжиття правоохоронними органами України заходів щодо притягнення до кримінальної відповідальності осіб, які допустили руйнування пам'ятки національного значення "Київська фортеця" та незаконне відчуження її території.</p>
<p>Сергія Кузьменка до Прем'єр-міністра України щодо розгляду питання стосовно передбачення у Державному бюджеті України на 2014 рік збільшення державної соціальної підтримки дітям війни, відповідно до Закону України "Про соціальний захист дітей війни".</p>
<p>Андрія Тягнибока до Прем'єр-міністра України щодо вжиття невідкладних заходів реагування, спрямованих на усунення недоліків у діяльності Державної екологічної інспекції України в частині організації роботи громадських інспекторів з охорони довкілля з повноваженнями по території України.</p>
<p>Ірини Геращенко та Марії Матіос до міністра освіти і науки України, міністра культури України щодо недопущення закриття книгарні "Освіта" у місті Ніжин.</p>
<p>Ігоря Алексєєва до Прем'єр-міністра України про невиконання розпорядження Кабінету Міністрів щодо передачі майнових комплексів військових містечок у місті Хмельницькому.</p>
<p>Олександра Турчинова до Генерального прокурора України, міністра внутрішніх справ України про ігнорування протягом 5-ти років органами прокуратури України та Міністерства внутрішніх справ України неодноразових звернень громадянина США Баттлея Девіна Лоренса щодо скоєння проти нього злочину на території України.</p>
<p>Володимира Шульги до Генерального прокурора України щодо порушення виборчих прав, невиконання рішень судів та незаконного використання бюджетних коштів.</p>
<p>Ольги Борити до Прем'єр-міністра України стосовно відновлення права мешканців міста Хмельницький на отримання послуг у сфері житлово-комунального господарства.</p>
<p>Руслана Сольвара до Прем'єр-міністра України щодо фактів незадовільного виконання Постанови Кабінету Міністрів України № 886 від 26 вересня 2012 року "Про комісії з визначення даних про заробітну плату працівників за роботу в зоні відчуження в 1986-1990 роках".</p>
<p>Ярослава Федорчука до Голови Верховної Ради України, Генерального прокурора України, Міністра юстиції України щодо неналежного виконання державними органами, відповідальними за здійснення виборчого процесу, своїх повноважень, визначених законом, стосовно обрання народних депутатів України VII скликання Верховної Ради України.</p>
<p>Анатолія Вітіва до Генерального прокурора України щодо порушення прав підприємців Завокзального ринку міста Луцька.</p>
<p>Юрія Вознюка до Прем'єр-міністра України щодо забезпечення житлових прав мешканців гуртожитку № 3-А по вулиці Дундича у місті Рівному, на який поширюється дія Закону України "Про забезпечення реалізації житлових прав мешканців гуртожитку", що встановлено рішеннями судів.</p>
<p>Святослава Ханенка до Прем'єр-міністра України щодо питань невиконання розпорядження Прем'єр-міністра України стосовно утворення міжвідомчої робочої групи з питань оснащення медичним обладнанням, проектування, будівництва та реконструкції Національної дитячої спеціалізованої лікарні "Охматдит" та лікарні Донецького обласного клінічного територіально-медичного об'єднання.</p>
<p>Григорія Сміюха до Генерального прокурора України, Голови Служби безпеки України стосовно перевірки фактів злочинного переслідування громадянина Костянтина Більцана кримінальними елементами та їх корупційних зв'язків з деякими представниками правоохоронних органів Дніпропетровської області.</p>
<p>Андрія Павловського до Прем'єр-міністра України, міністра регіонального розвитку, будівництва та житлово-комунального господарства України, голови Київської міської державної адміністрації щодо визнання аварійним технічного стану житлового будинку № 6/6 по вулиці Бубнова в місті Києві, невідповідності жилих приміщень цього дому санітарно-технічним нормам та захисту житлових прав його мешканців.</p>
<p>Святослава Ханенка до міністра охорони здоров'я України, голови Київської міської державної адміністрації щодо закриття відділу виробництва препаратів крові Київського міського центру крові.</p>
<p>Віктора Чумака до Генерального прокурора України щодо прокурорського реагування на незаконні дії міського голови міста Українка Київської області щодо перевищення владних повноважень та зазіхання на право власності Товариства з обмеженою відповідальністю "Українка".</p>
<p>Сергія Капліна до Генерального прокурора України щодо необхідності вжиття заходів з притягнення до відповідальності осіб, винних у незаконному припиненні гарячого водопостачання до будинків у місті Полтава.</p>
<p>Олега Кулініча до Кабінету Міністрів України щодо безкоштовного отримання автомобіля інвалідом Великої Вітчизняної війни 1 групи Василем Федоренком.</p>
<p>Андрія Шипка до віце-прем'єр-міністра України Юрія Бойка щодо вжиття заходів з недопущення зупинки роботи одного з найбільших підприємств металургійного комплексу України Нікопольського заводу феросплавів, що призведе до звільнення працівників, суттєво погіршить матеріальне становище тисячі сімей міста Нікополь та негативно вплине на економічні показники держави.</p>
<p>Ігоря Алексєєва до Прем'єр-міністра України щодо необхідності вжиття заходів, направлених на перевірку питання законності не проведення та відміни тендерів на утилізацію та зупинки роботи підприємств "Зірка" та "Імпульс".</p>
<p>Ярослава Федорчука до голови Вищої кваліфікаційної комісії суддів України, голови Вищої ради юстиції щодо порушення суддею Печерського районного суду міста Києва Родіоном Кірєєвим присяги судді, принципів об'єктивності, безсторонності, неупередженості правосуддя шляхом винесення 5 серпня 2011 року постанови про зміну запобіжного заходу Юлії Тимошенко з підписки про невиїзд на взяття під варту.</p>
<p>Ігоря Кривецького до Генерального прокурора України, міністра внутрішніх справ України, Голови Служби безпеки України щодо звернення від тимчасово повіреного у справах посольства Лівії в Україні про утримання на території України вантажу, транспортування якого проводилось з Йорданії до Лівії.</p>
<p>Олександра Мирного до Прем'єр-міністра України щодо вирішення питання про збільшення субвенцій з Державного бюджету України для проведення ремонту доріг в місті Ізяслав Хмельницької області, які перебувають у вкрай критичному стані, що може призвести до блокування транзитного руху транспорту.</p>
<p>Олександра Мирного до Прем'єр-міністра України, голови правління Національної акціонерної компанії "Нафтогаз України" щодо вирішення питання з відновлення газопостачання та роботи котелень міста Хмельницького з метою забезпечення гарячою водою лікарні, дитячих садків, школи та житлових будинків міста.</p>
<p>Олега Тягнибока до Генерального прокурора України щодо вчинення незаконних дій, що містять ознаки кримінального правопорушення, передбаченого частиною 1 статті 358 Кримінального кодексу України (підроблення документів, печаток, штампів та бланків, збут чи використання підроблених документів, печаток, штампів).</p>
<p>Олега Тягнибока до міністра охорони здоров'я України щодо необхідності вжиття заходів, спрямованих на дотримання статті 49 Конституції України щодо забезпечення безоплатної медичної допомоги жителям Дворічанського району Харківської області та збереження районного пологового будинку.</p>
<p>Миколи Джиги до Генерального прокурора України стосовно перевірки фактів порушення конституційних прав мешканців гуртожитку у місті Шаргород Вінницької області власниками товариства з обмеженою відповідальністю "Шаргородрайагробуд", що призводить до позбавлення проживаючих у ньому сімей єдиного наявного у їх володінні житла.</p>
<p>Юрія Крука до Генерального прокурора України, міністра регіонального розвитку, будівництва та житлово-комунального господарства України, голови Державної санітарно-епідеміологічної служби України щодо захисту інтересів громадян України, що проживають на перетині вулиці Генуезької і Гагарінського плато міста Одеси.</p>
<p>Юрія Сиротюка до Генерального прокурора України щодо неналежного розслідування справи за фактом розпалювання міжнаціональної ворожнечі, що стався під час проведення 6 квітня 2013 року мітингу демократичних сил "Черкащина: Настав час діяти", прокуратурою міста Черкаси, прокуратурою Черкаської області та управлінням Міністерства внутрішніх справ України в Черкаській області, зокрема, Соснівським районним відділом управління Міністерства внутрішніх справ України в Черкаській області.</p>
<p>Ольги Михайленко до Прем'єр-міністра України щодо виділення коштів на завершення будівництва очисних споруд в селі Роздольне Каховського району Херсонської області.</p>
<p>Віталія Журавського до Прем'єр-міністра України щодо виділення коштів для капітального ремонту автомобільної дороги Троковичі – Некраші та вулиці Леніна в селищі міського типу Черняхів Житомирської області.</p>
<p>Миколи Томенка до Генерального прокурора України про правомірність залучення працівників бюджетних організацій до участі у мітингах, що організовуються владою.</p>
<p>Михайла Блавацького до Генерального прокурора України щодо порушень Закону України "Про рекламу".</p>
<p>Ірини Сех до міністра інфраструктури України щодо капітального ремонту автомобільної дороги Броди – Радехів – Червоноград.</p>
<p>Андрія Мохника до Генерального прокурора України стосовно перевірки законності дій Вінницької міської ради та Вінницького міського голови Володимира Гройсмана щодо встановлення пам'ятника Тарасу Шевченку в місті Вінниця.</p>
<p>Олега Ляшка до Прем'єр-міністра України, Генерального прокурора України про припинення незаконного відчуження земель та знищення лісу в зоні Південного берегу Автономної Республіки Крим.</p>
<p>Шановні народні депутати, розгляд запитів ми завершили. <i>(Шум у залі)</i></p>
<p>&nbsp;Оголошується година питань для "різного". Чуть-чуть менше у нас залишилося, 28 хвилин. Прошу народних депутатів записатися на виступи з "різного".</p>
<p>Присяжнюк народний депутат, фракція Компартії України.</p>
<p>&nbsp;</p>
<p>13:32:50</p>
<p>ПРИСЯЖНЮК О.А.</p>
<p>Прошу передати слово колезі Гончарову Сергію.</p>
<p>&nbsp;</p>
<p>13:33:06</p>
<p>ГОНЧАРОВ С.В.</p>
<p>Шановні колеги, сьогодні однією з найболючих проблем для населення є тарифи на комунальні послуги. За роки незалежності жодного разу не сформували реального енергетичного балансу держави. І це при тому, що для населення неодноразово підвищували ціни і стверджували, що все рівно працюють в збиток.</p>
<p>Розрахунки, які здійснила Національна академія наук, підтверджують позицію Компартії про те, що тарифи наразі є достатніми для покриття витрат на їх виготовлення. Розрахунки за спожиті енергоресурси та комунальні послуги перевищують вартість фактично поставлених послуг більш ніж у два рази.</p>
<p>Замість того, щоб навести вже порядок в галузі, затримати приватизацію підприємств ЖКГ і ТЕК і розгорнути активну боротьбу з масовими крадіжками, провести модернізацію структури, влада і надалі хоче залізти в кишеню простих громадян, про що свідчить законопроект 2948 від 29.04: щодо оплати 50 копійок за кожний квадратний метр, а це додаткові 50-100 гривень. А українці продовжують жити в розвалених "хрущовках", але оплачують по європейським тарифам, маючи отнюдь не європейські зарплати, та й ще заборгованість, яка складає сьогодні більше 1 мільярда гривень. А заборгованість населення за послуги ЖКГ на сьогоднішній день становить 14 мільярдів.</p>
<p>Кабінету Міністрів, його структурам необхідно запровадити чіткий механізм для того, щоб реально прослідувати, скільки яких ресурсів використано по факту, а не надумано в якомусь кабінеті. Контролювати від початку процеси виработки чи поставки до кінцевих розрахунків за спожите населенням чи підприємством. Лише за такого випадку буде досягнуто справедливих цін у сфері енергетики та ЖКГ та створюватимуться нові сучасні виробництва, динамічно розвиватимуться регіони за рахунок заощаджених коштів. Відповідно збільшиться кількість робочих місць та рівень заробітної плати.</p>
<p>Компартії України послідовно відстоює інтереси громадян в рамках програми: "Контроль – порядок – справедливість". І буде це робити і надалі. Так, комуністи Луганщини добилися повернення до комунальної власності "Луганськводи". Комуністи Красноперекопська – перерахунку за послуги теплозабезпечення. Такі приклади не поодинокі.</p>
<p>Тому фракція Компартії України вважає, що впровадження запропонованої Національною академією наук України системи моніторингу стане вагомим аргументом для перегляду діючих тарифів у бік зниження, і у першу чергу для найбільш незахищених груп споживачів – для населення. І Компартія буде це контролювати. Спасибі.</p>
<p>&nbsp;</p>
<p>ГОЛОВУЮЧИЙ. Народний депутат Бригинець, фракція "Батьківщина".</p>
<p>&nbsp;</p>
<p>13:35:58</p>
<p>БРИГИНЕЦЬ О.М.</p>
<p>Олександр Бригинець, фракція "Батьківщина", Оболонь. Прошу передати слово&nbsp; оболонцю Миколі Томенко.</p>
<p>&nbsp;</p>
<p>ГОЛОВУЮЧИЙ. Микола Томенко.</p>
<p>&nbsp;</p>
<p>13:36:15</p>
<p>ТОМЕНКО М.В.</p>
<p>Шановні колеги! Сьогодні був&nbsp; спеціальний день, дуже багато у Верховній Раді говорилося про долю українського села, і я був приємно вражений, як представники&nbsp; тих фракцій, які протягом останнього періоду переконливо&nbsp; доводили, що кращого життя, аніж&nbsp; з Януковичем, Азаровим немає, радикально виступили проти злочинної політики Президента і уряду.</p>
<p>Я би їм радив не надривати серце, душу і не кричати на цій трибуні, а, коли прийде Президент або Прем’єр-міністр, не в цьому пієтеті аплодувати, а покричати разом з нами, що ганьба владі за знищення українського села. Бо як приходить уряд,&nbsp; то всі кидаються і руки цілують. А як треба виступити про свій округ, то розповідають як вони люблять українських селян. Треба українських селян любити на зустрічах із відповідними рішеннями, коли ми тут голосуємо.</p>
<p>Друга теза. Якщо ви так любите українських бюджетників, то відкличте сьогодні СБУ, міліцію, прокуратуру… райадміністрація, яка сьогодні замучила людей… Мені дзвінки з Черкаської області, Київської області, Житомирської області, Житомирської області. Сьогодні не просто зганяють як худобу бюджетників на так звані антифашистські мітинги, сьогодні СБУшники ходять по списках вразливих соціально-небезпечних елементів вчителів, лікарів і кажуть: "Дивіться, якщо ви&nbsp; поїдете на акцію опозиції, то вважайте, що або з вами там буде біда, або як повернетеся, буде біда". Що такого тиску, друзі, ну хіба що в сталінські часи може було, коли були репресії.</p>
<p>Третя теза. Я хотів би до колег по парламенту із партії влади звернутися. Я не знаю які технологи – російські чи американські – підказали вам цю ідею, що треба країну поділити на фашистів і антифашистів.</p>
<p>Ну, ця ідея погано для країни закінчиться. Якщо до президентської виборчої кампанії ви в засобах масової інформації будете ділити всіх українців на дві категорії, ви так розділите, як написано в планах шовіністів, щоб розділити Україну.</p>
<p>Бо Україну треба об'єднувати, а не ділити на фашистів і антифашистів. Я розумію, що на наступних президентських виборах немає шансів Януковичу перемогти. Тільки залякати людей неіснуючим фашизмом і сказати, що він є носій антифашистської позиції. Але ціна перемоги Януковича буде ціною розколу країни.</p>
<p>Тому ми як опозиція звертаємо увагу влади і будемо робити все, щоб не допустити розколу країни. І запрошуємо наших колег, киян і гостей міста прийти 18 травня на Європейську площу і разом з опозицією – "Батьківщиною", "Свободою", "УДАРом" довести, що ми, українці, здатні керувати у власній державі! Здатні зробити велику державу і здатні будувати Україну, якою будемо гордитися!</p>
<p>&nbsp;</p>
<p>ГОЛОВУЮЧИЙ. Народний депутат Дзарданов, фракція Компартії України, і народний депутат Буховець, фракція Компартії України, передають своє слово Ользі Бориті. 6 хвилин, будь ласка.</p>
<p>&nbsp;</p>
<p>13:39:31</p>
<p>БОРИТА О.В.</p>
<p>Шановний Ігоре Григоровичу! Шановні колеги! Шановні громадяни України! Сьогодні я хочу привернути увагу на антинародну політику влади у сфері житлово-комунального господарства. У місті Хмельницькому склалася неприпустима ситуація щодо забезпечення населення гарячим теплопостачанням.</p>
<p>29 квітня 2013 року комунальним підприємством "Хмельницьктеплокомуненерго" та "Південно-західні мережі" отримано повідомлення від ПАТ "ХмельницькГаз" про те, що газопостачання підприємств в травні 2013 року буде здійснюватися виключно з метою забезпечення гарячим водопостачанням об'єктів соціальної інфраструктури.</p>
<p>Щоб було зрозуміло. Власником контрольного пакету акцій компанії "ХмельницькГаз" є ПАТ "ГазТЕК". Це один з найбільших приватних власників українських облгазів, які в ЗМІ пов'язують з українським бізнесменом Дмитром Фірташем.</p>
<p>Комунальні підприємства міста Хмельницького заборгували компанії 54 мільйони тисяч гривень. У той же час з державного бюджету не відшкодовано різницю у тарифах – 56 мільйонів гривень. Не відшкодовано пільги і субсидії – 7 мільйонів гривень. Заборгованість установ, що фінансуються із Державного бюджету за опалення, складає 5 мільйонів гривень.</p>
<p>З 13 травня 2013 року у місті Хмельницькому припинено централізоване гаряче водопостачання житлового фонду на невизначений термін. 74 тисячі абонентів опинилися без гарячої води. Потрібно зазначити, що перебої з гарячим водопостачанням у місті Хмельницькому відбувається вже не вперше.</p>
<p>Таким чином внаслідок невідшкодування з державного бюджету різницю у тарифах, пільг та субсидій, які повністю перекривають суму боргу, тисячі добросовісних споживачів не отримують послуги, за які вони сплатили. Аналогічна ситуація склалася і в Полтаві.</p>
<p>Незрозуміла логіка: чому через борги держави без води залишаються звичайні українці. Відключати воду в такому випадку потрібно на Банковій і на Грушевського, де і сидять чиновники. А якщо в бюджеті країни немає грошей на компенсацію тарифів, пільг, субсидій, а їх немає, то потрібно їх звільнити звідти за професійну непридатність.</p>
<p>Буржуазні політики, змінюючи один одного у влади, так і не принесли користі країні. Відповідно пора їх звільняти. Така ситуація стала можлива внаслідок антинародної політики капіталістичної влади. Під приводом пошуку нібито ефективного власника розпродається та розкрадається все, навіть те, що є основою життєзабезпечення. Держава спродує обленерго, облгази, а приватні власники лише підвищують тарифи заради прибутків. Як наслідок, маємо ситуацію, коли люди, які справно сплачують за комунальні послуги, ці послуги не отримують.</p>
<p>Такого не могло бути за радянських часів, адже сама держава там виступала справді ефективним власником, яка забезпечувала громадян надійним функціонуванням житлово-комунальної сфери.</p>
<p>Це просто дика ситуація, коли колишній державний облгаз за борги держави відключає своїх споживачів, які йому платять за газ. Житлово-комунальне господарство - соціальна сфера, в якій про одержання прибутку і мови не може бути.</p>
<p>Необхідно вигнати з неї всіх корумпованих чинуш і бізнесменів. Якщо олігархів, що сидять на газовій трубі, це не влаштовує, то хай повертають її державі і не знущаються над українцями. В Україні необхідно здійснити націоналізацію нафтогазових родовищ, а також енергогенеруючих та енергорозподільчих підприємств. Крім того, в умовах і без того великих комунальних боргів не зрозуміла логіка влади, яка має намір підвищити під диктовку Міжнародного валютного фонду тарифи. Вони і так нечувано великі. Люди насилу їх сплачують.</p>
<p>Нинішня політика влади щодо житлово-комунального господарства деструктивна. Мережі житлово-комунального господарства гниють і ржавіють. Слово "модернізація" чиновникам і комунальним бізнесменам не знайоме. Більше того, влада хоче перекласти ремонт ЖКГ на українських громадян.</p>
<p>Сьогодні необхідно направити на житлово-комунальні потреби дешевий вітчизняний газ, який зараз працює лише на місцевих олігархів. Якщо все це зробити, то і гроші на модернізацію з'являться, і тарифи потрібно буде не підвищувати, а знижувати до обґрунтованих. Дякую за увагу, шановні.</p>
<p>&nbsp;</p>
<p>ГОЛОВУЮЧИЙ. Народний депутат Шипко, фракція Партії регіонів. Підготуватися, Шкварилюк, фракція "Батьківщина".</p>
<p>&nbsp;</p>
<p>13:45:13</p>
<p>ШИПКО А.Ф.</p>
<p>Андрій Шипко, 35 виборчий округ, Дніпропетровська область, місто Нікополь, Орджонікідзе, Нікопольський район. Шановні колеги, шановні виборці, до мене звертаються мої виборці, мешканці&nbsp;міста Нікополь працездатні, ініціативні, здорові. Вони зараз знаходяться без роботи у вимушених відпустках, - а це близько 2 тисяч людей. Вони працівники публічного акціонерного товариства "Нікопольський завод феросплавів". Люди бояться, якщо підприємство взагалі зупиниться, то роботу втратять всі, -&nbsp; а це близько 6 тисяч 300 робітників. Більше того, без засобів до існування залишаться їхні сім'ї, - а це, вдумайтесь, майже 24 тисячі людей.</p>
<p>Якщо говорити про економіку, то через зупинку підприємства припиниться надходження до державних бюджетів різних рівнів у розмірі близько 245 мільйонів гривень на рік. Впадуть обсяги електроенергії, що закуповуються заводом на 3 тисячі 800 мільйонів кіловат на годину в рік. Зупиниться збут вугільної продукції на виробництво електроенергії по країні майже на 2,2 мільйона тонн на рік.</p>
<p>Зважаючи на ситуацію, яка склалася, я пропоную поширити дію Постанови Кабінету Міністрів України (№919) (від 1.10.2012 року) на "Нікопольський завод феросплавів". Оскільки частка спожитої&nbsp; електроенергії в собівартості продукції заводу перевищила рівень 30 відсотків і склала за січень-березень цього року близько 34 відсотків. А фактичний рівень споживання значно перевищує 60 мільйонів кіловат на годину, що цілком відповідає всім необхідним критеріям енергоємких підприємств визначених у згаданій постанові.</p>
<p>Якщо цей крок буде зроблено, "Нікопольський завод феросплавів" може відновити обсяги свого виробництва до рівня 80 тисяч тонн на&nbsp; місяць. А це означає, що будуть збережені робочі місця, рівень зарплати з перспективою її росту відповідно до обсягів виробництва. З економічної точки зору це забезпечить те, що у повному обсязі сплачуватимуться відрахування до бюджетів усіх рівнів.</p>
<p>Від імені своїх виборців я хочу наголосити, що "Нікопольський завод феросплавів"&nbsp; - це містоутворююче&nbsp; підприємства. Завдяки його роботі, ми можемо забезпечити функціонування різних об'єктів соціальної інфраструктури як заводу, так і міста. Можна відверто сказати, що за рахунок надходжень до місцевого бюджету від роботи підприємства в Нікополі працює дитячі садочки, школи, лікарні.</p>
<p>Тому ще раз наголошую, 24 тисячі людей можуть залишитися без засобів до існування, а Місто Нікополь без частини місцевого бюджету. Треба діяти вже зараз, аби не допустити ускладнення ситуації.&nbsp;</p>
<p>Прошу вважати моє звернення депутатським запитом до віце-прем'єра України Бойка Юрія Анатолійовича. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Присядьте, будь ласка. Шкварилюк, фракція "Батьківщина". Відсутній.</p>
<p>&nbsp;</p>
<p>13:48:11</p>
<p>ШКВАРИЛЮК В.В.</p>
<p>Володимир Шкварилюк, фракція "Батьківщина".&nbsp; Прошу передати слово Дмитру Шлемку.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>13:48:26</p>
<p>ШЛЕМКО Д.В.</p>
<p>Дмитро Шлемко, фракція "Батьківщина". Шановні співвітчизники, 28 березня у місті Івано-Франківську відбулася акція "Вставай Україно!". Біля 20 тисяч галичан, що вийшли на мітинг, підтримали голів трьох опозиційних сил у Верховній Раді України, всеукраїнських об'єднань "Батьківщина", "Свобода" та "УДАР Віталія Кличка", щодо оголошення імпічменту Президента Януковича, звільнення з-за грат, несправедливо засудженої, Тимошенко Юлії Володимирівни та катастрофічного стану в соціально-економічній сфері України.</p>
<p>Прикарпатці виявили готовність взяти участь в акції "Вставай Україно!" у столиці держави місті Києві 18 травня. Однак, ніхто не міг передбачити, що страх перед масовим мирним заходом затьмарить розум нинішній владі. На боротьбу з партійним активом демократичних опозиційних партій кинули, прикормлені державним бюджетом, правоохоронні органи.</p>
<p>Щось подібне творилося в 2004 році напередодні Помаранчевої&nbsp; революції, однак те, що витворяють вони сьогодні не має аналогів. Кожному перевізнику, індивідуальному водію автобуса чи мікроавтобуса Івано-франківської, Тернопільської, Львівської та інших областей під різним приводом заборонено покидати область. На всі рейсові автобуси з Івано-Франківщини до столиці на 18 травня не було жодного квиточка. А сьогодні їх водіїв повідомили, що автобуси заповнені на 100 відсотків пасажирами. І думаєте куди, до Києва? Ні, до міста Тернополя, а далі можете вже не їхати. Пасажирські поїзди "Івано-Франківськ – Київ", а їх аж 2, відправляються порожніми, бо заборонено продавати на 18 травня квитки. Яка економіка? Яка конвенція? Головне – виконати волю вождя, свого київського начальства, яке веліло: "У столицю не пущать".</p>
<p>&nbsp;В той же час, на альтернативний мітинг в цей же день, що буде проводити Партія регіонів, насильно звезуть бюджетників, проплачених хлопчиків, їм створять для автоперевезення "зелений коридор". Блюзнірство не має меж,&nbsp; але є точка народного терпіння, яка має межу, вона вже закіпає.</p>
<p>Народні депутати України від&nbsp; Івано-Франківщини, які представляють у парламенті Всеукраїнське об'єднання "Батьківщину", "Свободу" та "УДАР", звернулися з депутатським зверненням до начальника управління МВС України&nbsp; Івано-Франківської області Сала Олега Михайловича, начальника управління Служби безпеки області Кміта Андрія Федоровича та прокурора області Каліфіцького Олександра Анатолійовича, а Тернопільщини –&nbsp; до керівників правоохоронних органів своєї області щодо персональної відповідальності за надані ними команди перешкоджати бажаючим взяти участь у мирному зібранні "Вставай, Україно!" 18 травня 2013 року, початок якого&nbsp; заплановано на 12 годину на Європейській площі.</p>
<p>Нагадаю авторитарному режиму один із законів:&nbsp; чим більший тиск – тим сильніший опір. Пам'ятайте про це завтра.</p>
<p>&nbsp;</p>
<p>ГОЛОВУЮЧИЙ. Народний депутат Симоненко, фракція Компартії України, передає слово народному депутату Михайленко, фракція Компартії України. Підготуватися Гайдаш, фракція Партії регіонів.</p>
<p>&nbsp;</p>
<p>13:51:37</p>
<p>МИХАЙЛЕНКО О.Д.</p>
<p>Ольга Михайленко, фракція Комуністичної партії України. Шановний Ігоре Григоровичу! Шановні колеги! Виборці! Висвітлюю проблему, яка болить мешканцям 12-ти населених пунктів Херсонщини, зокрема: Кучерявоволодимирівка, Червона&nbsp; Поляна Чаплинського; Радгоспне Скадовського; Пролетарка, Великі Копані, Раденськ, Костогризове, Добросілля Цюрупинського; Бургунка, Зміївка Бериславського; Новомиколаївка, Новопетрівка Високопільського району.</p>
<p>Влада заставила людей два роки тому, бо це було потрібно для перемоги на місцевих виборах оформити кредити через обласний фонд&nbsp; підтримки індивідуальних забудовників на селі "Власний дім" та вкласти в газифікацію своїх осель прокладку газових мереж по селу, а дехто вклав і в частину газової мережі до села. Люди вже більше двох років сплачують відсотки за користування кредитами, дві зими пережили в холоді, а газу не мають, бо&nbsp; держава не виконала своїх зобов’язань&nbsp; щодо&nbsp; фінансування&nbsp; будівництва підвідних газопроводів до сіл.</p>
<p>Голова Херсонської облдержадміністрації Костяк, голова правління "Нафтогаз Україна" Бакулін, урядовці&nbsp; на неодноразові депутатські звернення надають просто формальні відповіді. Населення названих пунктів Херсонщини доведено до відчаю, обурене обманом, готове до радикальних дій та вимагає вирішення цієї проблеми.</p>
<p>І взагалі, відсоток газифікації населених пунктів Херсонщини&nbsp;&nbsp;&nbsp; надзвичайно низький. Не профінансовано державою будівництво міжселищних підвідних газомереж високого тиску у Каховському району, підвідний газопровід високого&nbsp; тиску&nbsp; до села Біла Криниця Великоолександрівсього району, підвідний газопровід до Нововоронцовки.</p>
<p>Прошу цей виступ вважати черговим депутатським зверненням до урядовців та врешті-решт уряду надати людям відповідь щодо конкретної дати початку фінансування робіт по завершенню будівництва підвідних газомереж населених пунктів Херсонщини.</p>
<p>Генеральному прокурору розібратися з цим шахрайством, а Президенту України дати оцінку безвідповідальному керівництву Херсонської області. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, присаджуйтеся.</p>
<p>Фракція Партії регіонів, Гайдош. Підготуватися фракції "Свобода" Мартинюк.</p>
<p>&nbsp;</p>
<p>13:54:15</p>
<p>ГАЙДОШ І.Ф.</p>
<p>Іштван Гайдош, фракція Партії регіонів. Шановний головуючий, шановні народні депутати, шановні слухачі! Вчора з обуренням прочитав новину про те, що депутат-свободівець Львівської обласної ради Остап Стахів закликав допомогти закарпатській стороні зруйнувати пам'ятник угорців на Вірецькому перевалі.</p>
<p>Для мене не зрозуміло, яким уявляють політики "Свободи" шлях України до Європи, за який на словах так палко виступають. <i>(Шум у залі)</i> Адже якщо виходити з їхніх дій, їхніх слів, закликів, то по бокам цього шляху мали б стояти підпалені, знищені пам'ятники та залякані, принижені представники національних меншин, що мешкають у нашій державі.</p>
<p><i>(Шум у залі)</i></p>
<p>Шановні присутні, у всіх народів є свої святі місця. Для угорців – це Верецький перевал, котрий більше тисячі років тому відкрив перед ними шлях до віднайдення своєї Батьківщини, тому нехай їдуть туди туристи, нехай вивчають історію, нехай знайомляться, товаришують з нашими громадянами. Врешті-решт, нехай тратять в нас свої гроші, піднімаючи економіку України.</p>
<p>А на завершення ще одна думка, той пам'ятник символізує ворота між сходом та заходом, ворота, через які символічно і Україна має подолати шлях до Європейського Союзу і тому ніхто немає права зачинити ці ворота, адже заради майбутніх поколінь ми зобов'язані подолати цей шлях, майбутніх поколінь українців, угорців, росіян, румунів, інших національностей, що живуть на території України. Дякую за увагу.</p>
<p>&nbsp;</p>
<p>ГОЛОВУЮЧИЙ. Присідайте, будь ласка.</p>
<p>Фракція Об'єднання "Свобода", Мартинюк.&nbsp; Підготуватися Байсаров, фракція Партії регіонів.</p>
<p>&nbsp;</p>
<p>13:56:49</p>
<p>МАРТИНЮК Л.С.</p>
<p>Шановна президія, шановні депутати, шановний український народе!&nbsp; В українського народу у&nbsp; власності залишилося тільки два стратегічних національних багатства – це земля та газотранспортна система. Але зараз режим Януковича свої злодійські щупальця простягає і до цих стратегічних національних багатств.</p>
<p>Всеукраїнське об'єднання "Свобода" запитує Азарова: яка мотивація була для того, щоб вносити в Верховну Раду законопроект про зміни до деяких законодавчих актів України з метою реформування "Нафтогазу України"? Особливе здивування викликає зміни&nbsp; до частини першої статті 11 цього закону, які надають право передавати корпоративні права держави будь-яким господарюючим об'єктам, також зміни до частини дев'ятої цієї ж статті, які надають право Кабінету Міністрів відсуджувати державну власність підприємств, які не підлягають приватизації.</p>
<p>Ми хочемо нагадати, що газотранспортна система є національним багатством українського народу, а спроба вкрасти національне багатство українського народу є злочином. Зрештою непродумана або, навпаки, продумана злочинна політика уряду щодо передачі облгазів у приватні руки, в руки олігархів, які жодної копійки не вклали у розбудову систем постачання та транспортування газу, дала свої результати. Прикладом цього є ситуація у місті Хмельницькому, в якому, не дивлячись на те, що хмельничани заплатили 110 відсотків за послуги "Хмельницькгазу", було відключено газопостачання на всі котельні міста Хмельницького.</p>
<p>Ми вимагаємо від уряду негайно вирішити питання про відновлення газопостачання котелень міста Хмельницького, для того щоб хмельничани не страждали від того, що, заплативши за послуги, їх не отримують.</p>
<p>Наступна ситуація: з землею. Ще немає закону про продаж землі, але чиновники Партії регіонів, зокрема голова Красилівської районної адміністрації і голова Красилівської районної організації Партії регіонів Арсенюк Петро Іванович, користуючись своє безкарністю, вже другий рік дерибанить землю на території Красилівського району. Тисячі гектарів землі він своїми розпорядженнями передає фірмам, які є близькими до нього, зокрема "Житниці Поділля", якою керує його брат Арсенюк Олександр Іванович.</p>
<p>З 30 квітня на 1 травня у селі Кульчинки було здійснено взагалі акт вандалізму. Уночі технікою "Житниці Поділля" було розорано 80 гектарів пасовищ на підставі того, що голова адміністрації Арсенюк передав своїм розпорядженням цю землю своєму братові. В селі Кульчинки є більше 350 голів молочного стада.</p>
<p>У нас уряд заявляє про те, що має бути розвиток тваринництва. Який може бути розвиток тваринництва, коли представники Партії регіонів забирають у людей останні клаптики землі? Не дивлячись на всі звернення до Генеральної прокуратури, до Президента, до Прем'єр-міністра, дотепер Красилівським районом продовжує керувати людина, яка разом, користуючись своїм сімейним становищем, своїми братами, дери банить землю.</p>
<p>Ми вимагаємо відставки Арсенюка з посади голови райдержадміністрації, вимагаємо припинити земельну вакханалію на території Красилівського…</p>
<p>&nbsp;</p>
<p>ГОЛОВУЮЧИЙ.&nbsp; Байсаров, фракція Партії регіонів, народний депутат.</p>
<p>&nbsp;</p>
<p>14:00:44</p>
<p>БАЙСАРОВ Л.В.</p>
<p>Байсаров, 50 виборчий округ.&nbsp; Шановні колеги-депутати! Шановні виборці! Є&nbsp; такий вислів: "Щоб керувати державою, потрібно менше говорити і більше слухати". На жаль, досить часто в Україні через полеміку і політичні суперечки поза увагою залишаються&nbsp; реальні проблеми реальних людей. І особисто прикро, коли це відбувається з людьми похилого віку, які потребують соціального захисту найбільше.</p>
<p>&nbsp;Під час особливих прийомів громадян чую, як багато нарікань на відсутність громадського транспорту в сільській місцевості. У світлі реформ медичної системи ця проблема набуває особистої соціальної гостроти. Зокрема надзвичайно гостро це питання стоїть у Добропіллі і Добропільському районі. В цьому районі проживає багато людей похилого віку і дістатися до центру для них – справжня проблема. І мова йде не лише про&nbsp; незручності, з якими доводиться стикатися людям&nbsp; похилого віку: дорога до райцентру коштує майже 30 гривень. Зрозуміло, що з такими розцінками зайва поїздка до&nbsp; Пенсійного фонду чи лікарні не кожному по-кишені. Здавалось би, в еру цифрового телебачення, бездротового Інтернету, різноманітних гайджетів проблема транспортного сполучення має бути вичерпана. І для мешканців мегаполісів із налагодженою системою руху громадського транспорту це насправді так. Однак до парламенту нас, народних депутатів, обирали не співчувати, а розв'язувати проблеми.&nbsp;</p>
<p>У лютому поточного року в 50-му окрузі стартувала програма "Соціальний автобус". Територією&nbsp; селищ&nbsp; Добропільського району курсує автобус, який безкоштовно доставляє осіб похилого віку, багатодітних і соціально-незахищених громадян до таких соціальних об'єктів, як&nbsp; лікарня, Пенсійний&nbsp; фонд, управління праці та соціального захисту тощо.&nbsp; Вчинити інакше неможливо із поваги до своїх виборців і усвідомлення відповідальності перед ними.</p>
<p>Я розумію, що реалізація конкретної програми в конкретному районі не є вирішенням проблеми. Це лише тимчасове усунення болючого симптому. Очевидно, для розв'язання проблеми недостатньо забезпечення громадським транспортом і налагодження транспортного зв'язку в сільській місцевості.</p>
<p>Це потрібно робити системно, оскільки йдеться не лише про реалізацію соціальних гарантій, які бере на себе держава. Це питання якості життя людей. Побудова нової моделі суспільства. Зокрема потреба ефективних підходів до розбудови принципово нової системи інфраструктури в сільській місцевості. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні народні депутати! Час для виступів в "Різному" вичерпаний.</p>
<p>Дозвольте вам нагадати, що чергове пленарне засідання відбудеться у вівторок, 21 травня о 10 годині. Ранкове засідання Верховної Ради України&nbsp; оголошую закритим.</p>
<p>&nbsp;</p>
<p>&nbsp;</p>

