Стенограма пленарного засідання
18 жовтня 2017
&nbsp;
<p align=center>ЗАСІДАННЯ ДЕВ'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>18 жовтня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:02:06</p>
<p>ГОЛОВУЮЧИЙ. Доброго ранку! Я прошу заходити в зал і приготуватись до реєстрації.</p>
<p>Будь ласка, займайте робочі місця і приготуйтесь до реєстрації. Можемо проводити реєстрацію? Прошу народних депутатів України зареєструватись.</p>
<p>&nbsp;</p>
<p>10:03:41</p>
<p>В залі зареєстровано&nbsp;307 народних депутатів.</p>
<p>Ранкове пленарне засідання Верховної Ради України оголошую відкритим.</p>
<p>Сьогодні день народження нашого колеги Романа Сергійовича Романюка. Привітаємо нашого колегу. <i>(Оплески)</i></p>
<p>І перед тим, як перейти до питання порядку денного, колеги, я хочу зробити повідомлення і хочу, щоб мене всі уважно послухали. Вчора відбулися неприйнятні речі у Верховній Раді України.</p>
<p>Я вважаю неприйнятним перешкоджання роботі Погоджувальної ради і Верховної Ради України. І, колеги, так само я вважаю неприйнятним напад на народних депутатів України, на працівників Верховної Ради&nbsp; України, які вчора виходили з приміщення парламенту. У найважчі часи, будучи на Майдані, ми оберігали Верховну Раду як найвищий представницький орган держави, розуміючи, що це є майданчик, де завжди у всі кризи парламент проходив. І я хочу нагадати, тут є багато хлопців з "Самооборони Майдану", як ми стояли біля входу, щоб забезпечити роботу Верховної Ради&nbsp; України, щоб не дозволити нападу на народних депутатів України.</p>
<p>І я хочу сказати, я зараз просто вимагаю в організаторів заходів, щоб був забезпечений вільний захід і вихід з Верховної Ради&nbsp; і народних депутатів, і працівників. Я хочу сказати, Верховна Рада України – це не тільки стіни, це в першу чергу народні депутати. І я хотів би, колеги, щоб тут була у всіх спільна і солідарна позиція. Верховна Рада України не може і не має бути заблокована.</p>
<p>Я скажу вам, в мене сьогодні о третій годині зустріч з Президентом Мальти. Як має заїхати Президент Мальти у Верховну Раду України? Я вимагаю, щоб був розблокований заїзд, щоб були розблоковані всіх входи і виходи у Верховну Раду України.</p>
<p>Окрім того, я хочу наголосити, колеги, за таких умов нам буде надзвичайно складно у четвер зібрати достатню кількість депутатів для голосування і за медичну реформу і за недоторканність. Ми маємо свій порядок денний Верховної Ради&nbsp; України. Але кожен народний депутат має знати, що він може прийти на своє робоче місце і проголосувати згідно свого серці і згідно свого переконання. І ми повинні забезпечити кожному народному депутату таку можливість. Інакше ми поставимо під ризик наш порядок денний.</p>
<p>Я дуже вірю і, більше того, я переконаний, що всі в цьому залі розуміють важливість і відповідальність і роботи Верховної Ради України, і тих питань, які стоять на порядку денному. І медичної реформи, і питання про зняття недоторканності. Я переконаний, ми усі маємо достатньо відповідальності, щоб сьогодні продемонструвати і суспільству, і переконати наших і прихильників, і противників, що Верховна Рада України має працювати повноцінно, ефективно і дієво. Я сподіваюсь, що усі в цьому залі займають однакову зі мною позицію і я впевнений, ми ще раз продемонструємо здатність Верховної Ради виходити з будь-яких труднощів і з будь-яких проблем, які стоять перед нами. Дякую.</p>
<p>Отже, колеги, зараз згідно Регламенту ми маємо 30 хвилин для виступів народних депутатів з внесенням пропозицій, заяв і повідомлень. Нагадую, це є виступи від народних депутатів, а не від фракцій. І тому для всіх, хто хоче виступити, я прошу приготуватись до запису. І прошу провести запис на виступи.</p>
<p>"Народний фронт", Гаврилюк передає слово для виступу Максиму Бурбаку. Будь ласка, Максим Бурбак.</p>
<p>&nbsp;</p>
<p>10:08:46</p>
<p>БУРБАК М.Ю.</p>
<p>Шановні колеги, фракція "Народний фронт" категорично засуджує провокації, насильства проти правоохоронців, які відбулися вчора в урядовому кварталі. Протестувальники отримали можливість мирно мітингувати під стінами парламенту. Ніхто розганяти це мирне зібрання не буде, як і подаватися на різні провокації. І вчора я вітаю те, що виступив голова Національної поліції, сказав, що буде підтримувати правопорядок мирної акції. Але "Народний фронт" не дозволить дестабілізувати цим роботу парламенту, ми не дамо посіяти хаос в Україні&nbsp; під час війни на сході. Мільйони українців чекають на реформу медицини і вони мають право на оновлену галузь та гідне медичне обслуговування. Країна очікує прийняття Закону про визнання збройної агресії Росії і окупації на Донбасі. Об'єднані територіальні громади по всій Україні, педагоги, лікарі, пенсіонери очікують, що парламент вчасно прийме бюджет на 2018 рік і цим забезпечить їм підвищену пенсію, виконання фінансування вже прийнятої освітньої пенсійної реформи. Армія потребує озброєнь, а військові – матеріального і соціального забезпечення. Країна очікує від парламенту стабільної роботи. Чого хочуть організатори провокацій? Які цілі вони переслідують? Дуже банальні – за будь-яку ціну дорватися до влади, ввести парламент в штучну політичну кризу, зіткнути людей з правоохоронцями і спровокувати бійки. Ми цього не дозволимо, ми не дозволимо провокаторам та гастролерам різних мастей провокувати нацгвардійців, бити парламентарів та працівників Верховної Ради. Демократія в Україні – це не хаос і не свавілля. Три довгих роки країна протистоїть військовій російській агресії і в цей час проводить такі важливі реформи, які 25 років не наважувались проводити. Змінюють те, що роками ніхто не робив, і цим економіку країни у прірву направляв. Три роки в цьому парламенті "російські консерви" намагаються всіляко зашкодити розвитку країни, придумуючи чергову брехню про злочинну владу, щоб дестабілізувати і ослабити&nbsp; державу. У вас немає жодного конструктиву, ви прагнете безладу, для вас чим гірше, тим краще, час і люди все розсудять.</p>
<p>Вчора ми досягли консенсусу в тому, що порядок парламенту на четвер стоять питання щодо голосування за законопроект про зняття депутатської недоторканності. Починаємо розглядати законопроекти щодо відкритих списків на чергових виборах. Все це парламент буде розглядати завтра відповідно до процедури, до чинного законодавства і до Конституції України.</p>
<p>І я хочу ще раз сказати, що на чергових виборах, я підкреслюю, на чергових, час і люди розсудять, хто робив і, хто стояв за правдою, а хто сіяв безлад в Україні. Слава Україні!</p>
<p>&nbsp;</p>
<p>ГОЛОВУЮЧИЙ. Лаврик передає слово для виступу Роману Семенусі.</p>
<p>Будь ласка, пане Роман.</p>
<p>&nbsp;</p>
<p>10:11:49</p>
<p>СЕМЕНУХА Р.С.</p>
<p>Шановні колеги! Шановний пане Голово! Семенуха Роман, фракція "Об'єднання&nbsp; "Самопоміч".</p>
<p>Шановні колеги, не вводьте в оману людей, люди на вулиці не вимагають зміни влади, люди вимагають всього-на-всього владу виконати свої обіцянки, власне кажучи, через що люди&nbsp; обрали нас всіх сюди</p>
<p>Державний бюджет України як основний документ економічного і соціального розвитку на 2018 рік. Вже при першому аналізі дохідної частини щонайменш видається непрофесійним пропозиції щодо формування дохідної частини. Чого варто лише 22 мільярди гривень заплановані від приватизації, оскільки всі попередні роки уряд планував і пропонував 17 мільярдів гривень, але виконання було на рівні лише декількох сот мільйонів гривень. Разом з тим, уряд і далі продовжує будувати поліцейську державу, суттєво збільшуючи видатки на Міністерство внутрішніх справ, на Нацгвардію, на Генпрокуратуру, що власне ми і бачимо під стінами парламенту.</p>
<p>Але за рахунок чого це відбудеться,&nbsp; шановні колеги? Це відбувається за рахунок тотального пограбування місцевих громад, міст і селищ. Вдумайтеся в цифри – 32 мільярди гривень – саме стільки з кишень&nbsp; місцевих бюджетів планує витягнути центральна влада за рахунок збільшення фінансування силового апарату. Бюджетна децентралізація одна з справжніх, небагатьох реформ, яку здійснив парламент наприкінці 2014 року. Фактично селища, міста за ці роки хоч трохи ожили, в багатьох містах почали відбудовуватися дороги, чого не робилося роками, дитячі садочки, школи&nbsp; та таке інше. Що ж пропонує нам уряд в наступному бюджеті? Оплату пільг на житлово-комунальні послуги відповідним категоріям громадян перекласти на місцеві бюджети, компенсацію перевізникам пільгового проїзду окремих категорій громадян, покриття заборгованості населення за послуги ЖКГ за попередні роки, дофінансування освітньої та медичної субвенцій, покриття заборгованості по заробітній платі медичним працівникам і працівникам освіти, фактично на плечі громад перекладається утримання закладів охорони здоров'я та освіти.</p>
<p>Я наведу, шановні колеги, українці, громадяни, щоби&nbsp; ви почули, що таке в цифрах. За попередніми розрахунками внаслідок цього згортання фінансової децентралізації Харків втратить близько півтора мільярда гривень, Запоріжжя більше мільярда гривень, місто Дніпро мільярд і 300 мільйонів гривень, Львів близько 700 мільйонів гривень, Біла Церква близько 400 мільйонів гривень.&nbsp;</p>
<p>Шановні колеги, це остаточне пограбування громад. Я вам скажу більше, фактичне поступове рефінансування, тобто повернення фінансів до центру – це узурпація влади. "Самопоміч" вимагає уряд припинити грабувати громади. Ми переконані, що в силах громади є сила держави. Тому фінансова децентралізація має бути продовжена, а повноваження відповідні передані на місця лише з урахуванням відповідної податкової бази. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Німченко передає слово для виступу Ігорю Шурмі. Будь ласка.</p>
<p>&nbsp;</p>
<p>10:15:00</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Шановні колеги, сьогодні, як завжди, буде переповнений зал і сьогодні проявляється сутність всіх реформаторів. Оці реформатори, де там пусто, це вони за медичну реформу, це та реформа, яка вирішує долю людей в Україні. Вона не вирішує долю багатьох з нас, у яких є гроші на платні послуги, вона буде "ставити на коліна" медичних працівників, яких ця реформа приведе до скорочення, вона "поставить на коліна" медичні заклади, які потрібно буде закривати. І тут на сьогоднішній день, подивіться, скільки в залі сидить тих, хто ратує за медичну реформу.</p>
<p>Що головне в тій медичній реформі? Я прошу тільки всіх припинити балачки про реформу, мова йде про законопроект, який є вихолощений на 80 відсотків від своєї сутності, яку пропонувало Міністерство охорони здоров'я. Там навіть назву поміняли, там не пишеться ні про що, що вносилося в першому читанні. Згадайте собі, як голосували за цей закон в першому читанні, реформа – це по дві хвилини "за", по дві хвилини "проти" плюс фальшування і винесення їх на друге читання. Що залишилося на друге читання, питання номер один? Створення Національної служби здоров'я, який в одноосібне управлення буде передано розподіл 120 мільярдів гривень. Це багато чи мало? Це є ніщо, а ніщо по тій причині, що в цьому законопроекті написано, що для реалізації потрібно 5 відсотків внутрішнього валового продукту.</p>
<p>І ті ж самі люди подають законопроект бюджету, де є 3,5 відсотки. Грошей не буде. Чи є випадкове таке прагнення коаліції і влади до цього створення "порулить" грошами, порозпреділяти і пороздавати до тих хто приїде? Це проблема нас усіх, знаєте чому? Ви всі опираєтеся на чудову першу цивілізовану Конституцію Пилипа Орлика, так ви відкрийте десяту частину, що він писав 450 років тому "народ потерпає від здирництва, пригнічення владо-хабарників, ненаситності, для свого збагачення вони йдуть у владу". 450 років пройшло і ті самі хабарники сидять у владі, вони винили минулий режим для того, щоб зробити цей режим взагалі ідеальний, бо так як сьогодні йде зловживання, такого зловживання ніколи не було. Якщо ми хочемо зміни в реформи, то це потрібно для того, щоб Президент сказав, або я забезпечую виконання цієї статті грошима, або я вношу зміни в 49 статтю Конституції. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Бойко, передає слово для виступу Папієву. Будь ласка.</p>
<p>&nbsp;</p>
<p>10:18:17</p>
<p>ПАПІЄВ М.М.</p>
<p>Дякую. Шановні народні депутати України! Шановні громадяни України! Ви бачите, що сьогодні у Верховній Раді України практично відсутні народні депутати України в той час, коли розглядаються такі важливі законопроекти як такий, який зараз в розгляді – це антинародна, антиконституційна медична, так звана, реформа України.</p>
<p>Я хочу привернути увагу наших громадян України до попередньої, так званої реформи – це реформа по загальнообов'язковому державному пенсійному страхуванню. Що ми маємо зараз в ній? Зараз звертаються до нас громадяни України і минулого тижня на зустрічах з громадянами України зверталися до мене ті пенсіонери, які отримали замість обіцяних 700 гривень, те, що обіцяв уряд, отримали по 40, по 50, по 120 гривень. І, зараз я хотів би привернути увагу уряду, ще до однієї дуже важливої проблеми – це проблема, яка закладена у нас в проекті державного бюджету України, який&nbsp; внесено до&nbsp; Верховної Ради України. Я прошу нагадати вам, що у нас Законом про державний бюджет України встановлюються розміри прожиткового мінімуму, в тому числі розмір прожиткового мінімуму для непрацездатних осіб є показником для мінімальної пенсії для громадян України. Так от зараз ми маємо скільки? 1 тисяча&nbsp; 373 гривні – це прожитковий мінімум для непрацездатних осіб. І заходимо на сайт Міністерства соціальної політки, яке до 20 числа кожного місяця оприлюднює фактичний розмір прожиткового мінімуму, який має бути мінімальною пенсією в Україні. Подивіться: за серпень-місяць на сайті Міністерства&nbsp; соціальної політики показник складає 2 тисячі 495 гривень.&nbsp;</p>
<p>Шановний уряде України! Ви що місяця недоплачуєте, а фактично обкрадаєте пенсіонерів України на 1 тисячу 250&nbsp; гривень. Тому фракція "Опозиційного блоку" зараз внесла до Верховної Ради України два законопроекти, які стосуються того, щоб в разі, якщо фактичний розмір прожиткового мінімуму, яке оприлюднюю Міністерство соціальної політики протягом трьох попередніх місяців буде на 5 відсотків вище, ніж той&nbsp; показник, який закладено в бюджеті, примусити уряд протягом 20 днів після цього відкоригувати цей показник з тим, щоб фактично не обманювали громадян України.</p>
<p>У нас&nbsp; сьогодні 12 мільйонів 300 тисяч пенсіонерів України тільки із-за того, що уряд антиконституційно, злочинно занижує розмір прожиткового мінімуму у нас кожний&nbsp; пенсіонер щомісяця недоотримує 1 тисячу 250 гривень. Цю ситуацію треба&nbsp; врегулювати.</p>
<p>Ми також подали законопроект, який встановлює фактичні розміри прожиткового мінімуму ті, які&nbsp; відповідають цінам і споживчому кошику…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ПАПІЄВ М.М. … і внести зміни до проекту державного бюджету України. Ми будемо вимагати це від уряду.</p>
<p>"Опозиційний блок" закликає свідомих народних депутатів України в разі, якщо&nbsp; уряд&nbsp; цього не буде робити, блокувати трибуну Верховної Ради України і примушувати уряд України&nbsp; жити за Конституцією України. Ми не дамо обкрадати українських пенсіонерів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Вілкул Олександр, будь ласка.</p>
<p>&nbsp;</p>
<p>10:22:06</p>
<p>ВІЛКУЛ О.Ю.</p>
<p>Шановний народе України, шановні народні депутати! Нам пообіцяли, всій країні пообіцяли, що завтра будуть виставлені на голосування два надважливіших для майбутнього держави питання. Питання, які можуть бути початком нової політичної моделі, кращої політичної моделі, ніж є зараз.</p>
<p>Перше – це зняття депутатської недоторканності. Я нагадую всім народним депутатам, всім, хто нас зараз дивиться, що ні ті, хто зараз сидить в Президії, ні ті депутати, які сьогодні знаходяться при владі, ніколи не голосували за зняття депутатської недоторканності, коли були в опозиції: ні за президента Кучми, ні за Януковича, ні навіть за президента Ющенка – ніколи! І чіплялись за цю депутатську недоторканність ногами, когтями, зубами – чіплялись, як могли.</p>
<p>Так от, не зважаючи на те, що сьогодні в опозиції знаходимося ми, і проти нас фальсифікують справи, нас незаконно прослуховують, нам тероризують родини, ми прийняли рішення задля зміни політичної моделі, задля майбутнього України завтра проголосувати зняття недоторканності з народних депутатів у першому читанні.</p>
<p>Але! Але, шановні колеги, я хочу сказати наступне: до того, як це питання буде винесено до залу на голосування у другому читанні, ми наполягаємо, щоб у зал були винесені Закони про зняття остаточної недоторканності з суддів, на зняття недоторканності з Президента, Закон про імпічмент Президента, Закон про слідчі комісії, реально слідчі комісії для того, щоб у нас взагалі не було недоторканних у державі. І тоді ми проголосуємо за це у другому читанні.</p>
<p>Друге питання – Закон про пропорційну систему з відкритими списками. Ми за цю систему. Ця систем більш захищена від фальсифікацій, ця система більш чесна і тут буде значно важче владі провести маніпуляції на наступних виборах. Але зараз в парламенті є 5 законів, 5 законів, які внесли різні фракції, в тому числі ми, з різними моделями цієї пропорційної системи з відкритими списками.</p>
<p>Тому я пропоную всім, хто називає себе опозицією в цьому парламенті, зробити компромісний варіант і знайти голоси. Тому що очевидно, що кожен буде голосувати за свій варіант. У нас ще є час, ми будемо максимально конструктивними. І давайте зробимо компромісний варіант і завтра знайдемо на нього голоси.</p>
<p>Дякую. Завтра дуже буде, правда, важливий день. І від нашого розуму буде залежати майбутня краща політична модель України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тимошенко Юрій Володимирович передає слово Михайлу Бондарю, будь ласка.</p>
<p>&nbsp;</p>
<p>10:25:20</p>
<p>БОНДАР М.Л.</p>
<p>Шановні колеги, Михайло Бондар, 119 виборчий округ, голова підкомітету вугільної промисловості.</p>
<p>12 числа в міністерстві відбулася конкурсна комісія по вибору генерального директора в ДП "Львіввугілля". Як голова підкомітету був присутній під час презентації всіх депутатів, які були представлені там, 5 чоловік, і відповідно робив свою оцінку, в тому числі бачення кожного з кандидатів.</p>
<p>Я хочу нагадати, що уряд проголосував в урядовому, на урядовому комітеті про створення національної вугільної компанії, де, якою ліквідується ДП. І кожна шахта буде окремим юридичним підрозділом, тобто як таких генеральних директорів в подальшому не буде. Тому цей проект вже на підписанні у Прем’єр-міністра. Я зараз не розумію просто, чому міняти виконуючого обов'язки генерального директора на цей перехідний період. Це, напевне, зроблено, хочеться зробити для того, щоб кошти, які будуть заходити на модернізацію шахт і розробки нових лав, були розкрадені.</p>
<p>Тому я вимагаю в Прем’єр-міністра, в віце-міністра Кістіона, в міністра Насалика розібратися з даною ситуацією. Тому що кандидатура, яку… за яку проголосувала конкурсна комісія, не відповідає тим критеріям, які потребує генеральний директор. Людина розказувала в той час, коли вся спільнота світова говорить, що треба більше вкладати у виробництво там сонячної електроенергії, вітрової електроенергії, пропонує будування нових шахт, не розуміючи, звідки брати кошти. Це людина просто лила воду, і я хочу сказати, що за правління цієї людини фабрика Львівська збагачувальна була передана в, продана колишнім регіоналам і вже двома судами назад повернута в державну власність. Зараз цю людину пропонують знову ж таки на цю посаду та на ці відкати.</p>
<p>Тому я вимагаю мій виступ вважати депутатським зверненням. Розібратись і не допустити цієї людини на посаду генерального директора. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Спориш Іван передає слово для виступу Олегу Барні. Будь ласка.</p>
<p>&nbsp;</p>
<p>10:28:14</p>
<p>БАРНА О.С.</p>
<p>Слава Ісусу Христу! Те, що творилось вчора, коли без розбору кидались на людей, депутатів, коли кидались на поліцейського, який виконував обов'язки і його побили, він є в лікарні, це робили не українці, не патріоти. Це робили не майданівці і не учасники АТО, це робили проплачені тітушки, які за командою "фас" своїх партійних клоунів виконували сценарій про дестабілізацію ситуації у країні.</p>
<p>Ніхто не зламає ні мене, що я пройшов всі майдани, починаючи з першого студентського дев'яностого року і помаранчевий, гідності і пішов добровольцем в АТО, і був поранений на Майдані і в АТО. Ніхто не зламає і полковника Мамчура, якого не зламали "зелені чоловічки" в Криму, а тим більше та вся проплачена шваль.</p>
<p>І, коли ми будемо говорити про Україну, то я звертаюся до тих партійних клоунів, які приїхали чи з-за кордону, чи фінансуються з-за кордону, чи з Росії, чи від Коломойського, чи з інших ресурсів, про дестабілізацію ситуації в країні. Не могли взяти війною Україну, хочуть розвалити зсередини. І правильно кажуть: не так страшні ворожі воші, як внутрішні гниди.</p>
<p>Бо великою мірою цинізму є той факт, коли виставляєте вимоги перед парламентом в ультимативній формі, які є недолугі. Ви добре знаєте, що ми голосуємо і приймаємо, і Президента позиція про Антикорупційний суд. І ви добре знаєте, що ваш, зокрема законопроект про Антикорупційний суд, Венеціанська комісія знайшла недоліки, які потрібно виправити. І цей законопроект повинен бути поданий в Верховну Раду повністю опрацьованим. Але маніпулювати цим це виглядає цинічно і підло і ставити вимогу на голосування недолугий законопроект.</p>
<p>Ви знаєте добре, що ми всі за зняття недоторканності, і є законопроект і Президента, і інших про зняття недоторканності, і ми всі голосували за те, щоб зняти. Але маніпулювати цим є підло.</p>
<p>Більше того, спеціально за тим самим сценарієм ви робите все, щоб зірвати в Україні реформи. Так само, як затягували судову, так само, як затягували пенсійну, так само хочете затягувати медичну.&nbsp;</p>
<p>А відносно зміни системи виборів, то це показали сьогоднішні і ранішні події той факт, що в Україні&nbsp; зараз готується реванш перевороту за рахунок проплачених партійних організацій з-за кордону, які не представляють інтереси народу. Бо корупція починається саме з ваших партійних списків,&nbsp; так само&nbsp; депутат позбавлений будь-якої своєї думки чи голосувати за…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БАРНА О.С. Можливо, це смішно, шановні, але підло з вашої сторони, що ваша фракція вийшла на ім'я Ганни Гопко, голосу Майдану, Пушкаря, і ви їх виключили зі списку, чи інші політичні секти. Тому я вам скажу, що Україні&nbsp;&nbsp; і вся влада всіх рівнів повинна бути вибиратися виключно з народу, у Верховній Раді особливо повинна бути влада і депутати від народу, українці, у тому числі…</p>
<p>&nbsp;</p>
<p>ГОЛОВУЮЧИЙ. Дякую, пане Олег. Дякую, пане Олег, вашу позицію почули.</p>
<p>&nbsp;</p>
<p>БАРНА О.С. Я хочу хвилину.</p>
<p>&nbsp;</p>
<p>ГОЛОВУЮЧИЙ. Пане Олег, може передати хтось з ваших колег час. 30 секунд, завершіть. 30 секунд.</p>
<p>&nbsp;</p>
<p>10:32:20</p>
<p>БАРНА О.С.</p>
<p>І служити депутати мають, всіх рівнів, саме українському народу, а не своїм політичним клоунам. І тому позиція "Руху нових сил" відносно… яку очолює Саакашвілі, у мене чітка: допоки він не попросить пробачення перед військовими, якими на границі… до пограничників простягали руки його посіпаки, злочинці, коли він не попросить пробачення перед полковником, якого він обзивав, відповідь одна – або покидає країну…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Артюшенко передає слово для виступу Герасимову. Будь ласка.</p>
<p><i>(Шум у залі)</i></p>
<p>&nbsp;</p>
<p>10:33:11</p>
<p>ГЕРАСИМОВ А.В.</p>
<p>Стоп! Стоп! Стоп! Шановні колеги, я вам хочу нагадати, що Олег Барна 18 лютого 14-го року отримав поранення на Майдані. Я хочу нагадати це! <i>(Шум у залі)</i></p>
<p>Шановні колеги, шановні колеги, всі ми бачимо, що коїться навколо Верховної Ради. Ви знаєте, я все більше впевнююся, що ні Саакашвілі, ні його прихильники не ставлять собі за мету добитися виконання тих вимог, які вони висунули. Їх справжня мета – це реально масштабна дестабілізація в Україні для захоплення влади будь-якою ціною. І ми це бачимо наразі.</p>
<p>Всі у цій залі почули вимоги організаторів мітингу, підкреслюю, організаторів, а не мітингарів. І ви знаєте, я вважаю, що от, наприклад, ключова вимога відносно зняття недоторканності. По-перше, хочу нагадати, що Президент України це питання порушив на початку 15-го року. І, вибачте, не на словах, а на ділі вніс ці закони сюди, і ми їх голосували. І дуже багато тих, хто сьогодні на словах, підкреслюю, на словах вимагає скасування недоторканності чи обмеження недоторканності, ви знаєте, наведу дуже простий приклад.</p>
<p>Коли в 2016 році ми приймали в цій залі закони, які обмежували недоторканність суддів, одна фракція, яка на всіх ефірах каже, що вона підтримує це дала нуль голосів. Шановна фракція "Самопоміч", ви тоді дали нуль голосів за обмеження депутатської недоторканності… за обмеження недоторканності суддів.</p>
<p>Що стосується роботи в цій залі. Ефективний парламент – це є запорука демократії в цій державі. Але всі ми бачили за останній місяць як блокувалися в цій залі рішення по підвищенню пенсій, як блокувалися в цій залі рішення по прийняттю судової реформи, як блокувався в цій залі, вибачте, Закон про визнання Росії країною-агресором.</p>
<p>А що стосується ситуації на сьогодні, то я б хотів закінчити наступним: ми всі підтримуємо мирні акції, але мирна акція, коли зрадницькі, зі спини нападають, мирна акція, коли в схронах ховають зброю, коли намагаються купити зброю і пронести її сюди, я вважаю, що це є невірним і дуже загрозливим.</p>
<p>Тому, шановні колеги, ще раз хочу нагадати, від нашої з вами роботи залежить те, щоб країна просувалася і розвивалася. Тому блокування парламенту є невірним і має припинитися. Дякую.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>10:36:11</p>
<p>ГОЛОВУЮЧИЙ. Дякую.</p>
<p>І запрошую до слова народного депутата Мельниченка, "Блок Петра Порошенка". Зараз, я зараз дам репліку. Зараз, зачекай... Хто… Від "Блок Петра Порошенка" Мельниченко. Прошу до трибуни.</p>
<p>&nbsp;</p>
<p>10:36:46</p>
<p>ЗАБОЛОТНИЙ Г.М.</p>
<p>Шановні колеги, я вийшов на цю трибуну тільки тому, що мав дуже неприємну розмову з підприємцями малого і середнього бізнесу. Цю неприємну розмову, це м'яко кажучи, створив міністр фінансів Данилюк. Про що йде мова? На сьогоднішній день дуже багато представників малого бізнесу скаржаться на те, що Міністерство фінансів створило спеціальну програму, яка блокує рахунки малим підприємствам і вони сьогодні не здатні ні проплатити продукцію, вони не здатні сьогодні купити солярку і виорати поле, посіяти, все це робить Міністерство фінансів незрозуміло з яких мотивів. Це підприємства, які мають 6, 10, 15 людей, це підприємства, які організували не просячи в держави нічого, робочі місця, платять податки, платять пенсійний. Ми звернулись до Ніни Петрівни і Ніна Петрівна ставила це питання, але&nbsp; він нас просто не чує.</p>
<p>Тому я звертаюсь до вас як до своїх колег, що ми підготували законопроект, я думаю, що завтра, можливо, на слідуючому тижні,&nbsp; він, цей законопроект, буде внесений в сесійну залу і цей законопроект потрібно підтримати, заборонити блокувати рахунки для малих і середніх підприємств. Адже я глибоко переконаний, що це просто шкідництво в державі і за це не просто треба&nbsp; відповідати, а йти з посади.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Олега Ляшка.</p>
<p>Олеже Валерійовичу, прошу, ваш…</p>
<p>&nbsp;</p>
<p>10:38:46</p>
<p>ЛЯШКО О.В.</p>
<p>Олег Ляшко,&nbsp; Радикальна партія.</p>
<p>Шановні колеги, небагаточисельні колеги в парламенті! Блок БПП, "Народний фронт", "Самопоміч",&nbsp; "Батьківщина", "Опоблок", інші фракції, хто є. Радикальної партії,&nbsp; подивіться, українці,&nbsp; команда Радикальної партії в повному складі в парламенті.</p>
<p>Бепепешники,&nbsp; я до вас звертаюся, послухайте уважно, ви ж сьогодні влада, ви сьогодні коаліція.</p>
<p>Що відбувається зараз в країні? Моя оцінка, нашої команди: нам ззовні нав'язують сценарії знищення країни зсередини, розколу країни, її знищення. Замість того, щоб обговорювати надзвичайно важливі питання, економічна політика, робочі місця для українців, захист національного виробника, нові ринки, медична реформа, надання необхідних медичних послуг людям, можливість навчання наших дітей. Що ми обговорюємо? Ми обговорюємо грузинського зайду, який боїться приїхати у власну країну, де він убивав власних громадян заради влади. І ви всі політичні, вибачте мене, колеги, але ви ведете себе як пігмеї, ви ведетеся на нав'язаний ззовні сценарій.</p>
<p>Нам Євросоюз закриває ринок для нашої металургії, металурги Запоріжжя, Маріуполя залишаються без роботи, уряд мовчить. Нам нав'язують медичну реформу, в результаті якої українці залишаться без медичних послуг – ви мовчите. А приїжджає якийсь зайда, який топчеться по Конституції, по закону, ви всі обговорюєте і так 26 років. Ви обговорюєте другорядні питання, ви не бачите далі свого носа, ви забуваєте заради чого ви прийшли до цього залу. Ви всі перед виборами приходите і розказуєте людям, що ми вам піднімемо зарплати, пенсії, потім ви приходите в парламент і заради принципу більшовицького, чим гірше країні тим краще вашим рейтингам. Ви не голосуєте за підвищення зарплат і пенсій, щоб потім знову на нових виборах дурити людей про підвищення їхнього добробуту.</p>
<p>У чому ваша місія, шановні колеги депутати, якщо ви не знаєте, якщо більшість з вас не спілкується з людьми? Я нагадаю в чому ваша місія, ваша місія велика Україна, заможні українці, забезпечені люди, майбутнє в рідній країні, а не по закордонах. Подивіться соціологію, молодь хоче виїхати з країни, бо не бачить майбутнього, пенсіонери не можуть вижити, тому що немає грошей, працездатні люди виїжджають за кордон, щоб 300 євро заробити, горшки виносячи в Європі замість того, щоб тут мати робочі місця, зарплату і щоб були возз'єднані сім'ї, от для чого ви сюди прийшли, більшість з вас про це забула. Відволікаєтеся на другорядні питання, боретеся за владу, ні Тимошенко, ні Саакашвілі, ні інша політична маргінота не бореться за народ, якби боролись за народ, боролись би за зарплати і пенсії, робочі місця. А так борються за себе і борються за владу. Робіть висновки, придурки.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І час для репліки. Будь ласка, від фракції "Самопоміч" Руслан Сидорович.</p>
<p>&nbsp;</p>
<p>10:42:02</p>
<p>СИДОРОВИЧ Р.М.</p>
<p>Руслан Сидорович, "Об'єднання "Самопоміч".</p>
<p>Колеги, коли закінчуються аргументи по суті починається перехід на особистість. Шановний "Блок Петра Порошенка", ви постійно намагаєтеся знайти когось, хто винен у всіх ваших бідах і нещастях, хто не дає вам можливості прийняти закони. Ви є коаліція, ви є більшість, у вас має бути 226 голосів. Чому, коли потрібно приймати державницькі закони, ви йдете до "Самопомочі", а коли потрібно приймати якусь, вибачте на слові, дурню, ви йдете до осколків Партії регіонів?</p>
<p>Ви тут згадували про зміни до Конституції і про так зване обмеження недоторканності суддів. Шановні мої друзі, немає там ніякого обмеження. Більше того, подивіться як зараз притягує до відповідальності суддів Вища рада правосуддя і як з цим працював парламент. Не було жодного подання від прокуратури, яке би було розглянуто Комітетом з питань правової політики і правосуддя, де би не було надано згоди на притягнення судді до кримінальної відповідальності. Подивіться, який ми маємо зараз результат?</p>
<p>Я ще наголошую…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.&nbsp;</p>
<p>&nbsp;</p>
<p>СИДОРОВИЧ Р.М. І ще під час підготовки змін до Конституції, без прийняття всіх необхідних кодексів, всього решта це буде похорон судової реформи і цей похорон ми отримали позаминулого тижня. Не буде ніякої судової реформи з такими процесуальними кодексами. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:43:32</p>
<p>ГОЛОВУЮЧИЙ. Колеги, ми час перебрали суттєво для виступів, а хочу вам нагадати, що медична реформа має майже 900 правок, ми вчора дійшли до 250 правки і я, до речі, запрошую представника комітету на трибуну.</p>
<p>Я закликаю всіх до дуже активної дієвої роботи. Ми маємо сьогодні пройти як мінімум 600 правок, колеги. І я дуже розраховую, що буде розуміння і авторів правок і представника комітету під час цієї роботи.</p>
<p>І я прошу всіх приготуватись і ми продовжуємо з тієї правки, на якій вчора ми завершили наш розгляд.</p>
<p>Отже, оголошую про продовження розгляду проекту закону 6327. І по правці 250 надаю слово для виступу народному депутату Семенусі. Будь ласка.</p>
<p>&nbsp;</p>
<p>10:44:28</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, електронна система&nbsp; охорони здоров'я, яка запрацює з ухвалення цього законопроекту – беззаперечно, величезний крок вперед.&nbsp;&nbsp; Проте лишається неповністю врегульованим питання майнових прав інтелектуальної власності на&nbsp; комп'ютерні програми, що забезпечують роботу такої системи. Адже єдиним власником програмних продуктів системи "е-Health" мають бути&nbsp; виключно держава. Правка моя пропонує розширити перелік прав&nbsp; пацієнтів, зокрема, передбачити, що пацієнт має право за замовченням&nbsp; на доступ до даних&nbsp; про свій стан здоров'я, що міститиметься в такій системі. Адже складається на сьогодні парадоксальна ситуація,&nbsp; законопроект надає право доступу&nbsp; до зазначеної інформації лікарям та навіть третім особам, а от щодо&nbsp; такого ж права для самих пацієнтів за замовченням жодної&nbsp; згадки.</p>
<p>Тому я пропоную зняти таке обмеження для того, щоб пацієнт мав повне право доступу до своєї інформації, а також до&nbsp; інформації, якщо по його&nbsp; дані звертається хтось за замовченням.</p>
<p>Дякую. Прошу підтримати.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>10:45:29</p>
<p>ГОЛОВУЮЧИЙ. Комітет буде коментувати? Ні.</p>
<p>Прошу голосувати.</p>
<p>&nbsp;</p>
<p>10:45:46</p>
<p>За-66</p>
<p>Рішення не прийнято.</p>
<p>Наступна поправка 251. Не наполягаєте.</p>
<p>252. Шипко, не наполягає.</p>
<p>253. Прошу: народний депутат Шурма.</p>
<p>&nbsp;</p>
<p>10:46:02</p>
<p>ШУРМА І.М.</p>
<p>Ігор Шурма.</p>
<p>Шановні колеги, дана поправка стосується усунення&nbsp; корупційних ризиків і замість новоствореного органу функції виконує Міністерство охорони здоров'я. Я ще раз хочу наголосити, що даний законопроект протирічить 22 статті Конституції, 49 статті і 64 статті. В першому читанні даний законопроект пройшов з грубими порушеннями 116 статті Закону України "Про Регламент". Якщо цей законопроект у такому вигляді буде проголосований, то він не буде мати шансів на&nbsp; реалізацію. Він ще не буде мати шансів на реалізацію тому, що не видно зацікавленості міністерства у відстоюванні цього законопроекту. При всій повазі до Романа Ілика, де є очільник охорони здоров'я? Чому її другий день поспіль немає? Вона що, продовжує навчання в Україні, щоб отримати диплом про вищу освіту?</p>
<p>Я прошу дану поправку поставити на… не ставити на голосування, вона врахована редак…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від комітету прошу&nbsp; коментар.</p>
<p>&nbsp;</p>
<p>10:47:15</p>
<p>СИСОЄНКО І.В.</p>
<p>Добрий ранок, шановні громадяни, добрий ранок, шановні колеги! Я хочу черговий раз наголосити на однакові репліки, які постійно відбуваються в цьому залі з приводу медичної реформи. Цей законопроект має своєю метою сформувати державний механізм реалізації статті Конституції України про безоплатну медичну допомогу. Те, що тільки що було зазначено доповідачем, є його особистим суб'єктивним враженням з приводу медичної реформи. І я звертаю увагу, що ті пропозиції, які були висловлені в його поправці, повністю враховані рішенням комітету.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Наступна поправка номер 254.&nbsp; Не наполягаєте.</p>
<p>255,&nbsp; не наполягає.</p>
<p>256,&nbsp; не наполягає.</p>
<p>257,&nbsp; не наполягає.</p>
<p>258, прошу, народний депутат Шурма.</p>
<p>&nbsp;</p>
<p>10:48:11</p>
<p>ШУРМА І.М.</p>
<p>Шановні колеги, давайте розглянемо реальну ситуацію, коли людина буде намагатися, пацієнт буде намагатися подати скаргу щодо надання медичних послуг в межах оцього, поки що не зрозуміло якого, державно гарантованого пакету центральному органу виконавчої влади, що забезпечує формування державної політики у сфері охорони здоров'я.</p>
<p>Ви розумієте, що почнуть писати у запропоновану законом національну службу? Міністерство охорони здоров'я на сьогоднішній день тієї функції виконувати не буде. Уявляєте, що вони будуть зайняті, як розподілити ті гроші між лікарнями, яких не вистачає, а тут ще треба розглядати скарги! Сьогодні буде підміна понять. І люди абсолютно не будуть отримувати своєї відповіді.</p>
<p>За таких обставин я прошу поставити на голосування мою пропозицію.</p>
<p>&nbsp;</p>
<p>ГОЛОВУЮЧИЙ. Прошу від комітету коментар.</p>
<p>&nbsp;</p>
<p>10:49:13</p>
<p>СИСОЄНКО І.В.</p>
<p>Так, я хочу зазначити, що в статті 6 законопроекту чітко передбачено право кожного громадянина, і дуже чітко комітет виписав права пацієнтів у сфері державних фінансових гарантій. А саме: оскарження рішень дій чи бездіяльності надавачів медичних послуг, чи уповноваженого органу та його територіальних органів у встановленому законом порядку. Тобто всі права та захист прав дуже чітко сформовані в нормі статті 6 даного законопроекту.</p>
<p>Ваша поправка відхилена рішенням комітету.</p>
<p>&nbsp;</p>
<p>ГОЛОВУЮЧИЙ. Ви наполягаєте, так? Прошу голосувати.</p>
<p>&nbsp;</p>
<p>10:50:01</p>
<p>За-50</p>
<p>Рішення не прийнято.</p>
<p>Наступна поправка номер п'ятдесят, 259-а. Ви не наполягаєте.</p>
<p>261-а. Не наполягає.</p>
<p>262-а. Не наполягає.</p>
<p>263-я. Не наполягає.</p>
<p>264-а. Прошу, народний депутат Івченко. Ох, Євтушок, Боже.</p>
<p>&nbsp;</p>
<p>10:50:25</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>Ця поправка стосується обов'язку пацієнтів надавати достовірні документи та інформацію, необхідні для отримання медичних послуг та лікарських засобів; оплачувати медичні послуги за рахунок власних коштів чи забезпечувати оплату за рахунок коштів добровільного медичного страхування та інших джерел тарифу співоплати.</p>
<p>Виникає питання, хто перевірятиме достовірність документів пацієнта? А якщо сталася надзвичайна ситуація: пожежа, землетрус тощо, то треба надавати меддопомогу чи шукати документи? Те ж саме з достовірністю інформації для отримання медичних послуг. Часто людина сама не знає стан свого здоров'я, а перший діагноз, поставлений лікарем, може виявитися хибним. Тому вимога щодо зобов'язання будь-якого пацієнта оплачувати медичні послуги за рахунок власних коштів або співфінансування – це не що інше, як шлях до вимирання нації.</p>
<p>&nbsp;</p>
<p>ГОЛОВУЮЧИЙ. Дякую. Ви наполягаєте? Ви наполягаєте на голосуванні? Так? Так, прошу голосувати.</p>
<p>&nbsp;</p>
<p>10:51:41</p>
<p>За-37</p>
<p>Рішення не прийнято.</p>
<p>Наступна поправка номер 265. Не наполягає.</p>
<p>268-а, не наполягає.</p>
<p>269-а. Прошу, народний депутат Шурма.</p>
<p>&nbsp;</p>
<p>10:51:59</p>
<p>ШУРМА І.М.</p>
<p>Шановні колеги, оця поправка, це є знакова поправка. Вона є знаковою по тій причині, що вона доказує всім, хто має трошки клепок в голові, що ми на сьогоднішній день порушуємо 116 статтю Закону України про Регламент. Концептуальні речі між першим і другим читанням змінювати не можна.</p>
<p>Оця дана поправка, вона на сьогоднішній день навіть не підлягає голосуванню чому, тому що сьогодні вже такої статті немає. Так от, є запитання. Шановні люди, шановні колеги, які сидять на місцях комуністів, ви дуже часто апелюєте про те, що не можна порушувати норми Конституції і норми законодавства. І ви вперто на сьогоднішній день йдете шляхом топтання вимог 116 статті закону України.</p>
<p>Тому що порушення цієї норми призвели до викривлення. Сьогодні співоплати нема. А це була концептуальна позиція&nbsp; т.в.о. міністра Супрун, яка хотіла запровадити в Україні доплату, за якої б люди просто не вижили. Дякую. Я знімаю її з голосування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка номер 274. Не наполягаєте.</p>
<p>278. Не наполягає</p>
<p>279. Не наполягає.</p>
<p>287. Не наполягає.</p>
<p>288. Не наполягає.</p>
<p>290. Прошу, народний депутат Мусій.</p>
<p>&nbsp;</p>
<p>10:53:33</p>
<p>МУСІЙ О.С.</p>
<p>Шановні народні депутати, я хочу звернутись до головуючої на засіданні. У мене ще близько тридцяти правок є на підтвердження. Якщо ви дасте мені 3-4 хвилини, я пройдусь по всіх правках і їх зніму взагалі, крім останньої правки за номером 856. Я буду мати таку можливість?</p>
<p>&nbsp;</p>
<p>ГОЛОВУЮЧИЙ. Про які поправки йдеться, скажіть будь ласка.</p>
<p>&nbsp;</p>
<p>МУСІЙ О.С. Йдеться мова про поправки: 290, 296, 297, 357, 406, 466, 591, 615, 633, 646, 653, 665, 669, 676, 698, 847, 853 і 854. А на 856-й, останній, я попрошу теж ще слово.</p>
<p>&nbsp;</p>
<p>ГОЛОВУЮЧИЙ. Добре.</p>
<p>Тоді прошу вас, 3 хвилин дати для виступу для оголошення змісту поправок. Дякую.</p>
<p>&nbsp;</p>
<p>10:54:36</p>
<p>МУСІЙ О.С.</p>
<p>Шановні народні депутати, шановні українці, ми всі зараз в залі є свідками того, яка насправді медична реформа цікавить більшість і фракцію "Самопоміч", за яку вони збираються голосувати. Відсутність депутатів в залі свідчить про те, що вони збираються кнопкодавством, через, так, як було проголосовано в першому читанні, абсолютно нелегітимно і неконституційно, порушивши сім статей Конституції за висновком Головного юридичного управління Верховної Ради.</p>
<p>Шановні народні депутати, відкрийте, будь ласка, документ, який називається, оцей висновок. І ви там побачите, що в пропонованій редакції комітетом, який зараз буде&nbsp; голосуватися, порушується 49 стаття Конституції України. Цей законопроект протирічить 22 статті Конституції України щодо недопустимості звуження чи обмеження існуючих прав і свобод. Протирічить 19 статті і не враховує 6 статтю Конституції України щодо принципу розподілу влад, оскільки делегує на два роки наші повноваження Верховної Ради&nbsp; Кабінету Міністрів&nbsp; України. Він не узгоджений з 85 статтею Конституції щодо виключних повноважень Верховної Ради&nbsp; щодо, до речі, програми державних медичних гарантій, та статтею 116 щодо повноважень Кабінету Міністрів України. Він також протирічить 92 статті Конституції щодо гарантій прав і свобод, які мають визначатися саме законами, а тут визначаються навіть не відсилочною нормою постанови Кабінету Міністрів&nbsp; чи наказу Міністерства охорони здоров'я, а визначаються надавачем медичних послуг. Ви уявляєте, до якого абсурду опустилися автори законопроекту, що вони віддають такі повноваження, які абсолютно протирічать 92 статті Конституції.</p>
<p>Окрім того, вказана редакція, яку ви збираєтесь підтримувати, але щиро надіюсь, що не підтримаєте, протирічить Бюджетному кодексу України, Господарському кодексу України, Основам законодавства України про охорону здоров'я, Закону "Про ціни і ціноутворення", Закону "Про державні цільові програми". То невже ті, які за трибуною стоять з юридичною освітою зараз, та фракція, яка на місці комуністів махає мені рукою, ви ж юристи за освітою, люди добрі, 7 статей Конституції і десяток законів України, і ви збираєтеся підтримати таку ахінею від уряду, від Кабінету Міністрів! По суті ви хочете ввести платну медицину в Україні, давайте, скажіть вже чесно і відверто, щоб люди тепер, які платять із власної кишені, платили не тільки за медичні послуги лікарям у тіньовий спосіб чи купували медикаменти, а ще й платили за вхід у лікарню. Ви закриєте половину закладів охорони здоров'я, ви збираєтесь скоротити половину медичного персоналу. Ось що насправді буде вашою політичною відповідальністю фракції "Народний фронт", фракції БПП і фракції "Самопоміч". Це мають почути…</p>
<p>&nbsp;</p>
<p>ГОЛОВУЮЧИЙ. 30 секунд. Будь ласка, завершіть.</p>
<p>&nbsp;</p>
<p>МУСІЙ О.С. 30 секунд, я завершу.</p>
<p>Я хочу, щоб знали майбутні виборці, бо рано чи пізно вибори однак будуть, що у знищенні населення України, у геноциді, який запроваджує цей закон, якщо він буде, не дай Бог, прийнятий, будуть винуваті оці три фракції і ті депутати, які проголосують за оцей фейк під назвою "псевдомедична реформа". Натомість я прошу внести в порядок денний альтернативні законопроекти, які є у Комітеті з питань охорони здоров'я.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу коментарі від комітету.&nbsp;</p>
<p>&nbsp;</p>
<p>10:58:41</p>
<p>СИСОЄНКО І.В.</p>
<p>Шановні українці, я хочу відповісти зараз як представник фракції "Об'єднання "Самопоміч". Тільки що вся України прослухала політичний спіч від колишнього міністра охорони здоров'я, який був на своїй посаді тривалий час і нічого не зробив у цій країні для того, щоб покращити стан і умови в медичних закладах України. Далі ця людина пройшла через мажоритарний округ і продовжує саботувати будь-які дії, будь-які реформи, які реально призведуть до того, що українці не на словах, не з трибун будуть чути про європейські стандарти медицини, а побачать це в медичних закладах України.</p>
<p>Те, що стосується ваших поправок, ви жодного слова не сказали про їхню суть, на жаль. І всі ваші поправки, які ви так і не зачитали відхилені Комітетом з охорони здоров'я.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка номер 292, народний депутат Євтушок.</p>
<p>&nbsp;</p>
<p>10:59:38</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>Чи потрібно дійсно проводити реформу галузі охорони здоров'я? Та звісно, що потрібно. Але, що ми бачимо, насправді? Бачимо, насправді, законопроект однієї фінансової програми, більше нічого.</p>
<p>Тому я одразу прошу в поправці своїй вилучити статтю 8, в якій йдеться про додатково створюваний центральний орган влади ще один, який буде реалізувати державну політику у сфері організації і фінансування надання медичних послуг та лікарських засобів. При цьому створюється відповідна рада, проте, вона не наділяється жодними дієвими важелями впливу. Рада просто матиме право заслуховувати звіти центрального органу влади, який створюється без будь-яких наслідків такого розгляду.</p>
<p>Який бюджет витримає утримання такого бюрократичного апарату і чи не краще кошти на його утримання віддати на забезпечення заходів охорони здоров'я? Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка… Ви наполягаєте на голосуванні? Так. Прошу голосувати.</p>
<p>&nbsp;</p>
<p>11:00:56</p>
<p>За-37</p>
<p>За – 37. Рішення не прийняте.</p>
<p>Наступна поправка номер 294. Не наполягає.</p>
<p>295.</p>
<p>293-я. Прошу, народний депутат Шурма. Вибачте.</p>
<p>&nbsp;</p>
<p>11:01:09</p>
<p>ШУРМА І.М.</p>
<p>Шановні колеги, зараз ми повинні визначитися в тому, чи нам потрібно створення Національної служби здоров'я, чи ми повинні певними функціями наділити Міністерство охорони здоров'я. Ну, вже ніби прийшла команда антикорупціонерів, вже тих людей, які хочуть реформувати. Чому ми їм не можемо надати ті функції, в тому числі і розподіл коштів, які на сьогоднішній день прописані Національній службі здоров'я. З моєї точки зору, на сьогоднішній день коаліція, якщо ви довіряєте цій людини і хочете її висовувати на посаду міністра, дайте можливість їй вести політику охорони здоров'я, в тому числі і розподіл коштів, не передавайте це на іншу структуру. Більше того, ви вже в бюджеті на наступний рік закладаєте понад 220 мільйонів на функціонування додаткової служби, та віддайте краще це на лікування хворих.</p>
<p>Тому я настоюю на підтримці, на переголосуванні даної поправки, нам непотрібна ця служба додатково як структура.</p>
<p>&nbsp;</p>
<p>ГОЛОВУЮЧИЙ. Прошу голосувати, поправка номер 293.</p>
<p>&nbsp;</p>
<p>11:02:34</p>
<p>За-29</p>
<p>Рішення не прийняте.&nbsp;</p>
<p>295-а. Не наполягає.&nbsp;</p>
<p>6-у зняли.</p>
<p>7-а…</p>
<p>298-а. Не наполягає.&nbsp;&nbsp;</p>
<p>298-а? Прошу, народний депутат Соболєв Сергій.</p>
<p>&nbsp;</p>
<p>11:02:50</p>
<p>СОБОЛЄВ С.В.</p>
<p>Шановні колеги, я бачу, що немає ніякого змісту далі продовжувати хоч якесь обговорення, всі мої наступні правки аж до "Перехідних положень" – це правки, які пропонують зняти цей так званий "центральний орган". Я поясню логіку, згідно з Конституцією такі органи має право створювати виключно Президент України, але в його повноваження не входить питання регулювання охорони здоров'я тому тут уряд фактично як орган виконавчої влади буде відсторонений від роботи такого органу, який створюється Президентом.</p>
<p>Тому й моя пропозиція, є єдиний орган, який регулює політику в сфері медичних послуг і медичної політики в цілому – це є міністерство. Якщо міністерство відмовляється від такої функції, мені взагалі це незрозуміло. Тому по тексту моя пропозиція, щоб не повторювати, якщо поправка 298 не проходить і ми вважаємо, що 200 мільйонів на наступний рік нам нікуди дівати, я далі знімаю всі свої правки аж до "Перехідних положень".</p>
<p>Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу від комітету коментар.</p>
<p>&nbsp;</p>
<p>11:04:06</p>
<p>СИСОЄНКО І.В.</p>
<p>Я хочу в черговий раз наголосити на суті, якою є даний законопроект. В законопроекті чітко передбачено, що конкретний центральний орган виконавчої влади, який буде здійснювати ці повноваження, по суті фінансування і оплачувати за договорами на пряму коштами державного бюджету медичні заклади України, відповідно до Конституції, має визначити Кабінет Міністрів України. Це його пряме визначення, відповідно до Конституції і його прямі повноваження. Тому в подальшому це може бути та установа, яка буде визначена урядом.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Наступна поправка номер 299. Не наполягаєте.</p>
<p>Наступна правка номер 300. Прошу, народний депутат Соловей.</p>
<p>&nbsp;</p>
<p>11:04:58</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття.</p>
<p>Шановні колеги, я продовжую наполягати, що якщо в рамках існуючого бюджетного фінансування галузі медицини ми хочемо отримати серйозний ріст вперед, то нам в першу чергу треба акцентувати увагу на фінансування саме первинної ланки медицини, це фельдшерсько-акушерські пункти, амбулаторії, де люди можуть провести якісну діагностику для того, щоб наші українські, в майбутньому, пацієнти не попадали до лікарень з запущеними стадіями тих чи інших хвороб і щоб ми мали можливість знизити смертність в Україні. На жаль, ідеологія, яка закладена щодо фінансування первинної ланки, на моє переконання, є хибною, оскільки практика фінансування через медичну субвенцію вже новостворених об'єднаних територіальних громад показує позитив. І ми бачимо, як починає розвиватися і набагато якіснішою починає бути послуга на рівні об'єднаних територіальних громад, яка підкріплена фінансовим механізмом через механізм медичної субвенції, саме на це…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви наполягаєте на голосуванні? Прошу голосувати.</p>
<p>&nbsp;</p>
<p>11:06:27</p>
<p>За-33</p>
<p>Рішення не прийняте.</p>
<p>Наступна поправка – 301-а. Не наполягають.</p>
<p>Наступна: 302-а. Прошу, народний депутат Шурма.</p>
<p>&nbsp;</p>
<p>11:06:34</p>
<p>ШУРМА І.М.</p>
<p>Шановна пані Оксана, у мене … шановна, пана головуюча, пані Сироїд! Пані Сироїд, у мене до вас є пропозиція, у мене є 33 правки, дев'ять враховано, 12 редакційно, 12 – ні. Не проголосована основна моя пропозиція стосовно Національної служби здоров'я, я зніму всі свої поправки, які є у мене там майже 20, при одній умові, що ви мені дасте їх обговорити і дасте три хвилини. Якщо можна?</p>
<p>&nbsp;</p>
<p>ГОЛОВУЮЧИЙ. Давайте будемо йти по поправки на кожній поправці, прошу. 300… яка у вас там? 302, так ваша?</p>
<p>&nbsp;</p>
<p>11:07:35</p>
<p>ШУРМА І.М.</p>
<p>302 поправка, тільки дайте тоді мені хвилину.</p>
<p>&nbsp;</p>
<p>ГОЛОВУЮЧИЙ. Прошу, хвилина ваша хвилина ще.</p>
<p>&nbsp;</p>
<p>ШУРМА І.М. Я звертаюсь до громадян України, з моїх 33 правок 9 враховано, 12 є враховано часткових, а самі основні Національної служби вони є не враховані. Я вважаю, що не припустимо сьогодні дублювати службу і голосування в залі "ні". Я закликаю народних депутатів від БПП, які ви за реформу, створюйте те, що ви хочете, несіть відповідальність.</p>
<p>До головуючої хочу наголосити тільки ще на одному, даний законопроект протирічить 22-й, 49-й, 64 статтям Конституції. Він є прийнятий з грубим порушенням 116 статті Закону України "Про Регламент". Я не збираюся нести відповідальність за оце безглузде голосування і озвучення, я вважаю, що ми… знімаю свої всі поправки, до кінця законопроекту. І я вважаю, що ми повинні визначатись і крокувати далі. Якщо має бути реформа, нехай вона буде і нехай несуть відповідальність ті, що підтримують сьогодні владу.</p>
<p>І, на завершення, прошу десять…</p>
<p>&nbsp;</p>
<p>ГОЛОВУЮЧИЙ. У вас буде наступна поправка, ви зможете прокоментувати. Ви наполягаєте на голосуванні? Я не бачу.</p>
<p>Прошу голосувати.</p>
<p>&nbsp;</p>
<p>11:09:16</p>
<p>За-26</p>
<p>Рішення не прийнято.</p>
<p>Комітет хотів прокоментувати, прошу.</p>
<p>&nbsp;</p>
<p>11:09:21</p>
<p>СИСОЄНКО І.В.</p>
<p>Я хочу в черговий раз ще раз сказати про те, що&nbsp; даний&nbsp; законопроект повністю передбачає реалізацію норми 49 статті Конституції України ті всі норми, які нібито порушують Конституцію України не відповідають дійсності. Суттю законопроекту є, нарешті, сформувати механізм, коли не пацієнти будуть лікувати… купувати лікарські засоби та оплачувати в лікарнях, а, нарешті, за них це буде робити держава. По суті, реалізація норм про безоплатну медичну&nbsp; допомогу має бути прийнята в цьому законопроекті. А те, що ви, як представник політичної сили вже багато років, перебуваючи в цій залі парламенту, саботуєте і не приймаєте жодного системного законопроекту про охорону здоров'я в черговий раз наголошую на тому, що вас задовільняє все те, що&nbsp; сьогодні існує в державних і&nbsp; комунальних медичних закладах по всій Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка номер 303. Не наполягаєте.</p>
<p>Наступна 306-а. Не наполягаєте.</p>
<p>Так, 307-а, не наполягає.</p>
<p>308-а, не наполягаєте.</p>
<p>309-а, не наполягають.</p>
<p>310-а, не наполягають.</p>
<p>313-а, не наполягають.</p>
<p>317-а, не наполягають.</p>
<p>318-а, не наполягають.</p>
<p>320-а, не наполягають.</p>
<p>321-а, не наполягають.</p>
<p>322-а, яка…&nbsp; ще раз 322-а? Ага, добре. Дякую. Зараз …</p>
<p>325-а, прошу народний депутат Семенуха.</p>
<p>&nbsp;</p>
<p>11:11:14</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, правка 325 стосується повноважень Національної служби охорони здоров'я по питанню доступу та отримання, та здійснення&nbsp; обробки персональних даних та іншої &nbsp;інформації про пацієнтів, в тому числі про стан здоров'я, діагноз, інформацію, одержану під час обстеження.</p>
<p>Редакція, запропонована комітетом, не деталізує щодо повноважень працівників Національної служби здоров'я у питанні доступу до даних пацієнтів. Ці працівники зобов'язані не допускати розголошення у будь-яких спосіб інформації, накопиченої в електронній системі охорони здоров'я, яка стала їм відома у зв'язку з виконанням службових повноважень, окрім тих випадків, які встановлені у законі. Також зобов'язання має поширюватися на період після звільнення із займаної посади.</p>
<p>Я прошу підтримати мою правку, оскільки вона вдосконалює процес захисту персональних даних пацієнтів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Ви наполягаєте, так?</p>
<p>Прошу голосувати.</p>
<p>&nbsp;</p>
<p>11:12:28</p>
<p>За-39</p>
<p>Рішення не прийнято.</p>
<p>Наступна поправка номер 327. Прошу, народний депутат Ляшко.</p>
<p>&nbsp;</p>
<p>11:12:35</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я звертаюсь до своїх колег, які так наполегливо намагаються позбавити права українців отримувати медичну допомогу. Вчора ви тут популярно так кричали "йдіть до людей, йдіть до людей!" Я вам пропоную зробити те саме: підіть до людей і попитайте, чи підтримують вони те, що ви тут нам намагаєтеся "впарить".</p>
<p>Яке ключове наше завдання? Безумовно, має бути реформа медицини, бо так, як є, не влаштовує нікого. Не може людина виносити з хати останнє, щоб отримати медичну допомогу чи взагалі залишитися без медичної допомоги тому, що немає грошей. Але водночас те, що пропонується, щоб перекласти видатки на кишені українців, щоб кожен платив за своє, це теж неправильно. Тому що в людей, у більшості українців через вашу політику немає грошей оплатити елементарні медичні послуги.</p>
<p>Ми пропонуємо шукати "золоту середину". Ми за те, щоб була реформа медицини, щоб українці, а не олігархи українські отримували медичну допомогу. Але дайте людям цей шанс, дайте можливість лікувати себе і своїх дітей у разі…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Ви будете коментувати? Прошу, від комітету.</p>
<p>&nbsp;</p>
<p>11:13:50</p>
<p>СИСОЄНКО І.В.</p>
<p>Я хочу зазначити про те, що, мабуть, не всі уважно читали і слухають зараз зміст законопроекту.</p>
<p>Метою законопроекту є створити умови, за якими саме держава, не пацієнти з кишені, як ви зазначили, а саме держава буде оплачувати лікарські засоби та оплачувати за медичні послуги медичні заклади. Я хочу наголосити на тій поправці, на якій ви наполягаєте, що "Прикінцевими положеннями" даного законопроекту передбачено доручення Кабінету Міністрів України опрацювати питання щодо запровадження обов'язково державного соціального медичного страхування, а впровадження такого страхування зможе бути лише шляхом ухвалення Верховною Радою України відповідного закону. Тож це те, що стосується вашої поправки.</p>
<p>&nbsp;</p>
<p>ГОЛОВУЮЧИЙ. Дякую. Прошу… Ви наполягали на… ви наполягаєте на голосуванні, Олег Валерійович? О'кей, дякую.</p>
<p>Прошу, наступна поправка номер 328. Не наполягаєте.</p>
<p>329, зняли.</p>
<p>339. Яка? 330? Прошу, 330-а, прошу.</p>
<p>&nbsp;</p>
<p>11:15:15</p>
<p>ШУРМА І.М.</p>
<p>Шановні колеги, я зараз вернуся до доповідача. Прошу відійти від трибуни. Відійдіть від трибуни! Андрій Володимирович, хай мені додадуть 10 секунд. Я до доповідача. Ви, будь ласка, не переводьте в політичну площину, моє вам прохання і побажання як молодому політику. Не переводьте це в політичну площину, тому що ви в політиці наробили купу дурниць. Ви вийшли з коаліції, тоді, будь ласка, зніміть з себе звання почесне першого заступника чи заступника, як опозиція вийдіть звідти.</p>
<p>А ви з коаліції вийшли, посади заступників комітетів собі позалишали, дістаєте за це гроші, порушуєте Конституцію і вчите інших, як потрібно це робити. Тому моє вам побажання: перед тим, як вносити цей законопроект, не апелюйте до інших дотримуватись Конституції, тому що ви її топчете. І ви самі говорили, що співоплата – це є вихід з положення, і до цього приведе. І будете мати баранки-нулі на наступних виборах. Дякую.</p>
<p>&nbsp;</p>
<p>ГОЛОВУЮЧИЙ. Шановний народний депутат Шурма, ви, власне, звинувачуєте доповідача в тому, що робите самі. Ви переводите не, ви не маєте права на репліку, тому що це є, не маєте ви зараз права на репліку. І, будь ласка, не, будь ласка, вести засідання має головуючий. Тому ви не можете казати, хто може бути коло трибуни або хто не може бути коло трибуни. <i>(Шум у залі)</i></p>
<p>Я вас не коментую, я роблю вас зауваження як головуючий. Дякую. Прошу, не треба коментувати. Дякую.</p>
<p>Прошу, наступна поправка номер 339. Нема, не наполягаєте.</p>
<p>341-а. Прошу, 341-а, народний депутат.</p>
<p>340-а ще, я перепрошую. 340-а, народний депутат Семенуха.</p>
<p>&nbsp;</p>
<p>11:17:16</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, фактично законопроект пропонує створити новий центральний орган виконавчої влади – Національну службу здоров'я. Зокрема питання стосується працівників органу, які акумулюватимуть персональні дані всіх пацієнтів, зареєстрованих в електронній системі охорони здоров'я і не мають зобов'язань щодо збереження цієї інформації. А, отже, можуть потенційно втручатись в систему і порушувати потенційно права пацієнтів.</p>
<p>Моя правка пропонує усунути неточності у проекті і чітко прописати обов'язки, як покладаються на працівників Національної служби здоров'я, зокрема у питанні права доступу до даних про пацієнтів, що накопичені в електронній системі "e-Health". Пропонується доповнити текст проекту таким змістом: "Працівники центрального органу виконавчої влади повинні дотримуватись дотримання вимог Закону України "Про захист персональних даних", а використання інформації, накопичуваної в електронній системі охорони здоров'я, повинно здійснюватись лише відповідно до їхніх посадових обов'язків". Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу голосувати.</p>
<p>&nbsp;</p>
<p>11:18:31</p>
<p>За-36</p>
<p>Рішення не прийнято.</p>
<p>341-а, народний депутат Донець. Прошу.</p>
<p>&nbsp;</p>
<p>11:18:36</p>
<p>ДОНЕЦЬ Т.А.</p>
<p>Шановні колеги! Сьогодні все суспільство в Україні вимагає збільшення видатків на охорону здоров'я. І цей законопроект гарантує це збільшення видатків з трьох з половиною відсотків, які закладені в бюджеті на наступний рік, до хоча б шести з половиною відсотків.</p>
<p>Всі говорять про надто низькі заробітні плати лікарів в Україні, це від 3 до 5 тисяч гривень. Даний законопроект говорить про те, що заробітні плати українських лікарів будуть становити більш ніж 18 тисяч гривень. Тому не треба говорити неправду по даному законопроекту.</p>
<p>Що стосується конкретно цієї правки. Всіх турбує питання центрального органу виконавчої влади та скільки коштів він буде витрачати на свої заробітні плати та скільки буде коштувати його існування. Дана правка говорить про те, що видатки на існування центрального органу виконавчої влади не можуть перевищувати 2 відсотки. Тому всі, хто говорить про те, що це буде дороговартісний орган, прошу підтримати цю поправку. Щоб не більше 2 відсотків все ж таки витрачали на існування цього органу. Дякую.</p>
<p>Поставте на підтвердження.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:19:46</p>
<p>СИСОЄНКО І.В.</p>
<p>Да, я хочу зазначити про важливість вашої правки. Але відповідно до норм діючого законодавства витрати на утримання органів державної виконавчої влади визначаються в Державному бюджеті України. Тож ми як народні депутати будемо контролювати цю видатки під час ухвалення державного бюджету щороку.</p>
<p>В вашій редакції поправка комітету відхилена. Але по суті повністю з вами погоджуюся.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:20:15</p>
<p>ГОЛОВУЮЧИЙ. Дякую.</p>
<p>Я ставлю на голосування поправку 341 народного депутата Донець. Комітет її відхилив. Хто підтримує дану правку, прошу проголосувати.</p>
<p>&nbsp;</p>
<p>11:20:36</p>
<p>За-44</p>
<p>Рішення не прийнято.</p>
<p>343-я, Шурма. Будь ласка, включіть мікрофон.</p>
<p>&nbsp;</p>
<p>11:20:44</p>
<p>ШУРМА І.М.</p>
<p>Я наголошую, що на сьогоднішній день є спроба створити Національну службу здоров'я, під неї вже в бюджеті закладено 220 мільйонів гривень на наступний рік. Це будуть сидіти люди, які будуть займатися чистою корупцією, вони будуть розподіляти гроші по лікарнях, яких в бюджеті не закладено. Ви самі розумієте, до чого це все призведе.</p>
<p>І ще раз звертаюся до тих людей, які називають себе реформаторами. Коли говорять про те, що є коаліція, допустимо, співпраця з "Опозиційним блоком", то це вважається погано. А на сьогоднішній день, коли коаліція намагається об'єднатися&nbsp; з тими людьми, які сидять на місцях комуністів, то це є все нормально. Я ще раз вам наголошую: ви вийшли з коаліції, складіть свої повноваження заступників, будьте справжньою опозицією, а не будьте дволикими Янусами. А те, що робиться зараз у коаліції, подивіться – пустий зал. Чому не дають зняти поправки? Бо прийдеться голосувати. А прийдеться голосувати, нема кому.</p>
<p>&nbsp;</p>
<p>ГОЛОВУЮЧИЙ. Пані Ірина, прокоментуйте.</p>
<p>І прошу виступати по поправці і по змісту поправки і не розпалювати міжфракційну ворожнечу в залі.</p>
<p>Будь ласка, пані Ірина.</p>
<p>&nbsp;</p>
<p>11:21:58</p>
<p>СИСОЄНКО І.В.</p>
<p>Важко коментувати поправки, які зовсім не зачитуються, а хвилина витрачається на політичні спічі і звинувачення політичних сил. Але я хочу звернути увагу, що суть вашої поправки повністю врахована і прошу вас всі ваші поправки зачитувати щодо їх змісту. А якщо ви хочете особисто звернутися до мене з приводу політичних ваших позицій чи порад, то я буду рада це зробити з вами окремо поза межами пленарного залу.</p>
<p>&nbsp;</p>
<p>ГОЛОВУЮЧИЙ. Отже, ставлю на голосування поправку 343 народного депутата Шурми, комітет її відхилив. Прошу визначатись.</p>
<p>&nbsp;</p>
<p>11:22:49</p>
<p>За-22</p>
<p>Рішення не прийнято.</p>
<p>346-а. Не наполягає.</p>
<p>348-а. Будь ласка, пані Тетяна Донець. Включіть мікрофон.</p>
<p>&nbsp;</p>
<p>11:23:01</p>
<p>ДОНЕЦЬ Т.А.</p>
<p>Оскільки даний законопроект стосується кожного громадянина України, то я вважаю, було б доцільним створити Раду пацієнтського контролю, щоб люди могли впливати на рішення, які приймаються центральним органом виконавчої влади. Насправді, у законопроекті прописано "Рада громадського контролю", але оскільки все ж таки ми це створюємо виключно для пацієнтів, для кожного громадянина у нашій країні від дня народження до його дня смерті, я все ж таки пропоную створити Раду пацієнтського контролю.</p>
<p>&nbsp;</p>
<p>ГОЛОВУЮЧИЙ. Пані Ірина, прошу прокоментувати.</p>
<p>&nbsp;</p>
<p>11:23:39</p>
<p>СИСОЄНКО І.В.</p>
<p>Я хочу зазначити про те, що в тексті законопроекту в статті 8, яка викладена у редакції комітету, чітко сформована Рада громадського контролю, яка є аналогічною за суттю і змістом, як це передбачено в Законі про НАБУ. У вашій редакції поправка комітетом відхилена.</p>
<p>&nbsp;</p>
<p>ГОЛОВУЮЧИЙ. Я ставлю на голосування поправку 348 народного депутата Донець. Комітет її відхилив, прошу визначатись.</p>
<p>&nbsp;</p>
<p>11:24:20</p>
<p>За-44</p>
<p>44 – за. Рішення не прийняте.</p>
<p>351-а. Не наполягає.</p>
<p>353-я.</p>
<p>&nbsp;</p>
<p>ГОЛОС ІЗ ЗАЛУ Друга!</p>
<p>&nbsp;</p>
<p>ГОЛОВУЮЧИЙ. 352-а. Будь ласка, Семенуха.</p>
<p>&nbsp;</p>
<p>11:24:41</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, дана правка стосується функціонування Ради громадського контролю. Ця структура повинна стати одним з потужних запобіжників для можливих корупційних ризиків у діяльності Національної служби здоров'я.</p>
<p>Тому правка є суттєвим доповненням до законопроекту, адже пропонує проводити конкурс з формування Ради контролю шляхом рейтингового Інтернет голосування громадян, які проживають на всій території України.</p>
<p>Також правка визначає строки розміщення оголошення про проведення конкурсу з формування складу Ради контролю та вимогу до його змісту, вичерпний перелік документів, який подається для участі в конкурсі, вичерпний перелік підстав та відмови кандидата в участі в такому конкурсі.</p>
<p>Крім того, правка визначає порядок звітування членів ради перед громадськістю та підстави для дострокового припинення повноважень ради.</p>
<p>Прошу підтримати, оскільки це суттєво доповнює ту редакцію, яку запропонував комітет. Дякую.</p>
<p>&nbsp;</p>
<p>ГОЛОВУЮЧИЙ. Пані Ірина, будь ласка.</p>
<p>&nbsp;</p>
<p>11:25:37</p>
<p>СИСОЄНКО І.В.</p>
<p>Я хочу зазначити про те, що важливі речі включені вашою поправкою і ваша поправка підтримана рішенням комітету частково. Дякую.</p>
<p>&nbsp;</p>
<p>ГОЛОВУЮЧИЙ. Вона підтримана частково, ви наполягаєте, щоб вона була прийнята в повному обсязі, так?</p>
<p>Отже, я ставлю на голосування пропозицію народного депутата Семенуха, щоб правка 352 була прийнята в повному обсязі. Хто підтримує дану пропозицію, прошу проголосувати.</p>
<p>&nbsp;</p>
<p>11:26:14</p>
<p>За-47</p>
<p>47 – за. Рішення не прийняте.</p>
<p>353-я. Не наполягає.</p>
<p>355-а. Наполягає. Березенко, будь ласка.</p>
<p>&nbsp;</p>
<p>11:26:25</p>
<p>БЕРЕЗЕНКО С.І.</p>
<p>Шановні колеги, дійсно, Національна служба здоров'я буде тим органом, яка буде забезпечити як би транзакції бюджетних коштів від казначейства до безпосередньо медичного закладу. Тому дуже важливо, щоб цей центральний орган виконавчої влади і люди, які будуть обрані туди, відповідали певним критеріям. Тому вважаю за доцільне закріплення на рівні закону вимоги до кандидатів, зокрема, щодо володіння державною мовою, політичної нейтральності, його бездоганної ділової репутації, відсутності судимостей, його ділових та моральних якостей, освітнього та професійного рівня, стану здоров'я, віку. Всі ці критерії повинні бути прописані в вимогах до голови Національної служби здоров'я і ця поправка якраз мною була внесена, поправка 355. Служба має функціонувати ефективно тому потрібно максимально включити можливі… виключити можливі корупційні ризики та некомпетентність персоналу цієї служби. Тому,&nbsp; шановні колеги, я просив би повернутися до поправки 355, яка не була врахована і поставити її на підтвердження, і врахувати.</p>
<p>Дякую.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>11:27:34</p>
<p>ГОЛОВУЮЧИЙ. Дякую. Прошу голосувати. Поправка номер 355.</p>
<p>&nbsp;</p>
<p>11:27:52</p>
<p>За-37</p>
<p>Рішення не прийняте.&nbsp;</p>
<p>Комітет хотів прокоментувати. Прошу.</p>
<p>&nbsp;</p>
<p>11:28:00</p>
<p>СИСОЄНКО І.В.</p>
<p>Хочу зазначити, що вимоги до голови органу центральної виконавчої влади та порядок його призначення визначаються загальним порядком призначення таких керівників відповідно до&nbsp; Закону України "Про Кабінет Міністрів&nbsp; України" та "Про державну службу". В той же час я хочу вам зазначити про те, що даним&nbsp; законопроектом передбачається створення ради громадського контролю і дуже чітко виписані вимоги до осіб, які не можуть входити до ради громадського контролю: особи уповноважені на повноваження функцій держави або місцевого самоврядування, в тому числі не можуть бути особи, які в розумінні Закону про запобігання корупції є близькою особою голови, заступника голови центрального органу виконавчої влади і багато-багато інших вимог, які якраз мають сформувати кількість та якісний склад Ради громадського контролю на високому державному рівні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка номер 356. Прошу народний депутат Семенуха.</p>
<p>&nbsp;</p>
<p>11:29:03</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, основне завдання Ради громадського контролю – це суспільний моніторинг діяльності Національної служби здоров'я. Адже прозорість органу, що акумулюватиме і розпоряджатиметься мільярдами гривень платників податків, це один із запобіжників у разі виникнення корупційних ризиків. Тому правка пропонує положення, які комплексно, на законодавчому рівні, врегульовують юридичний статус Ради громадського контролю, порядок її формування, повноваження ради та правові наслідки прийняття рішень такою радою. Вона пропонує чіткий алгоритм взаємодії Національної служби здоров'я та Ради громадської контролю, зокрема, визначає строки розгляду органом пропозицій та рекомендацій ради, передбачає обов'язкове обґрунтування, підстав та мотивів відхилення рекомендацій ради, запроваджує обов'язкове оприлюднення результатів розгляду рекомендацій ради.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Прошу від комітету коментар.</p>
<p>&nbsp;</p>
<p>11:29:58</p>
<p>СИСОЄНКО І.В.</p>
<p>Я погоджуюся з тим, що надзвичайно важливим є побудувати механізм, який буде прозорий та позбавити можливих корупційних зловживань сторони представників цього уповноваженого органу. Тому комітетом дуже чітко виписана стаття 7 закону України щодо уповноваження органу, його повноваження, його функції, в тому числі чіткі вимоги до Ради громадського контролю. І також дуже чітко визначено, що Рада громадського контролю заслуховує інформацію про діяльність виконання завдань уповноваженого органу, розглядає звіти уповноваженого&nbsp; органу і має ще інші права, які передбачені положенням про Раду громадського контролю. Тобто максимальна якість і контроль за використання бюджетних коштів буде мати Рада громадського контролю.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати поправку номер 356.</p>
<p>&nbsp;</p>
<p>11:31:09</p>
<p>За-15</p>
<p>Рішення не прийняте.</p>
<p>Наступна поправка номер 357. Не наполягаєте.</p>
<p>350…</p>
<p>366-а. Прошу, 360-а, народний депутат Шурма.</p>
<p>&nbsp;</p>
<p>11:31:26</p>
<p>ШУРМА І.М.</p>
<p>Шановна громадяни! Дана поправка стосувалася порядку призначення голова Національної служби. Ось вам якість цього законопроекту, де було прописано порядок і надані не властиво функції, неправильності призначення, це законом не регулюється. Тому ця поправка є врахована, вона є відхилена.</p>
<p>Але я вважаю зі свого боку обговорення даного законопроекту безглуздим оскільки в залі нікого немає. В залі сидять люди, які абсолютно не зацікавлені зміни цього законопроекту. Мої пропозиції щодо того, аби вдосконалити систему охорони здоров'я спрямовані до Президента. Запропонуйте концепцію, Рада національної безпеки і оборони її затвердить, Кабінету Міністрів, будь ласка,&nbsp; розробіть заходи, а Верховна Рада забезпечить юридичний супровід. А тепер до головуючої її пропозиції зустрітися поза межами парламенту, я би з задоволенням зустрівся, але публічно вам відповім ні, оскільки дивиться моя родина, вона мене&nbsp; правильно не зрозуміє. Дякую вам за пропозицію.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу, комітет.</p>
<p>&nbsp;</p>
<p>11:32:34</p>
<p>СИСОЄНКО І.В.</p>
<p>Що стосується зазначеної поправки, то вона повністю врахована, а на такі хамські репліки я не вважаю за необхідне далі відповідати.</p>
<p>&nbsp;</p>
<p>ГОЛОВУЮЧИЙ. Спасибі.</p>
<p>Я думаю, що справді вдаватися досвідченому політику до сексистських реплік – це не коректно. Прошу, правка номер 366-а, не наполягають.</p>
<p>369-а, не наполягають.</p>
<p>370-а,&nbsp; прошу народний депутат Семенуха.</p>
<p>&nbsp;</p>
<p>11:33:02</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги! На жаль, з тексту законопроекту недостатньо зрозуміло, чи буде забезпечений політичний нейтралітет майбутнього керівника Національної служби здоров'я? Також існують сумніви щодо достатніх запобіжників для недопущення виникнення конфлікту інтересів, тому, моя правка пропонує декілька речей.</p>
<p>По-перше, на дану посаду не може бути призначена особа, яка протягом року до призначення на посаду входила до складу керівних органів політичної партії, або має інший представницький мандат.</p>
<p>По-друге, не може бути призначена особа, яка є членом органу управління або володіє прямо чи опосередковано підприємствами, або корпоративними правами суб'єктів господарювання, що здійснюють діяльність з медпрактики, виробництва лікарських засобів, або члени сім'ї, якої є власниками таких підприємств чи прав. Встановлення&nbsp; запропонованих у правці&nbsp; обмежень обґрунтоване та спрямоване на зменшення&nbsp; або уникнення і попередження можливих зловживань і&nbsp; виключення не об'єктивності керівника Національної служби охорони здоров'я. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:34:06</p>
<p>СИСОЄНКО І.В.</p>
<p>У зв'язку з тим, що стаття 9 була повністю виключена з тексту цього законопроекту вимоги до голови центрального органу виконавчої влади та порядок&nbsp; його призначення визначається законом, порядком призначення таких керівників, а саме&nbsp; це Закон України "Про Кабінет Міністрів України" та "Про державну службу України", то саме з цих підстав ваша поправка комітетом відхилена.</p>
<p>&nbsp;</p>
<p>ГОЛОВУЮЧИЙ. Прошу зал висловитися шляхом голосування. Поправка&nbsp; номер 370.&nbsp;&nbsp;&nbsp;</p>
<p>&nbsp;</p>
<p>11:34:49</p>
<p>За-25</p>
<p>Рішення не прийнято.</p>
<p>Поправка номер&nbsp; 371, не наполягають.</p>
<p>372-а, не наполягають.</p>
<p>373-я, не наполягають.</p>
<p>374-а, не наполягають.</p>
<p>375-а, не наполягають.</p>
<p>376-а, не на… прошу 376-а, народний депутат Сергій Соболєв.</p>
<p>&nbsp;</p>
<p>11:35:12</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Шановні колеги, дивіться, створюєте ви цей орган, але подивіться вимоги до&nbsp; керівника цього&nbsp; органу. Людина, яка буде&nbsp; регулювати питання організації фінансування медичної&nbsp; галузі в вимогах немає вимоги бути і мати медичну освіту. Поправка моя і суть&nbsp; її в тому, що добавити "вищу медичну освіту", як така особа може&nbsp; регулювати такі речі в галузі нам досить&nbsp; вже осіб, які не мають юридичної освіти, досить осіб, які не мають, взагалі, ніякої освіти давайте&nbsp; ще медичною галуззю керувати особі, яка не має медичної освіти, яка логіка? Для чого створюється цей орган? Давайте корупційну освіту запишіть, якщо для&nbsp; цього цей орган створюється. Поясність, будь ласка, як&nbsp; можна за таке&nbsp; не проголосувати на комітеті. Я, взагалі,&nbsp; цього не розумію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати.</p>
<p>&nbsp;</p>
<p>11:36:19</p>
<p>СИСОЄНКО І.В.</p>
<p>Комітет відхилив вашу правку, тому що ми повністю виключили ту статтю законопроекту, яка стосується вимог до голови центрального органу виконавчої влади, оскільки це регулюється&nbsp; окремим законодавством.</p>
<p>Але щодо змісту і діяльності органу центральної виконавчої влади, я хочу наголосити вам, що він не буде займатися жодним контролем якості, він буде виключно здійснювати оплати Державним бюджетом по рахункам в медичні заклади.</p>
<p>Тому ваша поправка комітетом відхилена.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу голосувати.</p>
<p>&nbsp;</p>
<p>11:37:07</p>
<p>За-25</p>
<p>Рішення не прийнято.</p>
<p>Наступна поправка номер 377,&nbsp; не наполягаєте.</p>
<p>Наступна 378-а. Прошу, народний депутат Литвин.</p>
<p>&nbsp;</p>
<p>11:37:16</p>
<p>ЛИТВИН В.М.</p>
<p>Я підтримую пропозицію колеги Соболєва.</p>
<p>Ми пам'ятаємо, вже за Сталіна кидали на ті чи інші ділянки роботи людей, які не мали взагалі жодної освіти, і вони ціною людських життів вирішували ті проблеми, які ставив перед ними Сталін. В мене складається таке враження, що наші новатори-реформатори планують саме таким же чином діяти.</p>
<p>Ну, хоча б якась початкова медична освіта в людей, які будуть займатися проблемами всієї України, має бути. Про що ви говорите? Чого ви не можете врахувати це?</p>
<p>Тому моя пропозиція зводиться до того, щоб частину першу статті 9 доповнити новим абзацом такого змісту: "Заступниками голови центрального&nbsp; органу виконавчої влади, що реалізує державну політику у сфері організації фінансування надання медичних послуг та лікарських засобів можуть бути призначені особи, що мають повну медичну освіту".</p>
<p>Якщо ви вже начальник – вважайте, що він має бути літератором і приймати відповідні рішення – то хоча б заступники мають бути компетентними людьми!</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:38:30</p>
<p>СИСОЄНКО І.В.</p>
<p>Я повністю з вами погоджують по суті тим, що кожен має займатися своєю справою. Пацієнта має лікувати лікар, питаннями фінансів і розпорядження фінансовими потоками мають займатися відповідні фахівці відповідної галузі.</p>
<p>Але що стосується конкретно вашої поправки, вона відхилена, тому що виключена з тексту законопроекту вся 9 стаття, яка регулює це питання.</p>
<p>&nbsp;</p>
<p>ГОЛОВУЮЧИЙ. Дякую. Ви наполягаєте, так? Прошу голосувати.</p>
<p>&nbsp;</p>
<p>11:39:12</p>
<p>За-31</p>
<p>Рішення не прийнято.</p>
<p>Наступна поправка номер 379. Не наполягаєте.</p>
<p>380-а. Не наполягаєте. Триста вісімдесят… прошу, 380-а, народний депутат Литвин.</p>
<p>&nbsp;</p>
<p>11:39:31</p>
<p>ЛИТВИН В.М.</p>
<p>Я так розумію, що ті пропозиції, які були напрацьовані медичною громадськістю, у тому числі на рівні районних і сільських медичних закладів, абсолютно нікого не цікавлять. Тому у мене така пропозиція-звернення до колег, давайте далі не будемо брати участь у цій виставі, бо я розумію, що зараз так скрупульозно розглядаються ці поправки, ніхто не кричить про те, що затягують спеціально, як кричали раніше, знімемо всі поправки. І тоді головуюча хай ставить на голосування прийняття цього закону в цілому. І перейдемо до розгляду тих питань, які вимагають розглянути у Верховній Раді активісти, які знаходяться і нині біля Верховної Ради України.</p>
<p>Я прошу підтримати, колеги, цю пропозицію. Це буде правильно і по-державному.</p>
<p>&nbsp;</p>
<p>ГОЛОВУЮЧИЙ. Дякую. Прошу комітет прокоментувати.</p>
<p>&nbsp;</p>
<p>11:40:26</p>
<p>СИСОЄНКО І.В.</p>
<p>На жаль, знову ж таки ви жодного слова не сказали суті вашої поправки. Те, що стосується її змісту, то відповідно стаття 9 була виключена з тексту законопроекту, але я повністю з вами погоджуюсь, що як тільки комітет і ми разом з вами пройдемо по всім поправкам, то відповідно Верховна Рада України має негайно перейти до розгляду тих законопроектів, які вимагають люди, що знаходяться за межами Верховної Ради.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка 381. Не наполягаєте.</p>
<p>Наступна… А, я перепрошую. Так, все гаразд.</p>
<p>382-а. Не наполягаєте.</p>
<p>383-я. Не наполягаєте.</p>
<p>384-а. Не наполягаєте.</p>
<p>385-а. Не наполягаєте.</p>
<p>389-а. Не наполягаєте.</p>
<p>390-а. Не наполягаєте.</p>
<p>391-а. Не наполягає.</p>
<p>392-а. Не наполягає.</p>
<p>393-я. Не наполягають.</p>
<p>394-а. Не наполягають.</p>
<p>395-а. Не наполягають.</p>
<p>396-а. Не наполягають.</p>
<p>397-а. Не наполягають.</p>
<p>398-а. Не наполягають.</p>
<p>399-а. Прошу, народний депутат Корчинська.</p>
<p>&nbsp;</p>
<p>11:41:48</p>
<p>КОРЧИНСЬКА О.А.</p>
<p>Доброго дня! Прикро, що в залі так мало депутатів. Особливо хочу звернути увагу на те, що фактично єдиною фракцією, котрої немає в залі, це "Опозиційний блок". Фактично є кілька людей, котрі зараз пробують блокувати всі, всі процеси реальної реформи, яка не розпочиналась в нашій країні.</p>
<p>Моя правка стосується того, щоб ми все ж таки, коли ми будемо обирати голову центрального органу виконавчого, щоб це робилось на конкурсній комісії відкритим і цей голова не мав права бути більше трьох років на своїй посаді, і, звичайно, не більше ніж два терміни підряд він перебував.</p>
<p>Це європейська правка. І принципово те, щоб це було на відкритому конкурсі, здійснювалось. Цей орган є технічний. Всі, котрі стверджують, що він розподіляє гроші, це неправда. Він заключає договори.</p>
<p>&nbsp;</p>
<p>ГОЛОВУЮЧИЙ. Дякую. Ви будете наполягати на своїй поправці, голосувати? Прошу, зараз ми завершимо розгляд поправки і я дам репліку "Опозиційному блоку". Фракція має право на відповідь на репліку також. Прошу, від комітету.</p>
<p>&nbsp;</p>
<p>11:43:23</p>
<p>СИСОЄНКО І.В.</p>
<p>Я повністю з вами погоджуюсь в тому, що має бути контроль за діяльністю як керівника, так і заступників керівників того органу державного, який може бути створено рішенням Кабінету Міністрів України. Але ваша поправка відхилена у зв'язку з тим, що з тексту законопроекту виключена стаття 9 щодо вимог до голови центрального органу виконавчої влади. І весь контроль за діяльністю як керівництва, так і діяльністю всього органу центральної виконавчої влади по оплаті медичних послуг буде здійснювати Рада громадського контролю.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати спочатку. Я чую вас, шановний "Опозиційний блок". Прошу голосувати.</p>
<p>&nbsp;</p>
<p>11:44:22</p>
<p>За-28</p>
<p>Рішення не прийнято.</p>
<p>Прошу, репліка для "Опозиційного блоку". Народний депутат Долженков.</p>
<p>&nbsp;</p>
<p>11:44:35</p>
<p>ДОЛЖЕНКОВ О.В.</p>
<p>Шановні колеги! Олександр Долженков, фракція "Опозиційний блок".</p>
<p>Тут от де-юре представниця фракції Радикальної партії, але я так розумію, що вона взагалі не з колегами вже Радикальної партії, тому що вона їх зрадила, але вона тут говорить про те, що "Опозиційного блоку" немає в залі.</p>
<p>По-перше, "Опозиційний блок" є в залі пленарного засідання. По-друге, ми приймаємо активну участь щодо цього законопроекту. А, по-третє, на відміну від вас ми цю ганебну реформу медичну не підтримували і не підтримуємо, тому що вона не відповідає інтересам людей, як і не відповідає інтересам людей пенсійна реформа, за яку ви особисто голосували. Тому прошу на адресу "Опозиційного блоку" не говорити неправди.</p>
<p>А що стосується коаліції, так її дійсно немає. Ані жодної фракції, яка входить до складу коаліції, вони зараз не присутні. Чому? Тому що зараз фактично формально проходить процес. Всі правки, які обговорюються, вони не підтримуються через незначну кількість народних депутатів. І фактично зараз іде імітація роботи Верховної Ради, а не розгляд тих нагальних питань, які…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хочу звернути увагу, що зараз відбувається процес другого читання, так, як ви завжди і вимагаєте, відповідно до регламенту розгляду поправок.</p>
<p>Тому поправка номер 400. Не наполягають.</p>
<p>401. Не наполягають.</p>
<p>402. Не наполягають.</p>
<p>403. Не наполягають.</p>
<p>405.</p>
<p>404. Прошу, народний депутат Сергій Мельничук.</p>
<p>&nbsp;</p>
<p>11:46:30</p>
<p>МЕЛЬНИЧУК С.П.</p>
<p>Шановні колеги, дана правка стосується особливості договорів про медичне обслуговування. І згідно пункту 5 тут деякі перераховуються пункти, які входять до цього договору. Але у даному документі потім вказується 6 пунктом, що ці договори мають опубліковуватися на веб-сайті. Тобто ми бачимо, що дана правка порушує Закон "Про захист персональних даних", тому прошу поставити на підтвердження і визначитися. Тому що у даному законопроекті дуже багато таких порушень, які порушують не тільки законодавство України, а Основний закон України – це Конституцію України. Дякую.</p>
<p>&nbsp;</p>
<p>ГОЛОВУЮЧИЙ. Прошу, від комітету коментар.</p>
<p>&nbsp;</p>
<p>11:47:39</p>
<p>СИСОЄНКО І.В.</p>
<p>Я хочу сказати колезі про те, що потрібно уважно читати взагалі суть законопроекту. І цією поправкою, яку ви зараз намагаєтесь викреслити з тексту законопроекту, мова іде про те, що договір про медичне обслуговування населення, а це договір між органом, який буде оплачувати по договору медичні заклади, якраз і є момент звітності з приводу витрачання бюджетних коштів. І це є надзвичайно важливим, щоб вся Україна бачила, які кошти надходять в ту чи іншу лікарню. І жодним чином там не буде інформації про пацієнтів і про персональні дані, про які ви зазначили. То ж прошу підтримати дану поправку, вона є важливою для всього законопроекту.</p>
<p>&nbsp;</p>
<p>ГОЛОВУЮЧИЙ. Прошу визначатися.</p>
<p>&nbsp;</p>
<p>11:48:43</p>
<p>За-52</p>
<p>Рішення не прийняте.</p>
<p>Наступна поправка номер 405. Прошу, народний депутат Богомолець.</p>
<p>&nbsp;</p>
<p>11:48:52</p>
<p>БОГОМОЛЕЦЬ О.В.</p>
<p>Шановні колеги, зараз, власне, відбувається така дуже трагічна подія в Україні, ми з вами ловимо бліх на скаженій собаці. Тобто на абсолютно хибному законопроекті, який антинародний, ми намагаємося вносити в нього правки. Він є хибний по своїй суті, тому що він перекладає оплату за процедуру на плечі людей, в яких немає сьогодні грошей.</p>
<p>Мало того, цей законопроект, його мета – централізувати 100 мільярдів гривень і забрати їх, цю медичну субвенцію забрати у громад.</p>
<p>Своєю правкою за номером 405, яку я прошу поставити на підтвердження, я повертаю громадам медичні субвенції і право впливу на фінансування первинної ланки, тому що позбавляти громади впливу на свого сімейного лікаря це неможливо і це не можна робити. Прошу поставити на підтвердження.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:49:58</p>
<p>СИСОЄНКО І.В.</p>
<p>Я хочу зазначити про те, що вашою поправкою передбачаються знову ж таки розпорошення бюджетних коштів на послаблення рівня контролю за реалізацією програми медичних гарантій. У подальшому це може призвести до необґрунтованого направлення пацієнтів на вторинний рівень на зниження ролі первинної ланки медичної допомоги. Саме тому вашу поправку комітет відхилив. І, я вважаю, що ви як голова комітету маєте безпосередньо боротись за якість і суть медичної реформи, а не робити те, що ви зараз робите в залі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу репліка від народного депутата Богомолець. Прошу.</p>
<p>&nbsp;</p>
<p>11:50:45</p>
<p>БОГОМОЛЕЦЬ О.В.</p>
<p>Мене в парламент обирав український народ. Тому я борюсь тут не за псевдореформу, антинародну реформу, а за права людей на доступну, гарантовану медичну допомогу, яка би не вбивала їх і не зменшувала кількість населення в Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу визначатися шляхом голосування, поправка номер 405.</p>
<p>&nbsp;</p>
<p>11:51:22</p>
<p>За-40</p>
<p>Рішення не прийняте.&nbsp;</p>
<p>Поправка номер 407-а. Не наполягаєте.&nbsp;&nbsp;</p>
<p>409-а. Не наполягаєте.</p>
<p>410-а. Прошу, народний депутат&nbsp; Шурма.</p>
<p>&nbsp;</p>
<p>11:51:34</p>
<p>ШУРМА І.М.</p>
<p>Ігор Шурма,&nbsp; "Опозиційний блок" – це для тих, хто сліпий в залі сидить і ще&nbsp; й займається брехнею, он там, за колоною.</p>
<p>А тепер, що по суті. Шановні колеги, даний законопроект, він порушує грубо 22, 49, 64 статті Конституції. В зв’язку з тим, що поправки не проходять ті, які потрібно, я знімаю всі свої поправки і більше не буду їх ставити на голосування і на підтвердження. Заодно я хочу сказати, що йде затягування процедури по якій причині? Бо як закінчимо обговорення, треба буде голосувати, а коаліції в залі нема.</p>
<p>Від так я, щоб мене пані ведуча не звинувачувала у сексизмі, в знак великої шани, поваги і любові до жінки, до жінки політика,&nbsp; жінки керівника і до доповідача, щоб вони не стояли за&nbsp; трибуною і не займалися дурнуватою роботою затягування часу, я знімаю всі свої поправки і ще раз кажу, в знак шани і поваги до жіноцтва.</p>
<p>Дякую.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Наступна поправка номер 413. Не наполягаєте.&nbsp;&nbsp;&nbsp;</p>
<p>412-а. Прошу, народний депутат Дубіль.</p>
<p>&nbsp;</p>
<p>11:53:00</p>
<p>ДУБІЛЬ В.О.</p>
<p>Я на сто відсотків підтримую голову комітету Ольгу Вадимівну Богомолець, моя поправка також стосується, щоб залишити субвенцію громадам тому що тільки громади знають як зберегти ФАПи, амбулаторію і як зробити якраз медицину доступною&nbsp; і якісною для людей.</p>
<p>З приводу Ольги Вадимівни хочу сказати, що вона якраз з спільнотою, з профспілками, з медичними працівниками, якраз бореться за якісну медичну реформу. Хочу ще сказати про те, що в суботу, в неділю, відбувалися&nbsp; незрозумілі акції під будинком, під клінікою Ольги Вадимівни Богомолець, тому що вона якраз бореться за медичну реформу. І сьогодні в Україні у нас в Києві відбувається величезний медичний форум, де збереться більше тисячі людей, які якраз не підтримують цей ганебний закон 6327, а підтримують закон 7065, який і є медичною реформою, і в якому залишається субвенція громадам.</p>
<p>Прошу поставити поправку на підтримку.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:54:12</p>
<p>СИСОЄНКО І.В.</p>
<p>Я хочу зазначити про те, що вся Україна бачить, хто за що бореться в цій державі і в медицині особисто. Що стосується вашої поправки, про яку ви, на жаль, так і не сказали, а витратили час на політичний піар? То вона врахована частково. І те, що стосується підтримки і фінансування безпосередньо громад, то в тексті законопроекті передбачається право і можливість для місцевих бюджетів додатково оплачувати, і фінансувати медичні послуги, які не ввійдуть в перелік тих послуг, які будуть оплачуватися за кошти Державного бюджету України.</p>
<p>&nbsp;</p>
<p>ГОЛОВУЮЧИЙ. Дякую. Ви наполягаєте на голосуванні? Прошу голосувати.</p>
<p>&nbsp;</p>
<p>11:55:08</p>
<p>За-40</p>
<p>Рішення не прийняте.</p>
<p>Наступна поправка номер 413. Не наполягаєте.</p>
<p>414. Не наполягаєте.</p>
<p>416. Не наполягаєте.</p>
<p>418. Прошу народний депутат Соловей.</p>
<p>&nbsp;</p>
<p>11:55:28</p>
<p>СОЛОВЕЙ Ю.І.</p>
<p>Юрій Соловей 89 виборчий округ, Гуцульщина і Покуття.</p>
<p>Шановні колеги, на жаль, діюча модель надання медичних послуг в Україні так і не передбачає механізму медичного страхування. Це велика проблема, тому що в Європі, якщо ви хочете отримати будь-яку медичну послугу, ви повинні для того, щоб отримати медичне страхування, проводити щорічну діагностику і це є основою того, що в Європі набагато довша протяжність життя. Медична діагностика – це первинний рівень медицини, це фельдшерсько-акушерські пункти, це амбулаторії, це поліклініки. Я ще раз хочу наголосити, що діючою редакцією, зокрема, в цій частині, ми позбавляємо первинну ланку медицини і саме органи місцевого самоврядування впливу на якість надання цих послуг. Хоча практика останніх років, зокрема,&nbsp; в частині децентралізації створення об'єднаних територіальних громад, якраз і показує, що тут йде певний прогрес. Тому я пропоную підтримати мою…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати.</p>
<p>&nbsp;</p>
<p>11:56:42</p>
<p>СИСОЄНКО І.В.</p>
<p>Шановні колеги! Шановний доповідач! Я би хотіла, щоб розглядаючи законопроект про медичну реформу за основу ми все ж таки ставили інтереси людини і інтереси пацієнта, а не захищали фінансові потоки органів місцевого самоврядування. Я скажу вам на прикладі, в цьому році в місті Сміла Черкаської області органи місцевого самоврядування не включили в мережу медичних закладів, які вони мали б фінансувати важливу багатопрофільну лікарню, СМЧ №14. І це призвело до того, що і пацієнти, і медики залишились напризволяще, майже дев'ять місяців їм не оплачують зарплату і пацієнти не можуть там одержувати медичну допомогу. Це те, що призвело якраз&nbsp; діяльність органів місцевого самоврядування.</p>
<p>Тож, якщо ми говоримо про державну гарантію, то саме держава має брати відповідальність за людину і за пацієнта, і напряму оплачувати коштами платників податків в медичні заклади, коли пацієнт приходить в ту чи іншу лікарню. Саме тому ваша поправка комітетом відхилена.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу депутатів визначитися шляхом голосування поправка номер 418, прошу голосувати.</p>
<p>&nbsp;</p>
<p>11:58:08</p>
<p>За-32</p>
<p>За – 32. Рішення не прийняте.</p>
<p>Поправка номер 419, не наполягають.</p>
<p>Поправка номер 422, не наполягають.</p>
<p>Поправка номер 425, не наполягають.</p>
<p>Поправка номер 426, не наполягають.</p>
<p>Поправка&nbsp; номер 429, не наполягають.</p>
<p>428. Прошу:&nbsp; народний депутат Мельничук.</p>
<p>&nbsp;</p>
<p>11:58:37</p>
<p>МЕЛЬНИЧУК С.П.</p>
<p>Прошу&nbsp; головуючого включити мікрофони, ой, динаміки, щоб люди на вулиці чули, що буде… взагалі, що творитися в залі і&nbsp; не тільки зараз, але й&nbsp; після обідньої перерви, щоб вони бачили,&nbsp; хто буде затягувати час, як буде проходити голосування.</p>
<p>Що стосується самої правки. Надання медичних послуг і&nbsp; лікарських засобів за програмою медичних гарантій на вторинній і третинній&nbsp; ланці має проходити тільки за &nbsp;дозволу так званого первинного лікаря. І пацієнт не&nbsp; може звернутися без, скажімо, його рекомендації.&nbsp; Я думаю, що це не правильно. Він може звертатися без лікаря самостійно до другого… до вторинної і третинної ланки. Тому прошу поставити на підтвердження дану правку.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>11:59:32</p>
<p>СИСОЄНКО І.В.</p>
<p>Я хочу зазначити про те, що&nbsp; в&nbsp; нормах чинного законодавства не&nbsp; має такого&nbsp; поняття, як "первинний лікар", як ви тільки що&nbsp; зазначили, а є "лікар&nbsp;&nbsp; сімейної медицини" , є терапевт, є педіатр.</p>
<p>Те, що&nbsp; стосується поправки вона є надзвичайно важливою, тому що саме&nbsp; ця поправка надає право пацієнту убрати лікаря первинної ланки і&nbsp; саме безпосередньо фахівець, чи сімейний лікар, чи педіатр має визначити далі того вузькопрофільного фахівця, який має оглядати пацієнта далі. Щоб саме фахівець визначив чи потрібна в даному випадку подальша діагностика звернення, чи до кардіолога, чи до уролога, чи до інших вузькопрофільних фахівців другого рівня. Зараз все це вирішує пацієнт&nbsp; самостійно і якраз цією нормою ми намагаємося створити максимальну гарантію за безпеку і якість медичної допомоги для&nbsp; пацієнта. То ж прошу&nbsp; підтримати дану поправку.</p>
<p>&nbsp;</p>
<p>ГОЛОВУЮЧИЙ. Прошу&nbsp; голосувати. "За". Комітет прийняв рішення підтримати.</p>
<p>&nbsp;</p>
<p>12:00:46</p>
<p>За-59</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:00:50</p>
<p>ГОЛОВУЮЧИЙ.</p>
<p>59 – за. Рішення&nbsp; не прийняте.</p>
<p>Колеги, 12 година. Я оголошую перерву на 30 хвилин. В 12:30 я прошу всіх прибути в зал для&nbsp; продовження розгляду питань медичної реформи.</p>
<p>430-а буде наступна правка.</p>
<p><b>&nbsp;</b></p>
<p align=center><i>(Після перерви)</i></p>
<p><b>&nbsp;</b></p>
<p>12:34:15</p>
<p>ГОЛОВУЮЧИЙ. Шановні колеги, час, відведений для перерви, завершений. І я прошу заходити в зал для продовження нашої роботи.</p>
<p>Пані Ірино, будь ласка, на трибуну.</p>
<p>Колеги, будь ласка, заходимо в зал.</p>
<p>Я нагадую, ми розглядаємо проект Закону 6327. І ми зупинилися перед перервою на правці 430. І ми продовжуємо працювати з правками.</p>
<p>Отже, колеги, я називаю правки.</p>
<p>431-а,&nbsp; не наполягає.</p>
<p>432-а,&nbsp; не наполягає. <i>(Шум у залі)</i></p>
<p>33-я – так, пані Тетяна? 433-я, Тетяна Донець, будь ласка.</p>
<p>&nbsp;</p>
<p>12:35:15</p>
<p>ДОНЕЦЬ Т.А.</p>
<p>Шановні присутні, кожен з нас чітко розуміє, що на сьогоднішній день українці живуть дуже бідно, навіть на сьогодні українці можуть звернутися до лікаря, але основною проблемою є те, що ті ліки, які виписує&nbsp; лікар, вони достатньо дорого коштують для українців. І в цьому є основна проблема: лікар їх приймає, але лікуватися нема за що.</p>
<p>Моя поправка говорить про те, що якщо людина звернулася до лікаря,&nbsp; лікар виписав ті чи інші ліки, які&nbsp; входять до гарантованого переліку, то не зважаючи на те, ці ліки він буде приймати амбулаторно чи в стаціонарі, вони мають бути для українців безкоштовні.</p>
<p>Це надважлива правка, яка дійсно гарантує&nbsp; те, що життя в Україні буде подовжуватися, тому що не можна лікуватися, не маючи коштів купити ліки.</p>
<p>Я прошу поставити&nbsp; правку на підтвердження.</p>
<p>&nbsp;</p>
<p>ГОЛОВУЮЧИЙ.&nbsp; Пані Ірино.</p>
<p>&nbsp;</p>
<p>12:36:16</p>
<p>СИСОЄНКО І.В.</p>
<p>Я хочу повністю погодитися зі змістом того, що тільки що сказала виступаюча. І справді, цей законопроект має сформувати те, що лікарські засоби та певні види медичної допомоги, за які зараз оплачують пацієнти –&nbsp; це і операції, це і звернення до вузькопрофільних фахівців, і&nbsp; питання діагностики, все це має оплачуватися коштами Державного бюджету.</p>
<p>Але в той же час вашу поправку, технічно вона відхилена рішенням комітету, оскільки вміст вашої поправки викладений вже в сформованій статті номер 9 даного законопроекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ставлю на голосування поправку 433 народного депутата Тетяни Донець. Комітет її відхилив. Хто підтримує, я прошу голосувати. Підтримаємо пані Тетяну.</p>
<p>&nbsp;</p>
<p>12:37:14</p>
<p>За-44</p>
<p>Ваша поправка об'єднала зал, пані Тетяна.</p>
<p>434-а. Не наполягає.</p>
<p>436-а. Не наполягає.</p>
<p>440-а. Не наполягає.</p>
<p>442-а. Не наполягає.</p>
<p>444-а. Не наполягає.</p>
<p>448-а, 449-а, 452-а, 454-а, 458-а, 460-а, 463-я.</p>
<p>Будь ласка, Віктор Пинзеник. Включіть мікрофон.</p>
<p>&nbsp;</p>
<p>12:37:59</p>
<p>ПИНЗЕНИК В.М.</p>
<p>Шановний Голово, шановні колеги, я прошу поставити на підтвердження правку 464-у. Це суперечлива правка, яка з одного боку утверджує принцип єдиних тарифів, а з другого боку нівелює цю ідеологію, оскільки передбачає застосування поправочних коефіцієнтів. По-друге, ця правка суперечить Конституції в частині рівності прав всіх суб'єктів права власності. Зокрема ця правка передбачає режим передоплати послуг тільки для державних і комунальних закладів охорони здоров'я. Ми повинні дати можливість вибору пацієнтам кращих медичних закладів.</p>
<p>Але ця правка дискримінує і державні заклади охорони здоров'я, оскільки передбачає, дозволяє їм тільки поза межами державного гарантованого пакету надавати 20 відсотків послуг, а ця норма не стосується приватного сектору. Тобто дискримінується і одна, і друга форма власності.</p>
<p>Я прошу поставити на підтвердження цю правку, відтворити норму, яка була в першому читанні.</p>
<p>&nbsp;</p>
<p>ГОЛОВУЮЧИЙ. Пані Ірина.</p>
<p>&nbsp;</p>
<p>12:39:06</p>
<p>СИСОЄНКО І.В.</p>
<p>Я категорично не погоджуюся з вашою пропозицією і вважаю, що стаття 10 є дуже важливою та принциповою для цього законопроекту. Нею чітко сформовані тарифи, якими будуть оплачуватись медичні заклади. Окремо можуть бути окремі тарифи для <a name=Temp></a>первинної ланки, для другого, третього рівня медичної допомоги.</p>
<p>Те, що стосується права пацієнтів звертатись до того медичного закладу, який має найкращий сервіс, це також є суттю цього законопроекту. Тож, якщо пацієнт буде обирати в тому числі і приватний медичний заклад, то держава буде зобов'язана оплатити тим самим тарифом, як буде оплачена медична допомога і в державних лікарнях, той самий тариф за медичну послугу може надходити і до приватних медичних закладів.</p>
<p>Різницю між вартістю послуг в приватних закладах і тарифом пацієнт може доплачувати самостійно, якщо він буде обирати додатковий сервіс. Тому я наполягаю на тому, щоб зберегти статтю 10 в редакції комітету.</p>
<p>&nbsp;</p>
<p>ГОЛОВУЮЧИЙ. Дякую. Я ставлю на підтвердження поправку 464, комітет її підтримує і просить всіх народних депутатів її підтримати. Прошу голосувати, прошу визначатись.</p>
<p>&nbsp;</p>
<p>12:40:38</p>
<p>За-39</p>
<p>Рішення не прийнято.</p>
<p>465-а. Не наполягає.</p>
<p>466-а. Не наполягає.</p>
<p>470-а. Наполягає. 470-а, Віктор Пинзеник.</p>
<p>&nbsp;</p>
<p>12:40:58</p>
<p>ПИНЗЕНИК В.М.</p>
<p>Шановні колеги, я чую, як виступаючий з трибуни представник комітету говорить про єдиний підхід. Якщо одна і та сама послуга, не залежно від того, хто її надає, держава має оплачувати однаково. Тому тарифи мають бути єдиними. Ми не можемо допустити, щоб з'явились любимчики, щоб в деяких медичних закладах системою поправочних коефіцієнтів створювались інші умови, ніж в інших лікувальних навчальних, вибачте, медичних закладах.</p>
<p>Тому моя правка стосується норми щодо вилучення поправочних коефіцієнтів. Прошу підтримати правку.</p>
<p>&nbsp;</p>
<p>ГОЛОВУЮЧИЙ. Пані Ірина, будь ласка.</p>
<p>&nbsp;</p>
<p>12:41:40</p>
<p>СИСОЄНКО І.В.</p>
<p>Я хочу зачитати пряму норму статті 10 для того, щоб не було того, що зараз говорить виступаючий. Чітко визначено, що для всієї території України встановлюються єдині тарифи оплати медичних послуг. Оплата згідно з тарифом гарантована усім надавачам медичних послуг відповідно до укладених ними договорів про медичне обслуговування. Тож те, що ви говорите, вибірковість і все інше, є неможливою, оскільки саме в цьому законопроекті ми сформували запобіжники того, щоб не було вибірковості і любимчиків, як ви зазначили, бути не може, якщо буде виконуватися цей закон України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, ставлю на голосування поправку 470 народного депутата Пинзеника. Комітет її відхилив. Хто її підтримує, прошу голосувати.</p>
<p>&nbsp;</p>
<p>12:42:51</p>
<p>За-28</p>
<p>Рішення не прийнято.</p>
<p>473-я. Не наполягає.</p>
<p>475-а. Не наполягає.</p>
<p>480-а.</p>
<p>482-а.</p>
<p>483-я. Наполягає Віктор Пинзеник.</p>
<p>&nbsp;</p>
<p>12:43:11</p>
<p>ПИНЗЕНИК В.М.</p>
<p>Я ще раз хочу наголосити, якщо ми говоримо про єдиний підхід, то в чому тоді логіка застосування корегувальних коефіцієнтів? Наявність цієї норми дозволяє все-таки виявляти любимчиків, декому встановлювати специфічні тарифи. Підхід має бути всюди один: незалежно від того, в якому регіоні надана послуга,&nbsp; яким медичним закладам, тариф має бути єдиний.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Пане Віктор, улюбленців, улюбленців. Так правильніше. Любимчиків.</p>
<p>Будь ласка, пані Ірина.</p>
<p>&nbsp;</p>
<p>12:43:54</p>
<p>СИСОЄНКО І.В.</p>
<p>Я хочу зазначити з приводу суті зазначеної поправки, що в статті 10 законопроекту&nbsp; встановлені тарифи різних видів. Це виключно для того, щоб фінансування різних видів медичної допомоги відбувалися за тими принципами, коли вони будуть максимально ефективними, наприклад, первинна ланка має формуватись і оплачуватись максимально по передоплаті для того, щоб у медичних закладах були кошти, коли до них буде приходити вже пацієнт, а не чекати, коли будуть виконані медичні послуги і лише після того одержувати оплату. Тому законопроектом передбачається 5 видів тарифів і чітко зазначено, що зазначені ставки можуть використовуватися як разом, так і окремо одна від одної. Все це має бути виключно на користь медичного закладу для того, щоб вони фінансово були забезпечені, тоді коли до них прийде пацієнт.</p>
<p>&nbsp;</p>
<p>ГОЛОВУЮЧИЙ. Ставлю на голосування поправку 483. Відхилив її комітет. Прошу визначатись.</p>
<p>&nbsp;</p>
<p>12:45:10</p>
<p>За-20</p>
<p>Рішення не прийнято.</p>
<p>485-а.</p>
<p>492-а.</p>
<p>Яка? Ну, добре, включіть Пинзенику мікрофон.</p>
<p>&nbsp;</p>
<p>12:45:23</p>
<p>ПИНЗЕНИК В.М.</p>
<p>Я прошу поставити п'ять правок відразу, це однотипні правки, на підтвердження: 486-а, 88-а, 90-а, 93-я, 94-а. Немає сенсу ламати систему, переходити від одної системи фінансування до системи оплати послуг, якщо не буде забезпечена повна оплата наданих медичних послуг, система просто не зможе працювати. Я б дуже хотів, щоб бюджет міг потягнути цю систему, але ви прекрасно знаєте, що в бюджеті можливості є вичерпними. Тому я прошу питання, що стосується співоплати, поставити на підтвердження, проголосувати ці п'ять правок.</p>
<p>&nbsp;</p>
<p>ГОЛОВУЮЧИЙ. Пані Ірина, будь ласка.</p>
<p>&nbsp;</p>
<p>12:46:10</p>
<p>СИСОЄНКО І.В.</p>
<p>Питання скасування співоплати було подано поправками майже всіх фракцій, які є в парламенті. Багато поправок надійшло від народних депутатів саме для того, щоб скасувати питання співоплати. До тих пір, поки ми не сформуємо державних механізм оплати за медичні послуги тих людей, які не зможуть приймати участь у співоплаті, а це пенсіонери, малозабезпечені верстви населення, відповідно з законом запроваджувати співоплати зі сторони громадян України поки є недоречним. Тож даний законопроект стосується повної оплати за всі медичні послуги сторони держави.</p>
<p>&nbsp;</p>
<p>ГОЛОВУЮЧИЙ. Наполягаєте на голосуванні? Я кожну правку поставлю окремо.</p>
<p>486-а. На підтвердження. Комітет просить підтримати. Прошу голосувати.</p>
<p>&nbsp;</p>
<p>12:47:13</p>
<p>За-22</p>
<p>Рішення не прийняте.</p>
<p>488-а. Комітет її врахувати і комітет просить її підтримати. Прошу голосувати.</p>
<p>&nbsp;</p>
<p>12:47:43</p>
<p>За-41</p>
<p>Рішення не прийняте.</p>
<p>490. На підтвердження. Комітет просить підтримати. Голосуємо.</p>
<p>&nbsp;</p>
<p>12:48:01</p>
<p>За-49</p>
<p>Рішення не прийняте. Не встиг. Зараз повернемось до голосування. Голос Абдулліна був просто визначальним.</p>
<p>Отже, колеги, наступна 493-я. На підтвердження. Комітет підтримує. Прошу проголосувати. Прошу підтримати.</p>
<p>&nbsp;</p>
<p>12:48:33</p>
<p>За-60</p>
<p>Рішення не прийняте.</p>
<p>І 494-а. Комітет просить підтримати. Голосуємо.</p>
<p>&nbsp;</p>
<p>12:48:52</p>
<p>За-58</p>
<p>Рішення не прийняте.</p>
<p>498-а. Не наполягає.</p>
<p>500-а. Не наполягає.</p>
<p>502-а. Не наполягає.</p>
<p>506-а. Не наполягає.</p>
<p>509-а. Не наполягає.</p>
<p>512-а. Не наполягає.</p>
<p>519-а. Не наполягає.&nbsp;</p>
<p>526-а. Не наполягає.&nbsp;&nbsp;&nbsp;</p>
<p>535-а. Не наполягає.&nbsp;</p>
<p>537-а. Не наполягає.</p>
<p>538-а. Не наполягає.&nbsp;</p>
<p>544-а. Не наполягає.&nbsp;</p>
<p>545-а.Не наполягає. 545-а. Сергій Євтушок. Наполягає. Я прошу включити йому мікрофон.</p>
<p>&nbsp;</p>
<p>12:49:31</p>
<p>ЄВТУШОК С.М.</p>
<p>Дуже наполегливо.</p>
<p>Дякую, пане Голово.</p>
<p>Я також хочу сказати, що немає змісту обговорювати тут в даному залі пустому поправки всі тому прошу головуючого не ставити всі мої поправки на голосування і&nbsp; не включати мікрофон. А взагалі&nbsp; за законопроект скажу, що це законопроект однієї фінансової програми, який забирає з об'єднаних територіальних громад, з місцевих рад всі кошти до центрального органу,&nbsp; не створює додаткових джерел фінансування, відсутність страхової медицини, все це призведе до того, що людина не зможе отримувати нормальну медичну допомогу як мала би працювати медична галузь.</p>
<p>І екстрена медицина також не може бути&nbsp; без фінансів реформована тому що&nbsp; це має бути певний сервіс, сервіс, який дасть можливість спасти людину в лічені хвилини,&nbsp; яка, не Дай Боже, захворіла, інсульт, інфаркт і все інше. Всього цього в даній реформі або псевдо реформі немає тому прошу не ставити і цю дану поправку на голосування.</p>
<p>&nbsp;</p>
<p>ГОЛОВУЮЧИЙ. Пані Ірина, прокоментуйте позицію Сергія Євтушка.</p>
<p>&nbsp;</p>
<p>12:50:37</p>
<p>СИСОЄНКО І.В.</p>
<p>Цей законопроект справді є фінансовими гарантіями для громадян нашої держави і це дуже важливим є, нарешті&nbsp; припинити те,&nbsp; що багато років існує в наших лікарнях, те,&nbsp; за що люди вимушені платити все самостійно,і те, що за них нарешті це почне платити&nbsp; держава, є надзвичайно важливим для кожного громадянина нашої держави. Те, що стосується страхової медицини і все інше – це є додаткові податки, які ми маємо право запроваджувати лише тоді, коли&nbsp; сформуємо механізм, який буде працювати. І який буде витрачати вже ті кошти, які збираються зараз державою у вигляді податків, але ефективно їх використовувати їх саме на послуги і за пацієнтами, а не боротися за те, щоб зберегти фінансування для міської влади, обласної влади, якими будуть знову ж таки розпоряджатися депутати. Ми маємо в основу поставити пацієнта і оплати саме за пацієнтом зі сторони держави, а не боротися за місцеве самоврядування.</p>
<p>&nbsp;</p>
<p>ГОЛОВУЮЧИЙ. Ви не наполягаєте на голосуванні? Ні.</p>
<p>Отже, йдемо далі. 546-а.</p>
<p>548-а. Не наполягає.</p>
<p>551-а. Наполягає. Є. Шурма Ігор, будь ласка.</p>
<p>&nbsp;</p>
<p>12:51:58</p>
<p>ШУРМА І.М.</p>
<p>Для тих, хто погано бачить і бреше щодо присутності в залі депутатів. Ігор Шурма, "Опозиційний блок".</p>
<p>Андрій Володимирович, я навмисно називаю вас ім'я і по батькові, поставте на сигнальне голосування, щоб ми подивилися, скільки в залі людей. Та така реформа, так про неї говорять, що вона така надважлива, так про людей думають, так переживають. Сьогодні через ніж будуть нагинати половину людей, щоб за неї голосували, а от коли йде обговорення по суті, поставте на голосування скільки в залі людей. Якщо вам потрібно ще один привід, я ще раз кажу: Парубій Андрій Володимирович, будь ласка, поставте це на голосування, я назвав ваше прізвище, ну поставте.</p>
<p>&nbsp;</p>
<p>ГОЛОВУЮЧИЙ. Ви мене не образили, так же?</p>
<p>Отже, по-перше, прошу виступати по темі правки, а по-друге, я детально розгляну вашу пропозицію і прийму відповідне рішення.</p>
<p>Продовжуємо, колеги, працювати. І я запрошую голів правок виступати виключно по темі правок. Будь ласка.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>12:53:04</p>
<p>ГОЛОВУЮЧИЙ. Прошу комітет прокоментувати, тут не було що.</p>
<p>Поправка номер 552. Не наполягають.</p>
<p>Поправка номер 553. Не наполягають.</p>
<p>554. Не наполягають.</p>
<p>555. Не наполягають.</p>
<p>556. Не наполягають.</p>
<p>557. Не наполягають.</p>
<p>558. Не наполягають.</p>
<p>559. Не наполягають.</p>
<p>560-а. Не наполягають.</p>
<p>560-а. Прошу народний депутат Богомолець.</p>
<p>&nbsp;</p>
<p>12:53:44</p>
<p>БОГОМОЛЕЦЬ О.В.</p>
<p>Шановні колеги, наполягаю на повернення і на винесення на голосування правки 560, оскільки обґрунтуванням у відмові комітету, робочої групи прийняти цю правку, було наступне твердження. Оскільки безоплатна медична допомога в межах державних гарантій надається всім громадянам, моя правка була вилучена, але ці межі вони не покривають всю медичну допомогу. Тому, якщо ця правка не буде внесена і не буде проголосована, ми розбалансуємо військову медицину, тому потрібно внести туди слова, доповнити словами "про реабілітацію інвалідів в Україні і про соціальний захист, і правовий захист військовослужбовців та членів їх сімей, про Національну гвардію, про Національну поліцію, про Службу безпеки України". Це після слів "про донорство крові та її компонентів". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет, буде коментувати, так, прошу.</p>
<p>&nbsp;</p>
<p>12:54:46</p>
<p>СИСОЄНКО І.В.</p>
<p>Ваша поправка вважається відхиленою лише технічно, але зміст і суть вашої поправки повністю збережено в нормі законопроекту. Зберігаються всі визначені пільги у сфері охорони здоров'я для ветеранів війни, учасників бойових дій, інвалідів, чорнобильців, військовослужбовців, різних силових відомств та інших категорій населення, які визначені іншими законами. Тобто, цей законопроект не позбавляє раніше встановлених пільг в охороні здоров'я для окремих категорій населення, які мають на це право передбачені чинним законодавством України. Тож, ваша поправка, по суті, повністю врахована в тексті цього законопроекту.</p>
<p>&nbsp;</p>
<p>ГОЛОВУЮЧИЙ. Прошу голосувати.</p>
<p>Вже не можна коментувати далі, прошу голосувати.</p>
<p>&nbsp;</p>
<p>12:55:50</p>
<p>За-30</p>
<p>3а – 30. Рішення не прийняте.</p>
<p>Наступна поправка номер 562, не наполягають.</p>
<p>565, не наполягаєте.</p>
<p>566, не наполягаєте.</p>
<p>568, прошу 566, народний депутат Березенко. Прошу.</p>
<p>&nbsp;</p>
<p>12:56:13</p>
<p>БЕРЕЗЕНКО С.І.</p>
<p>Шановні колеги! 566 поправка вона якраз була направлена на те, щоб для уникнення маніпуляцій з боку опозиції в медичній реформі, ми пропонували внести поняття "додаткового тарифу", за яким оплачуються послуги, що не увійшли до програми медичних гарантій, яких потребує пацієнт.</p>
<p>Саме ті гарантії, саме&nbsp; ті медичні потреби, які мають бути&nbsp; реалізовані для пацієнта. Такі послуги можуть оплачуватись або бути оплаченими за іншими бюджетними програмами чи за коштами медичних субсидій чи за коштами добровільного медичного страхування. Цю правку не врахували я хотів би поставити її на підтвердження. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати. Чи буде комітет коментувати.</p>
<p>&nbsp;</p>
<p>12:57:02</p>
<p>СИСОЄНКО І.В.</p>
<p>Так. Я хочу зазначити, що вашу&nbsp; поправку було відхилено, оскільки всі гарантії та пільги, які надаються&nbsp; пільговим категоріям&nbsp; населення відповідно до законів України вже збережені в даному законопроекті і про це зазначено в поправці номер 97 частина третя статті&nbsp; 3 даного законопроекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати.</p>
<p>&nbsp;</p>
<p>12:57:38</p>
<p>За-30</p>
<p>Рішення не прийнято.</p>
<p>Наступна поправка номер&nbsp; 568 не наполягають.</p>
<p>569, не наполягають.</p>
<p>571-а, не наполягає.</p>
<p>573-я, не наполягає.</p>
<p>575-я, не наполягає.</p>
<p>577-а, не наполягає.</p>
<p>578-а, не наполягає.</p>
<p>579-а, не наполягає.</p>
<p>580-а, не наполягає.</p>
<p>581-а, не наполягає.</p>
<p>582-а, не наполягає.</p>
<p>586-а, не наполягає.</p>
<p>587-а, не наполягає.</p>
<p>588-а, не наполягає.</p>
<p>589-а. Прошу: народний депутат Богомолець.</p>
<p>&nbsp;</p>
<p>12:58:23</p>
<p>БОГОМОЛЕЦЬ О.В.</p>
<p>Прошу винести цю&nbsp; правку на голосування в зв'язку з тим, що надання психіатричної допомоги людям в Україні не регулюється окремою державною програмою. Саме тому ці люди, а їх понад мільйон, залишаться без чіткого програмного… без чіткого&nbsp; програмного фінансування. Малого того, що цей закон розбалансує всю систему охорони здоров'я і приведе до погіршення ситуації. Він приведе ще до створення додаткової небезпеки в суспільстві. Прошу поставити правку на голосу… на підтвердження.</p>
<p>&nbsp;</p>
<p>ГОЛОВУЮЧИЙ. Прошу прокоментувати&nbsp; комітет.</p>
<p>&nbsp;</p>
<p>12:59:05</p>
<p>СИСОЄНКО І.В.</p>
<p>Ваша репліка не відповідає&nbsp; дійсності, оскільки в тексті законопроекту передбачається, що буде відбуватися оплата повністю всіх видів медичної допомоги, в тому числі, психіатричної допомоги, про яку&nbsp; ви тільки що зазначили. Саме тому з технічних питань у зв'язку з виключенням статті 13 законопроекту, яка передбачала співоплату, і оскільки&nbsp; ми це виключили, то, відповідно, і виключили вашу&nbsp; поправку. Але&nbsp; по суті всі види медичної допомоги будуть оплачуватися для кожного громадянина.</p>
<p>&nbsp;</p>
<p>ГОЛОВУЮЧИЙ. Дякую і прошу голосувати. <i>(Шум у залі)</i> Це не є дебати, шановні народні депутати! Є коментар до правки і є відповідь комітету, і зал визначається.</p>
<p>&nbsp;</p>
<p>12:59:55</p>
<p>За-22</p>
<p>Рішення не прийнято.</p>
<p>Правка&nbsp; номер 592, народний депутат Семенуха, прошу.</p>
<p>&nbsp;</p>
<p>13:00:03</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, під час запуску системи "е-Health", що пропонує даний законопроект, ми маємо врахувати всі попередні помилки, які супроводжували роботу та обслуговування подібних баз даних.</p>
<p>Хочу нагадати про серйозні проблем кількарічної давнини, коли виявилося, що база даних і програмне забезпечення держреєстрів, які обслуговує Міністерство юстиції, стала власністю приватних компаній, а держава змушена була&nbsp; оплачувати мільйони роялті за авторські права.</p>
<p>Тому моя правка пропонує доповнити законопроект нормою про те, що майнові права інтелектуальної власності на комп'ютерні програми, що забезпечують функціонування системи, електронної системи охорони здоров'я та компіляції даних цієї системи належать винятково державі.</p>
<p>Правка пропонує також покласти на Кабмін повноваження щодо розробки і реалізації заходів для гарантування безпеки інформації, її збереження, передачі, мінімізації ризиків, спотворення, неправомірного втручання та витоку, а також забезпечення безперервності функціонування системи "е-Health".&nbsp;</p>
<p>Прошу підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу комітет прокоментувати.</p>
<p>&nbsp;</p>
<p>13:01:06</p>
<p>СИСОЄНКО І.В.</p>
<p>По суті комітет підтримує суть і зміст вашої поправки. Але технічно комітет відхилив вашу поправку. І чітко визначено у тексті законопроекту, що порядок функціонування електронної системи охорони здоров'я буде затверджено Кабінетом Міністрів України.</p>
<p>Деталізація лише окремих елементів функціонування електронної системи в цьому законі є недоцільною, оскільки мова йде не про електронні системи, а про державні фінансові гарантії оплати медичного обслуговування населення.</p>
<p>&nbsp;</p>
<p>ГОЛОВУЮЧИЙ. Прошу шановний депутатів голосувати, визначатися шляхом голосування.</p>
<p>&nbsp;</p>
<p>13:01:58</p>
<p>За-29</p>
<p>Рішення не прийнято.</p>
<p>Наступна поправка номер 602. Прошу, народний депутат Донець.</p>
<p>&nbsp;</p>
<p>13:02:07</p>
<p>ДОНЕЦЬ Т.А.</p>
<p>Я наполягаю на цій правці. І хочу наголосити, що, враховуючи вимоги законодавства про захист персональних даних, пропоную уточнити положення про надання згоди пацієнтом на доступ до його персональних даних. Підписуючи декларацію про вибір лікаря з надання первинної медичної допомоги, пацієнт, його законний представник надає згоду на доступ до даних про нього щомісяця в електронній системі охорони здоров'я тільки такому лікарю з надання первинної медичної допомоги.</p>
<p>Я прошу цю правку поставити на підтвердження. А також я хочу повернутися, бо не побачили мою руку до правки 528.</p>
<p>&nbsp;</p>
<p>ГОЛОВУЮЧИЙ. Ми вже не можемо повернутися до 528 поправки, на жаль.</p>
<p>&nbsp;</p>
<p>ДОНЕЦЬ Т.А. Тоді прошу цю правку поставити на голосування.</p>
<p>&nbsp;</p>
<p>ГОЛОВУЮЧИЙ. Так, дякую.</p>
<p>Прошу, від комітету коментар.</p>
<p>&nbsp;</p>
<p>13:02:56</p>
<p>СИСОЄНКО І.В.</p>
<p>Відповідно до норм вже діючого законодавства, пацієнт вже має право до доступу до будь-якої персональної інформації і до персональних своїх даних. Тож відповідно ваша поправка не потребує додаткового законодавчого врегулювання. Тому комітет її відхилив.</p>
<p>&nbsp;</p>
<p>ГОЛОВУЮЧИЙ. Прошу народних депутатів визначити шляхом голосування.</p>
<p>&nbsp;</p>
<p>13:03:33</p>
<p>За-32</p>
<p>Рішення не прийнято.</p>
<p>Наступна поправка номер 606. Не…</p>
<p>605. Прошу, народний депутат Березенко. Березенко народний депутат, прошу.</p>
<p>&nbsp;</p>
<p>13:03:50</p>
<p>БЕРЕЗЕНКО С.І.</p>
<p>Шановна пані головуюча, я все-таки хотів би, щоб ви звертали увагу на те, що є необхідність депутатів повертатися до тих правок, які пройшли, до них є ще запитання.</p>
<p>Регламент не передбачає, що це порушення Регламенту. Тому як мінімум декілька правок, які хотілось би проговорити, і у Тетяни Донець, і у мене, я думаю, що і в інших депутатів.</p>
<p>Але, що стосується 605 правки. Ця правка пана Остапчука. І я думаю, що вона дуже гарно викладена. Там, де центральний орган виконавчої влади, що реалізує державну політику в цій сфері, зобов'язаний щомісячно опубліковувати та надавати центральному органу виконавчої влади, що забезпечує формування державної політики, дані, що накопичені в електронній системі охорони здоров'я, за умови знеособлення персональних даних у відповідності до Закону про захист персональних даних.</p>
<p>Я думаю, що ця правка була відхилена, але, ця правка була би слушна. І вона могла би правильно лягти в основу закону. Тому поставте, будь ласка, її на підтвердження.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:04:53</p>
<p>СИСОЄНКО І.В.</p>
<p>По суті ваша правка була врахована рішенням комітету, але викладена в іншій редакції, яка є статтею відповідного законопроекту. Тому технічно вашу поправку комітет відхилив.</p>
<p>&nbsp;</p>
<p>ГОЛОВУЮЧИЙ. Дякую. Прошу визначатись шляхом голосування народних депутатів. Поправка номер 605.</p>
<p>&nbsp;</p>
<p>13:05:28</p>
<p>За-32</p>
<p>Дякую. Я тільки хочу прокоментувати, що, оскільки я називаю всі поправки, які там відхилені і ми йдемо чітко за номерами поправок, я прошу народних депутатів слідкувати. Інакше, якщо ми будемо постійно повертатись, це просто позбавить сенсу нашу роботу. Слідкуйте, будь ласка, за тим процесом. Дякую.</p>
<p>Поправка номер 606, народний депутат Дубіль.</p>
<p>&nbsp;</p>
<p>13:06:07</p>
<p>ДУБІЛЬ В.О.</p>
<p>Фракція "Батьківщина", народний депутат Дубіль.</p>
<p>Я знову ж таки наголошую на те, що Закон 6327 не є ніякою медичною реформою. Ми говоримо про те, що ви забираєте сьогодні у громад ті кошти, які спрямовуються на ФАП і амбулаторії. Сьогодні медична галузь, профспілки категорично зібрались на форум і не підтримують Закон 6327.</p>
<p>І ми вимагаємо, щоб ви поставили альтернативний закон, над яким працювала фракція "Батьківщина" разом з Богомолець, головою комітету, з іншими депутатами, поставили цей закон в зал як альтернативний.</p>
<p>Сьогодні профспілки, подивившись, який бюджет ви ставите на наступний рік, запитують. На цей рік була субвенція 54 мільярда, 6 мільярдів ще не вистачає. На наступний рік ви поставили 51 мільярд субвенцію і поставили 13,1 мільярда на первинку. По вашому закону профспілки порахували, що тільки на заробітну плату потрібно буде 180 мільярдів коштів. Де джерело фінансування для медиків?</p>
<p>Прошу поставити цю поправку на підтвердження.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:07:15</p>
<p>СИСОЄНКО І.В.</p>
<p>Я хочу сказати про те, що зараз ми не обговорюємо проект державного бюджету на наступний рік. У вас буде така можливість внести поправки як народного депутата, те, що стосується збільшення медичної субвенції.</p>
<p>Зараз ми обговорюємо законопроект, який має сформувати нові принципи оплати, ті кошти, які щороку виділяються в державному бюджеті, і кожною копійкою їх спрямувати не на депутатів міської чи обласної, чи районної ради на розпорядження, а безпосередньо сформувати фінансові потоки на оплати в медичні заклади для людей, для пацієнтів. Тобто давайте все ж таки в пріоритет ставити людину, яка приходить в медичний заклад, і держава зобов'язана платити за ту людину безпосередньо коштами держави, а не боротися за те, щоб місцева влада мала ті кошти, які по суті належать людям, і за які мають купуватися лікарські засоби.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу депутатів визначатися шляхом голосування.</p>
<p>&nbsp;</p>
<p>13:08:27</p>
<p>За-24</p>
<p>Рішення не прийнято.</p>
<p>Наступна поправка номер 613. Прошу, народний депутат Донець.</p>
<p>&nbsp;</p>
<p>13:08:38</p>
<p>ДОНЕЦЬ Т.А.</p>
<p>Шановні колеги, оскільки всі говорять про те, що установа, яку ми створюємо, вона буде використовувати достатньо великі кошти, на мій погляд, було б доцільно створити не лише Раду громадського контролю, яка є дорадчим органом, а зробити все ж таки більш ефективний орган, яким має бути наглядова рада, до якої можуть увійти представники як пацієнтів, так і держави, так і постачальників послуг. Тоді цей орган буде дієвим, він зможе впливати на рішення, а ми не будемо говорити про те, що розпорядження таких великих коштів, все ж таки підпис однієї людини. Я хочу, щоб ви підійшли зважено до прийняття цього рішення і підтримали цю правку.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:09:25</p>
<p>СИСОЄНКО І.В.</p>
<p>Комітет визначив, що органом, який буде здійснювати контроль за діяльністю органу центральної виконавчої влади, є Рада громадського контролю так само створена аналогічно тому, як це викладено у Законі України "Про Національне антикорупційне бюро України". Саме за таким самим аналогом і принципом у цьому законопроекті формується створення Ради громадського контролю.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати.</p>
<p>&nbsp;</p>
<p>13:10:07</p>
<p>За-35</p>
<p>Рішення не прийнято.</p>
<p>Поправка номер 614. Народний депутат Соловей.</p>
<p>&nbsp;</p>
<p>13:10:13</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття.</p>
<p>Шановні колеги і шановне українське суспільство, власне, моя поправка стосується розподілу повноважень щодо надання медичних послуг між центральним органом виконавчої влади та органами місцевого самоврядування, оскільки діючою редакцією закону органи місцевого самоврядування абсолютно позбавляються як фінансових можливостей, так і впливу на надання послуг на первинному рівні медицини. Я не заперечую про те, що центральний орган виконавчої влади за принципом "пацієнт-гроші" повинен бути замовником послуг на третинному і вторинному рівні, але я однозначно наголошую на тому, що якщо ми говоримо про первинну медицину, фельдшерсько-акушерські пункти, амбулаторії, то краще ніж органи місцевого самоврядування ні один центральний орган виконавчої влади не організує і не надасть цю послугу. Тому, власне, і полягає моя правка, щоб на первинному рівні залишити органи місцевого самоврядування і підкріпляти…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати.</p>
<p>&nbsp;</p>
<p>13:11:25</p>
<p>СИСОЄНКО І.В.</p>
<p>Я погоджуюсь з вами у тому, що органи місцевого самоврядування мають створювати відповідні умови у вигляді побудови амбулатоорій, створення ФАПів у відповідних населенех пунктах там, де є в тому потреба, тому що саме органам місцевого самоврядування більш видно, а ніж з Києва, де якою має бути лікарня.</p>
<p>Але те, що стосується саме оплати послуг тих коштів, які забезпечують надання медичної допомоги, то це має бути все ж таки гарантією держави. Якщо це є гарантією держави, відповідно ми не можемо перекладати ту гарантію на місцеву владу, тому що, як ми бачимо, за результатом сьогоднішнього дня не кожна місцева влада ефективно використовує ті кошти саме на медицину і на охорону здоров'я. Тож для того, щоб забезпечити громадян України рівним правом по всій Україні однаково мати доступність саме до медичних послуг і до медичного обслуговування кошти на оплату за медичну допомогу мають оплачуватись на пряму з державного…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І прошу визначатися шляхом голосування.</p>
<p>&nbsp;</p>
<p>13:12:50</p>
<p>За-35</p>
<p>За – 35.</p>
<p>Рішення не прийнято.</p>
<p>Наступна поправка номер 618. Не наполягаєте.</p>
<p>619-а. Не наполягаєте.</p>
<p>620-а.</p>
<p>621-а.</p>
<p>622-а.</p>
<p>623-я. Прошу, народний депутат Семенуха.</p>
<p>&nbsp;</p>
<p>13:13:09</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, контроль за використанням коштів відповідних бюджетних програм постачальникам медичних послуг, простіше кажучи, медичними закладами усіх форм власності та лікарями також має бути закріплено на законодавчому рівні.</p>
<p>Законопроект передбачає державний нагляд за дотриманням медичними закладами вимог встановлених порядками використання коштів бюджетних програм і договорами про медичне обслуговування населення. Однак, яким саме чином буде здійснюватися цей державний нагляд із тексту законопроекту незрозуміло.</p>
<p>Тому моя правка пропонує здійснювати його шляхом планових та позапланових перевірок у порядку, який розроблятиме Національна служба здоров'я та буде затверджуватися Кабінетом Міністрів України. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:13:55</p>
<p>СИСОЄНКО І.В.</p>
<p>Ті питання, про які ви зазначили, вони вже врегульовані&nbsp; законами України, зокрема державний нагляд, контроль за дотриманням постачальниками медичних послуг, вимог встановлених порядком використання коштів регулюється Законом про основні засади здійснення державного фінансового контролю в Україні і здійснюється Державною аудиторською службою України. Окрім того Рахункова палата від імені&nbsp; Верховної Ради України здійснює контроль за надходженням коштів до Державного бюджету та їх використанням, кожен центральний орган виконавчої влади в своєму складі має структурний підрозділ, який відповідає за здійснення контролю за використанням бюджетних коштів закладами, що&nbsp; знаходяться в його управлінні. Тож ваша поправка відхилена за відсутності необхідності врегулювання цих питань додатково в нормі законодавства.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати народних депутатів.</p>
<p>&nbsp;</p>
<p>13:14:59</p>
<p>За-29</p>
<p>Рішення не прийняте.&nbsp;</p>
<p>Наступна поправка номер 626, 62… Яка?</p>
<p>Прошу, народний депутат Донець.</p>
<p>&nbsp;</p>
<p>13:15:14</p>
<p>ДОНЕЦЬ Т.А.</p>
<p>624.</p>
<p>&nbsp;</p>
<p>ГОЛОВУЮЧИЙ. 624-а. Прошу, народний депутат Донець.</p>
<p>&nbsp;</p>
<p>ДОНЕЦЬ Т.А. Я прошу, щоб статтю 15 доповнили: "Контроль за дотриманням законодавства щодо якості надання медичних послуг постачальниками медичних послуг та систематичне проведення аналізу умов, результатів, строків та ефективності надання медичних послуг та лікарських&nbsp; засобів пацієнтів здійснював центральний орган виконавчої влади, що забезпечує формування державної політики в сфері охорони здоров'я". Я прошу цю правку поставити на голосування та прошу все ж таки, щоб ми повернулися до однієї з правок, на які я піднімала руку, але ви не&nbsp; бачили цього, після цього голосування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати.</p>
<p>&nbsp;</p>
<p>13:15:59</p>
<p>СИСОЄНКО І.В.</p>
<p>Ваша поправка по суті повністю врахована&nbsp; в даному законопроекті. Безпосередньо в поправці номер 617, в визначенні статті 12-ї, "Контроль за дотриманням законодавства про державні фінансові гарантії медичного обслуговування, контроль якості надання медичних послуг надавачами медичних послуг та системне проведення аналізу результатів та ефективності&nbsp; медичних послуг та лікарських засобів здійснює центральний орган виконавчої&nbsp;&nbsp; влади, що забезпечує формування державної політики в охороні здоров'я, тобто це функції Міністерства охорони здоров'я.</p>
<p>&nbsp;</p>
<p>ГОЛОВУЮЧИЙ. Дякую. Ви наполягаєте на голосуванні? Так? Прошу голосувати.</p>
<p>&nbsp;</p>
<p>13:16:54</p>
<p>За-40</p>
<p>Рішення не прийняте.</p>
<p>Наступна поправка номер 627. Народний депутат Помазанов, прошу включити мікрофон.</p>
<p>&nbsp;</p>
<p>13:17:04</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>627 поправка говорить про те, що на жаль в даній редакції, в редакції, яку ми зараз розглядаємо, яку ухвалив комітет, не визначено, яка саме відповідальність чекає на того, хто буде порушувати законодавство про державні фінансові гарантії, оскільки тут прописано, що несуть відповідальність відповідно до закону? Якого саме закону, нового прийнятого, нового, який буде прийнятий, чи закону, який ми зараз розглядаємо, абсолютно незрозуміло? Тобто таким чином ми можемо зараз на законодавчому рівні звільнити повністю від відповідальності людей, які можуть гіпотетично в майбутньому порушити це законодавство. Саме тому я пропоную цю редакцію змінити на "несуть адміністративну, цивільну, дисциплінарну та кримінальну відповідальність в порядку, визначеному" саме не законом, а "законодавством України", щоб ми не обмежували законодавчо зараз відповідальність, яка може настати за порушення тих чи інших правил при фінансових закупівлях лікарських засобів і надання лікарських послуг. Тому прошу підтримати цю правку, прошу голосувати "за". Дякую.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:18:14</p>
<p>СИСОЄНКО І.В.</p>
<p>Так, я наполягаю на редакції комітету, в якій чітко зазначено, що особи, які винні у порушенні законодавства про державні фінансові гарантії медичного обслуговування населення, несуть відповідальність відповідно до закону. Чому не на підставі законодавства? Я поясню, законодавство це в тому числі і підзаконні акти. Тож, якщо ми говоримо про кодекси, про адміністративну відповідальність, кримінальну відповідальність, цивільну відповідальність, то це відповідно закони України і щоб норми підзаконних актів не зменшували цю відповідальність.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, ви наполягаєте на голосуванні? Прошу голосувати.</p>
<p><b>&nbsp;</b></p>
<p>13:19:07</p>
<p>За-29</p>
<p>За – 29. Рішення не прийняте.</p>
<p>Наступна поправка 628-а. Не наполягають.</p>
<p>629-а. Прошу: народний депутат Дубіль.</p>
<p>&nbsp;</p>
<p>13:19:17</p>
<p>ДУБІЛЬ В.О.</p>
<p>Цей законопроект, ще раз наголошую, формує передумови для створення всеукраїнського корупційного монстра, що оперуватиме 70-80 мільярдами, а в перспективі 150 мільярдами гривень бюджетних коштів, які виводяться з під дії Закону&nbsp; про ціни і ціноутворення. І цей ЦОВВ буде сам розподіляти ці кошти всім медичним установам, за незрозумілим механізмом і поставить всю медичну галузь, сімейних лікарів, амбулаторії, ФАПи, районні лікарні на коліна. Він одночасно формує умови фінансування, визначає сам методику розрахунку вартості послуг і структуру самих послуг, здійснює фінансування, проводить аудит використання коштів. Хто буде контролювати цей ЦОВВ? Законопроект МОЗ повинен був внести положення про окремий орган, який виконуватиме функцію контролю якості надання медичної послуг в рамках програми державних гарантій. І ще раз наголошую, що 6327 закон не є законом ніякою реформою, прошу внести в зал закон 7065, який підтримують профспілки і вся медична галузь, прошу поставити на …</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати..</p>
<p>&nbsp;</p>
<p>13:20:30</p>
<p>СИСОЄНКО І.В.</p>
<p>Я хочу зазначити про те, що саме поправками комітету ми виключили повністю функцію контролю за якістю медичних послуг з повноважень цього органу, центральної виконавчої влади якраз для того, щоб не допустити певних зловживань і можливої корупційної складової.</p>
<p>Також я хочу наголосити на тому, що багато медиків по всій Україні підтримують ту медичну реформу, яку ми зараз з вами обговорюємо. І те, що ви говорите про те, в якому сьогодні стані є медичні заклади по всій Україні, ще раз дає підстави нам як народним депутатам не займатись політичним популізмом, а об'єднатись і прийняти якісний законопроект, який зараз ми з вами обговорюємо. До речі, ваші особисті поправки ввійшли в текст цього законопроекту, як і&nbsp; поправки інших народних депутатів&nbsp; представників всіх політичних сил, які знаходяться в цьому&nbsp; залі.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Прошу голосувати.</p>
<p>&nbsp;</p>
<p>13:21:46</p>
<p>За-22</p>
<p>Рішення не прийнято.</p>
<p>Наступна поправка номер 630. Прошу: народний депутат Пинзеник.</p>
<p>&nbsp;</p>
<p>13:21:54</p>
<p>ПИНЗЕНИК В.М.</p>
<p>Шановні колеги, я прошу поставити цю правку підтвердження з яких причин? У першому читанні закон містив чітку норму про строки введення в дію цього закону, первинна ланка&nbsp; медицини вводилась з наступного&nbsp; року, а в повному обсязі реформа вводилась з 2021 року. І це виправдано, відносно простіше це зробити на первинній ланці, де&nbsp; працює система, гроші ходять за пацієнтом. Значно складніша вже спеціалізована медична допомога, яка&nbsp; потребує великої технічної підготовчої роботи. Не секрет також, що&nbsp; громадськості і медичній, населенню реформа не зрозуміла, вона навіть в цьому залі не всім колегам зрозуміла. Тому я прошу поставити на підтвердження цю правку і зберегти&nbsp; норми, які були в першому читання щодо чітких строків введення в дію&nbsp; закону.</p>
<p>&nbsp;</p>
<p>ГОЛОВУЮЧИЙ. Прошу комітету прокоментувати.</p>
<p>&nbsp;</p>
<p>13:22:49</p>
<p>СИСОЄНКО І.В.</p>
<p>Я прошу підтвердити і проголосувати за поправку&nbsp; комітету для того, щоб&nbsp; зберегти її в&nbsp; тексті&nbsp; законопроекту і вона звучить наступним чином: "що цей законопроект набирає чинності через&nbsp; місяць з&nbsp; дня його опублікування&nbsp; та вводиться в дію&nbsp; з першого січня&nbsp; 2018 року лише для&nbsp; первинної ланки" далі другий&nbsp; рівень медичної допомоги&nbsp; з 2019 року і з 2020 року вже повністю всі&nbsp; види&nbsp; медичної допомоги мають йти за&nbsp; новим принципом фінансування та&nbsp; оплати медичної допомоги, то прошу підтримати дану поправку та проголосувати за неї.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати.</p>
<p>&nbsp;</p>
<p>13:23:47</p>
<p>За-53</p>
<p>Рішення не прийняте.</p>
<p>Наступна поправка номер&nbsp; 631,&nbsp; не наполягає.</p>
<p>632,&nbsp; не наполягає.</p>
<p>633,&nbsp; не наполягає.</p>
<p>634, не наполягає.</p>
<p>635,&nbsp; не наполягає.</p>
<p>636,&nbsp; не наполягає.</p>
<p>637,&nbsp; не наполягає.</p>
<p>638,&nbsp; не наполягає.</p>
<p>639,&nbsp; не наполягає.</p>
<p>645,&nbsp; не наполягає. <i>(Шум у залі)</i></p>
<p>644, прошу, народний депутат Мельничук.</p>
<p>&nbsp;</p>
<p>13:24:20</p>
<p>МЕЛЬНИЧУК С.П.</p>
<p>Сергій Мельничук, позафракційний. 644 правка в разі того, що ми провалили 630-у, вона, фактично, є такою, що вона не буде працювати. Тому ставимо на підтвердження, і не голосуємо її, яка, фактично, діє в законі антиконституційному, антинародному. І хай український народ все-таки знає і чує, що цей законопроект, який проплачений Соросом, веде країну до "фармацевтичної помийки", а не буде слугувати українському народу на&nbsp; благо.</p>
<p>А кришує його всередині країни це …………… І вся ця корупційна команда, яка зараз кришує, кришує і грабить українську націю, мають відповісти. І ті люди, які стоять на вулиці, мають про це знати, хто буде голосувати цей закон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу комітет прокоментувати.</p>
<p>&nbsp;</p>
<p>13:25:23</p>
<p>СИСОЄНКО І.В.</p>
<p>Мені нема чого коментувати з приводу всього того, що не стосується зовсім тексту законопроекту.</p>
<p>А те, що стосується поправки, я прошу підтримати поправку номер 644. Вона стосується безпосередньо того, що вже з 2018 року, з початку року почати оплачувати повністю громадянам держави первинну ланку медичної допомоги, щоб нарешті почати за кошти держави здійснювати профілактику, діагностику і лікування лікарями сімейної медицини, педіатрами, терапевтами всіх тих обсягів медичної допомоги, якої потребують пацієнти, коли приходять до лікарів первинної ланки.</p>
<p>Тож прошу підтримати поправку 644, яка є важливою в редакції комітету.</p>
<p>&nbsp;</p>
<p>ГОЛОВУЮЧИЙ.&nbsp; Дякую і прошу голосувати. Комітет підтримує.</p>
<p>&nbsp;</p>
<p>13:26:26</p>
<p>За-54</p>
<p>Рішення не прийняте.</p>
<p>Наступна поправка номер 645. Не наполягає.</p>
<p>646. Не наполягає.</p>
<p>647. Не наполягає.</p>
<p>648. Не наполягає.</p>
<p>650. Прошу, народний депутат Богомолець.</p>
<p>&nbsp;</p>
<p>13:26:47</p>
<p>БОГОМОЛЕЦЬ О.В.</p>
<p>Шановні колеги, в усіх країнах, в яких проводилась реформа системи охорони здоров'я, цю реформу завжди починали з пілотного регіону. Цією правкою я пропоную продемонструвати Міністерству охорони здоров'я і Кабінету Міністрів успіх цієї реформи в пілотному регіоні для того, щоб вони на одній окремо взятій території, бажано, щоб це була Вінницька область, бо звідси Прем’єр скоріше почує, що там буде відбуватись, щоби ця реформа почалась звідти.</p>
<p>Тому прошу цю поправку поставити на підтвердження. Не можна робити експеримент над всією країною. Реформу потрібно робити соціально справедливу для людей і виносити законопроекти 2409, 7065 і загальнообов'язкове медичне страхування. Прошу поставити поправку на підтвердження.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:27:42</p>
<p>СИСОЄНКО І.В.</p>
<p>Я хочу зазначити про те, що суть можливості створення пілотних проектів передбачено в даному законопроекті. І хочу зачитати, як це звучить в нормі того законопроекту, який ми зараз розглядаємо. Протягом 2018-19 років реалізація державних гарантій медичного обслуговування населення за програмою медичних гарантій може відбуватися шляхом реалізації пілотних проектів для відповідних видів медичних послуг, зокрема окремих регіонів, населених пунктів і окремих закладів охорони здоров'я.</p>
<p>Тож по суті це повністю включені в суть законопроекту.</p>
<p>&nbsp;</p>
<p>ГОЛОВУЮЧИЙ. Дякую. Прошу голосувати.</p>
<p>&nbsp;</p>
<p>13:28:40</p>
<p>За-33</p>
<p>Рішення не прийняте.</p>
<p>Наступна 651-а. Не наполягають.</p>
<p>652-2. Не наполягають.</p>
<p>653-я. Не наполягають.</p>
<p>654-а. Не наполягає.</p>
<p>655-а. Не наполягає. 655-а, прошу, народний депутат Помазанов.</p>
<p>&nbsp;</p>
<p>13:28:59</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Шановні колеги, ви знаєте, та правка, точніше, та редакція закону, якою було враховано правку декількох народних депутатів, членів комітету, вона сама по собі говорить про те, що насправді цей законопроект не вирішив і не вирішує всіх проблем безоплатної медицини в нашій державі.</p>
<p>Оскільки, коли я ще в своїх правках наполягав на тому, що треба розширити все ж таки і удосконалити перелік все ж таки тих послуг, які будуть надаватись громадянам нашої держави безкоштовно, він був недосконалим. І ця норма, яка зараз міститься в цьому законопроекті тому підтвердження. Оскільки вона гласить, що поступово запроваджуються для інших видів медичної допомоги якісь пілотні проекти.</p>
<p>Пілотні проекти, це завжди гарно. Але ми повинні встановити повний перелік для наших громадян, громадян України, безоплатних, безкоштовних послуг. Щоб наші громадяни могли спокійно лікуватись, а не пілотні проекти на них влаштовувати і тренуватись.</p>
<p>Тому я пропоную взагалі цей пункт виключити і доопрацювати ту норму, де встановлюється перелік послуг безкоштовних дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу комітет прокоментувати.</p>
<p>&nbsp;</p>
<p>13:30:11</p>
<p>СИСОЄНКО І.В.</p>
<p>Я хочу зазначити доповідачу, що в законі чітко визначено і це не стосується пілотних проектів, це стосується всієї України, для всіх громадян України, що за кошти державного бюджету буде стовідсотково оплачуватись первинний рівень медичної допомоги, екстрена медична допомога, другий, третій рівень медичної допомоги, медична реабілітація, надання медичної допомоги дітям до 16 років, ведення вагітності та пологи. Це все є чітко визначеною нормою закону, яка не прив'язана до можливих пілотів, що є передбачено в "Перехідних та заключних положеннях" даного законопроекту.</p>
<p>Тож читайте, будь ласка, уважно законопроект. А перелік безпосередньо послуг буде щороку включатись переліком в державний бюджет України. І ми з вами як народні депутати маємо зробити все можливе для того, щоб перелік тих послуг був максимально широкий, для того, щоб покривати максимально більшою кількістю медичних послуг оплатою зі сторони держави.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу голосувати.</p>
<p>&nbsp;</p>
<p>13:31:34</p>
<p>За-34</p>
<p>Рішення не прийнято.</p>
<p>Наступна поправка номер 656.&nbsp; Не наполягають.</p>
<p>657-а. Не наполягають.</p>
<p>658-а. Не наполягають.</p>
<p>663-я. Не наполягають.</p>
<p>665-а. Не наполягають.</p>
<p>666-а. Не наполягають.</p>
<p>667-а. Не наполягають.</p>
<p>671-а. Не наполягають.</p>
<p>672-а. Не наполягають.</p>
<p>673-я. Не наполягають.</p>
<p>681-а. Прошу. Віктор Пинзеник.</p>
<p>&nbsp;</p>
<p>13:32:13</p>
<p>ПИНЗЕНИК В.М.</p>
<p>Шановні колеги, ми говоримо про перехід від одної моделі фінансування до другої, перехід від системи утримання установ до системи оплати послуг. Що, на жаль, в законі передбачається сумістити дві моделі. Зберегти для деяких установ за спеціальним списком, який буде складатися з Кабінету Міністрів України, крім оплати послуг окрему систему бюджетного утримання. Ну так не може бути, бо це суперечить ідеї реформи.</p>
<p>Тому я прошу проголосувати мою правку, яка передбачає, що з моменту переходу на оплату послуг додаткове, інше додаткове фінансування з бюджету не проводиться.</p>
<p>Прошу поставити на голосування.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:33:01</p>
<p>СИСОЄНКО І.В.</p>
<p>Я хочу зазначити, що є судово-медичні експертизи і медичні заклади, які їх проводять. Також є патолого-анатомічні бюро, які мають зберегти те фінансування, яке існує в них зараз. І оплатою саме за медичні послуги і те, що надається медична допомога за кошти держави в медичних закладах усіх форм власності і всіх рівнів, які є в нашій державі, якраз побудує найбільш ефективну модель фінансування і гарантії пацієнтів нашої держави.</p>
<p>Тож комітет відхилив вашу правку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу визначитися шляхом голосування.</p>
<p><b>&nbsp;</b></p>
<p>13:33:56</p>
<p>За-39</p>
<p>Рішення не прийняте.</p>
<p>Наступна поправка номер 682. Не наполягають.</p>
<p>683. Не наполягають.</p>
<p>686. Не наполягають.</p>
<p>А, 84, я перепрошую, вона врахована. Прошу, прошу. Ви наполягаєте на 864-й. Прошу.</p>
<p>&nbsp;</p>
<p>13:34:24</p>
<p>ПОМАЗАНОВ А.В.</p>
<p>Шановні колеги, Андрій Помазанов, фракція "Народний фронт".</p>
<p>Правка врахована, але я б хотів би зауважити на тому, що все ж таки ми не повинні в цьому законопроекті говорити про те, що ми запроваджуємо платну все ж таки медицину. Не треба лякати наших людей. Коли ми пишемо, дійсно, про те, що з якогось року, з якогось періоду вона стане платною, вона перейде на якісь тарифи і так далі, ми не повинні цього робити, ми повинні реалізувати норми Конституції. І якщо ми говоримо, що у нас в державі зараз немає механізму, яким чином, власне, безкоштовна медицина існує, то ми повинні розробити цей якісний документ, якісний інструмент, який дозволить нашій Конституції бути реалізованою і нашим громадянам бути вилікуваними. Я прошу все ж таки дуже якісно підходити до розгляду цього законопроекту і бачимо, що зараз у залі взагалі майже немає людей, і це дуже погано, що народних депутатів не турбує абсолютно доля нашої медицини. Я не наполягаю на голосуванні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступна поправка номер 686. Не наполягають.</p>
<p>688-а. Не наполягають.</p>
<p>690-а. Не наполягають.</p>
<p>694. Не наполягають.</p>
<p>698 поправка. Не наполягають.</p>
<p>697-а. Прошу, народний депутат Мельничук. Прошу.</p>
<p>&nbsp;</p>
<p>13:36:04</p>
<p>МЕЛЬНИЧУК С.П.</p>
<p>Сергій Мельничук, позафракційний. Цією правкою хочуть зробити зміни у Закони України про охорону здоров'я 93-го року.</p>
<p>Тут розписується саме як буде проходити фінансування послуги. Але ніхто не говорить, що в усьому законодавчому акті, який ми зараз… законопроекті, який ми зараз розглядаємо ніде не написано, а що буде з тими захищеними статтями про комунальні послуги, про електрику, де воно дінеться, хто це буде оплачувати. Ви тільки оплачуєте послуги, а хто буде утримувати приміщення, в яких це все буде відбуватися? Тому поставте на підтвердження, я думаю, цю правку потрібно… не потрібно приймати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І прошу комітет прокоментувати.</p>
<p>&nbsp;</p>
<p>13:36:55</p>
<p>СИСОЄНКО І.В.</p>
<p>Я хочу прокоментувати, що колега, який постійно намагається виключити важливі з законопроекту статті якраз це чергова спроба зробити все, щоб закон України, який, я вірю, що буде проголосований в цій залі буде неефективним та недосконалим.</p>
<p>Тому я прошу підтвердити цю поправку, вона є надзвичайно важливою для суті і для змісту даного законопроекту.</p>
<p>Те, що стосується оплати комунальних послуг. Я хочу вам нагадати, що Верховна Рада України в минулому році проголосувала за те, щоб передати повноваження на оплату комунальних медичних послуг на місцеві бюджети.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу визначатися шляхом голосування. Комітет підтримує.</p>
<p>&nbsp;</p>
<p>13:37:57</p>
<p>За-53</p>
<p>За – 53.</p>
<p>Рішення не прийняте.</p>
<p>Поправка номер 698. Не наполягають.</p>
<p>Поправка номер 699. Не наполягають.</p>
<p>Поправка номер 700. Не наполягають.</p>
<p>Прошу народний депутат Пинзеник, я не чую просто вас. Віктор Пинзеник, прошу.</p>
<p>&nbsp;</p>
<p>13:38:33</p>
<p>ПИНЗЕНИК В.М.</p>
<p>Пані головуюча, я ж… 691 правка, я ж присутній в залі. Але не отримав слово.</p>
<p>&nbsp;</p>
<p>ГОЛОВУЮЧИЙ. Я озвучувала 691-у. Ну, прошу. Я прошу вас прокоментувати.</p>
<p>&nbsp;</p>
<p>ПИНЗЕНИК В.М. Шановні колеги, уявіть собі, що ви прийшли в магазин, купили хліб, заплатили за нього, а крім оплати хліба у вас вимагають ще якусь оплату, ну це нонсенс, такого бути не може, неможна "схрестити їжака і вужа", нічого з цього доброго не буде. Ідея реформи полягає в переході на оплату послуг, а норма закону стосовно якого я дав правку, передбачає крім оплат послуг місцеві бюджети мають право проводити додаткове фінансування медичних закладів, це не реформа, так бути не може, це суперечити ідеї реформи. Тому прошу поставити мою правку про вилучення цієї норми про фінансування з моменту переходу на повну оплату послуг.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу комітет прокоментувати 691 поправку.</p>
<p>&nbsp;</p>
<p>13:39:32</p>
<p>СИСОЄНКО І.В.</p>
<p>Я хочу зазначити, що в цілісній концепції цього законопроекту,&nbsp; вашу поправку було повністю враховано, що справді органи місцевого самоврядування&nbsp; можуть мати в своїй компетенції можливість фінансувати місцеві програми, надання населенню медичних послуг понад той перелік,&nbsp; який буде оплачений сторони державою. Це можуть бути окремі категорії населення, це можуть бути додаткові медичні послуги, тобто, це вже на розсуд органів місцевого самоврядування можуть бути вирішені додаткові оплати для громадян відповідних територій, ті, чи інші питання, які стосуються медичного обслуговування в медичних закладах.&nbsp;</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні?</p>
<p>Прошу голосувати, поправка 691.</p>
<p>&nbsp;</p>
<p>13:40:33</p>
<p>За-52</p>
<p>Рішення не прийняте.&nbsp;</p>
<p>Поправка номер 702.&nbsp; Прошу, народний депутат Березенко.</p>
<p>&nbsp;</p>
<p>13:40:41</p>
<p>БЕРЕЗЕНКО С.І.</p>
<p>Шановні колеги, за останні роки, з розвитком прогресу, наше суспільство страждає від негативних наслідків шкідливих звичок, які погіршують стан здоров'я та працездатність: алкоголізм, наркоманія, ожиріння, малорухливий спосіб життя. За даними ВОЗ, масове споживання з дитинства фаст-фуду та солодких газових напоїв, надання переваги сидінню за гаджетами, перед прогулянками на свіжому та активному відпочинку, викликає ожиріння, серцево-судинні захворювання та рак. Важливим кроком&nbsp; на шляху профілактики та попередження захворювань є запровадження та популяризація здорового способу життя, стратегія зменшеної шкоди та споживання здорової їжі. Тому пропоную доповнити основи законодавства про охорону здоров'я відповідним поняттям і саме про це була моя правка, вона була не врахована, прошу поставити на голосування. Дякую.</p>
<p>&nbsp;</p>
<p>ГОЛОВУЮЧИЙ. Прошу від комітету коментар.</p>
<p>&nbsp;</p>
<p>13:41:34</p>
<p>СИСОЄНКО І.В.</p>
<p>Шановний колега, я повністю погоджуюся із суттю і змістом вашої поправки про необхідність здорового способу життя, про обмеження куріння і все, що ви тільки що сказали. Але ваша поправка зовсім не стосується змісту законопроекту про фінансові гарантії у сфері охорони здоров'я і відповідно їх оплати. Тому вашу поправку просто виключено технічно із змісту цього законопроекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви наполягаєте на голосуванні? Прошу голосувати.</p>
<p>&nbsp;</p>
<p>13:42:18</p>
<p>За-28</p>
<p>Рішення не прийняте.</p>
<p>Наступна поправка номер 703. Не наполягають.</p>
<p>Номер 704. Не наполягають.</p>
<p>Номер 705. Не наполягають.</p>
<p>Номер 706. Не наполягають.</p>
<p>Номер 707. Не наполягають.</p>
<p>Номер 708. Не наполягають.</p>
<p>Номер 709. Не наполягають.</p>
<p>Номер 711. Не наполягають.</p>
<p>Номер 714. Не наполягають.</p>
<p>Номер 719. Не наполягаєте?</p>
<p>Яка? 712, прошу. Народний депутат Корчинська, прошу.</p>
<p>&nbsp;</p>
<p>13:42:54</p>
<p>КОРЧИНСЬКА О.А.</p>
<p>Шановні колеги і шановні громадяни України! Цей законопроект це перша реальна спроба змінити нашу систему охорони і перестати пацієнта вважати заручником, він не повинен бути попрошайкою медичної допомоги у лікарів. Цим законопроектом нарешті є тепер єдина правильна постанова, гроші йдуть за пацієнтом, буде конкуренція за пацієнта. Правка стосується того, що ми вже внесли багато, що безоплатна допомога надається породіллям діткам до 16 років, вторинна і третинна рівня. Тут у нас іде, що держава гарантує безоплатне надання медичної допомоги в&nbsp; державних, комунальних закладах охорони здоров'я з епідемічними показаннями. Держава також гарантує безоплатне проведення медико-соціальної та судово-медичної експертизи у встановленому порядку законодавства. Дуже вдячна, прошу підтримати.</p>
<p>&nbsp;</p>
<p>ГОЛОВУЮЧИЙ. Прошу комітет прокоментувати.</p>
<p>&nbsp;</p>
<p>13:44:04</p>
<p>СИСОЄНКО І.В.</p>
<p>Так, я хочу подякувати народному депутату і сказати, що ваша поправка врахована редакційно і є в суті даного законопроекту, який зараз ми розглядаємо.</p>
<p>&nbsp;</p>
<p>ГОЛОВУЮЧИЙ. Ви наполягаєте, так? Ні? Добре.</p>
<p>Наступна поправка номер 719-а. Не наполягаєте.</p>
<p>І, 734-а. Не наполягаєте.</p>
<p>739-а. Не наполягаєте.</p>
<p>752. Не наполягаєте. Так, 752. Не наполягаєте.</p>
<p>754. Не наполягає.</p>
<p>757. Не наполягає.</p>
<p>759-а, прошу, народний депутат Помазанов.</p>
<p>&nbsp;</p>
<p>13:45:10</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Ви знаєте, редакція цього закону, цього проекту, норми закону звучить так, що проведення державної оцінки медичних технологій і так далі, здійснюються спеціалізованою державною некомерційною агенцією і так далі.</p>
<p>У мене просте запитання: може вистачить вже створювати якісь проміжні, допоміжні, спеціалізовані органи. У нас є Міністерство охорони здоров'я, на жаль, у нас досі немає міністра охорони здоров'я, ми досі не маємо повноцінну структуру. Може давайте тоді ліквідуємо Міністерство охорони здоров'я, створимо кучу проміжних органів, які будуть оцінювати як лікують наших громадян, чим їх лікувати, де закуповувати і так далі. Нам взагалі це буде не потрібен цей орган.</p>
<p>Тому давайте зараз напишемо, що Міністерство охорони здоров'я як центральний орган у цій галузі повинен оцінювати, робити свою роботу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, прошу…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Прокоментуйте, пані Ірина, будь ласка.</p>
<p>&nbsp;</p>
<p>13:46:11</p>
<p>СИСОЄНКО І.В.</p>
<p>Я хочу зазначити про те, що в даному законопроекті ми чітко формуємо норму, якою розроблення галузевих стандартів у сфері охорони здоров'я, проведення державної оцінки медичних технологій має здійснюватися в порядку, який буде встановлений Кабінетом Міністрів&nbsp;&nbsp; України.</p>
<p>Я хочу звернути увагу, що в перший раз ми на рівні закону&nbsp; вводимо таке&nbsp; поняття "як оцінка медичних технологій" і це є надзвичайно важливим для того, щоб контролювати&nbsp; якість надання медичної допомоги. Але&nbsp; в той же час ми відмежували ці функції від функцій державного органу, який буде&nbsp; розпоряджатися державними коштами. І це є дуже&nbsp; важливою зміною і суттю цього законопроекту, що державний орган, який буде оплачувати медичні послуги в медичні заклади буде лише розпорядником бюджетних коштів. Питання контролю, управління і оцінка якості&nbsp; все це має відбуватись за рішенням&nbsp; Кабінету Міністрів&nbsp; відповідно чи Міністерством охорони здоров'я, чи іншим державним…</p>
<p>&nbsp;</p>
<p>13:47:40</p>
<p>ГОЛОВУЮЧИЙ. Я прошу&nbsp; додати час, щоб завершити&nbsp; відповідь. Будь ласка, хвилина пані Ірина.</p>
<p>&nbsp;</p>
<p>СИСОЄНКО І.В. … це має здійснювати&nbsp; або&nbsp; Міністерство&nbsp; охорони здоров'я чи будь-який інший державний орган за рішенням виключно&nbsp; Кабінетом Міністрів&nbsp; України. Тобто це їх повноваження і саме&nbsp; законом&nbsp; ми надаємо їм таку можливість.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, ставиться на голосування поправка 759 народного депутата Помазанова. Комітет її&nbsp; відхилив. Хто підтримує дану поправку, прошу проголосувати. Підтримаємо Помазанова, колеги, прошу голосувати.</p>
<p>&nbsp;</p>
<p>13:48:07</p>
<p>За-32</p>
<p>Рішення не прийнято.</p>
<p>Наступна у нас 772-а, Корчинська. Включіть мікрофон, будь ласка.</p>
<p>772-а, Корчинська.</p>
<p>&nbsp;</p>
<p>13:48:23</p>
<p>КОРЧИНСЬКА О.А.</p>
<p>Я дуже вдячна нашій колезі Ірині Сисоєнко,&nbsp; що вона так&nbsp; відповідально зараз&nbsp; бореться за реальні зміни системи охорони здоров'я в країні. І зараз наш&nbsp; законопроект не підтримують ті лікарі, які десятиліттями виписували пацієнту недоказові ліки. Вони виписували їх, віддавали рецепти, і потім кожного місяця йдуть за так званим "откатом" в ці аптеки, щоб отримати той відсоток від тих ліків, які недоказові.</p>
<p>Тому прошу підтримати. В даному разі адаптовані клінічні настанови розробляються та затверджуються центральним органом виконавчої влади, що забезпечує формування державної політики у сфері охорони здоров'я на засадах доказової медицини. Ми це, фактично, вже в іншій формі виклали, але просили би&nbsp; підтримати принципово, що на підставі&nbsp; доказової медицини. Це наш той етап переходу до міжнародної протоколів.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую.</p>
<p>Прошу, пані Ірино, прокоментуйте.</p>
<p>&nbsp;</p>
<p>13:49:29</p>
<p>СИСОЄНКО І.В.</p>
<p>Так, я хочу зазначити про те, що надзвичайно важливими є ті нові норми, які вносяться цим законопроектом, тому що проведення державної оцінки медичних технологій – це те, що поки що в нашій державні зовсім не реалізується. Тож введення цих нових норм, прийняття цього нового закону якраз має створити як нові механізми для реалізації Конституції України про безоплатну медичну допомогу, так і в той же час сформувати нові принципи роботи органів виконавчої влади, в тому числі, і повноваження Міністерства охорони здоров'я з приводу формування і своєчасного затвердження клінічних протоколів, формування оцінки якості медичних технологій, все те, чого поки що в нашій державі майже не існує.</p>
<p>Тому дякую, колезі народному депутату за активну роботу, і ваша поправка врахована в тексті цього законопроекту.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, але я розумію, що пані Оксана наполягає на голосуванні.</p>
<p>І, колеги, я ставлю на голосування правку 772 і прошу визначатися. Голосуємо.</p>
<p>&nbsp;</p>
<p>13:50:52</p>
<p>За-31</p>
<p>Рішення не прийнято.</p>
<p>Отже, наступна, 776-а. Не наполягає.</p>
<p>787-а. Помазанов. Включіть мікрофон, Помазанов. Будь ласка, скажіть свою позицію з приводу медичної реформи, Помазанов.</p>
<p>&nbsp;</p>
<p>13:51:20</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Насправді ми вже другий день розглядаємо цей законопроект. Я розумію, що взагалі цікавості у депутатів немає. Багато моїх правок, які подавалися і подавалися розумно, подавалися з намаганням все ж таки покращити ситуацію з медичною, з медичним обслуговуванням наших громадян, не були чомусь враховані. Було багато різного роду дискусій, інформацій, але, на жаль, бачимо, що сьогодні ще не все враховано.</p>
<p>І коли ми говоримо про те, що знову іде намагання все ж таки створити той єдиний орган, який буде розпоряджатися грошовими коштами, виділеними бюджетом, і ми знаємо, що на наступний бюджет в проекті вже зазначено, що створюється новий орган, на який передбачено багато грошових коштів на лікування… Багато мільйонів, правильно, набагато більше, ніж в інших, на новий орган, який ще фактично не створений, я стверджую про те, що такий орган не є необхідним. І ми повинні покладати більшість вимог на Міністерство охорони здоров'я. Тому…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте.</p>
<p>&nbsp;</p>
<p>ПОМАЗАНОВ А.В. Така позиція є моєю. І я думаю, що багато колег підтримає, що не потрібно нам тримати зараз орган, який не має свого очільника і, власне, не має основної позиції, яку не може докласти, а може тільки створювати якісь прокладки і посередників.</p>
<p>Не вимагаю голосування за цю правку. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Пані Ірина, будь ласка, прокоментуйте.</p>
<p>&nbsp;</p>
<p>13:52:52</p>
<p>СИСОЄНКО І.В.</p>
<p>Так, я хочу зазначити про те, що в редакції першого читання, яку запропонувало Міністерство охорони здоров'я, там було передбачено створення центрального органу виконавчої влади з особливим статусом. Поправками народних депутатів ми змінили цю норму. І в чинній редакції законопроекту визначено, що це просто має бути уповноважений орган, а який саме це буде орган: чи Міністерство охорони здоров'я, чи Міністерство фінансів як розпорядник бюджетних коштів буде укладати договірні відносини з лікарнями, чи будь-який інший державний орган, вже існуючий, – це є виключно відповідальністю Кабінету Міністрів України і рішенням Прем’єр-міністра України.</p>
<p>Тож ми саме законом не маємо відповідно до норм Конституції України визначати за уряд те, що є їхніми безпосередніми повноваженнями. Тому законом ми прибрали будь-які особливі і спеціальні статуси і зазначаємо, що це є уповноважений орган. А який це буде орган, я думаю, що якраз…</p>
<p>&nbsp;</p>
<p>ГОЛОВУЮЧИЙ. Прошу, 30 секунд, завершуйте.</p>
<p>&nbsp;</p>
<p>СИСОЄНКО І.В. …уряд своїм рішенням безпосередньо буде приймати такі рішення. Те, що стосується даного законопроекту, який зараз ми приймаємо, він сформований на підставі змін і поправок народних депутатів, в тому числі і вас, багато ваших поправок, я вам за це дякую, включені в текст цього законопроекту.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, я ставлю на голосування поправку 787 народного депутата Помазанова. Комітет її відхилив. Хто підтримує дану поправку, прошу голосувати.</p>
<p>&nbsp;</p>
<p>13:54:48</p>
<p>За-55</p>
<p>Рішення не прийнято. Не дотягнули.</p>
<p>Наступна. 788-а, Мусій. Включіть мікрофон, будь ласка.</p>
<p>&nbsp;</p>
<p>13:55:08</p>
<p>МУСІЙ О.С.</p>
<p>Шановні народні депутати, я прошу поставити на підтвердження те, що виключили, на превеликий жаль, абсолютно некомпетентні люди, в тому числі які зараз знаходяться і доповідають цей законопроект, які не знають, що таке клінічні протоколи, що таке клінічні настанови. І що, як надається медична допомога відповідно до цих клінічних настанов і клінічних протоколів.</p>
<p>Вони лікуються насправді за такою схемою, яка прописана в первинній частині законопроекту. Тому обов'язково потрібно було би не виключати цю частину. І я хочу сказати, що зараз відбувається, всі ми і український народ є свідками, шоу для того, щоб не проголосувати медичну реформу.</p>
<p>Розуміючи, що в залі немає народних депутатів, і керівництво, і ті народні депутати, які ставлять абсолютно ті правки на підтвердження, вони не зацікавлені в роботі Верховної Ради. І ми є свідками того, що замість голосування важливих законопроектів ми штучно затягуємо прийняття сьогодні законопроекту, який би мав сьогодні голосуватися…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>МУСІЙ О.С. Тому це дуже важливо знати саме українцям і українському народу, що це йде штучне затягування і неголосування тих важливих законопроектів, які далі є в нашій програмі. Зрозуміло, що на завтра, напевно, є якісь домовленості.</p>
<p>Але я прошу на підтвердження обов'язково поставити цю правку, тому що вона стосується механізму надання медичної допомоги у вигляді клінічних протоколів, які мусять бути. Як ви будете її надавати, поясніть, будь ласка, без клінічних протоколів.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, пані Ірина, прокоментуйте.</p>
<p>&nbsp;</p>
<p>13:56:52</p>
<p>СИСОЄНКО І.В.</p>
<p>Я хочу сказати доповідачу, що я вибачаю вас за системні і регулярні наклепи, які ви дозволяєте собі в мій адрес.</p>
<p>Те, що стосується вашої поправки, то я хочу наголосити, я хочу наголосити на тому, що зберігаються норми про клінічні протоколи, про стандарти, про галузеві медичні стандарти, те, що зараз є в нормах діючого законодавства України. Всі ці норми повністю збережені цим законопроектом&nbsp; і зберігаються нормами чинного законодавства.</p>
<p>&nbsp;</p>
<p>ГОЛОВУЮЧИЙ. Отже, шановні колеги, наголошую, зараз є пропозиція, щоб ми проголосували поправку 788 на підтвердження. Її поставив депутат Мусій.</p>
<p>Хочу наголосити, що комітет підтримує дану правку, він її врахував. І хто підтримує комітет…</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Я так і говорю. Ні, він врахував, врахована. Ви ставили на підтвердження, я так розумію? І я так і пропоную народним депутатам проголосувати.</p>
<p>Отже, колеги, хто підтримує позицію комітету, той голосує "за". Це просто, щоб було правильне розуміння.</p>
<p>Я ставлю на голосування на підтвердження поправку 788 народного депутата Сисоєнко, на пропозицію народного депутата Мусія на підтвердження. Хто підтримує позицію комітету, голосує "за". Прошу голосувати і прошу визначатися. Голосуємо, колеги.</p>
<p>&nbsp;</p>
<p>13:58:41</p>
<p>За-48</p>
<p>Рішення не прийнято.</p>
<p>Таким чином, шановні колеги, ми зупинилися на 788 поправці. Хочу нагадати, що загалом реформа нараховує 891 правку, якщо я не помиляюсь. 893. Це дає нам підстави, колеги, нам усім дає підстави сподіватися на те, що завтра ми зможемо досить швидко дійти до прийняття рішення по медичній реформі, перейти до питань зняття депутатської недоторканності.</p>
<p>І я хочу звернутись до всіх членів Комітету з правової політики… Сьогодні буде засідання Комітету з питань правової політики та правосуддя. Я зараз публічно звертаюсь до всіх членів комітету, прибути на засідання, на якому буде розглядатись два законопроекти про зняття депутатської недоторканності. Я вважаю, ми не маємо допустити зрив кворуму сьогодні на комітеті. Я впевнений, що всі члени комітету чують мене і всі члени комітету прийдуть на засідання для того, щоб забезпечити його конструктивну, дієву і ефективну роботу. Пане Руслан… <i>(Шум у залі)</i> Отже, пане Руслан, бажаю вам успішної роботи на комітеті. Всім головам комітетів сьогодні я бажаю плідної і успішної роботи.</p>
<p>Хочу наголосити свою ранкову позицію, що завтра має бути повністю забезпечений доступ усіх народних депутатів. Завтра буде важкий день, завтра нам буде дуже важливий по кожному з голосувань кожний голос фактично. І тому я закликаю усіх народних депутатів, сьогодні попрацювавши активно у комітетах, завтра прибути о 10-й годині на засідання Верховної Ради України. Я переконаний, завтра буде важливий і успішний день не тільки для Верховної Ради України, а для України в цілому.</p>
<p>Пані Ірина, дякую вам за доповідь, за роботу. Дякую авторам правок за роботу.</p>
<p>Ранкове засідання Верховної Ради України оголошую закритим. Завтра о 10-й ранку чекаю всіх у залі для продовження нашої роботи. Дякую.</p>
<p><br></p>
