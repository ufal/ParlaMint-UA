Стенограма пленарного засідання
15 квітня 2016
&nbsp;
<p align=center>ЗАСІДАННЯ ДВАДЦЯТЬ ВОСЬМЕ</p>
<p align=center>Сесійний зал Верховної Ради України</p>
<p align=center>15 квітня 2016 року, 10 година 02 хвилини</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:02:32</p>
<p>ГОЛОВУЮЧИЙ. Доброго ранку, шановні народні депутати. Я прошу усіх заходити до залу і приготуватись до реєстрації.&nbsp; Шановні колеги,&nbsp; прошу приготуватись до реєстрації.&nbsp; Шановні колеги,&nbsp; прошу&nbsp; зареєструватись.</p>
<p>&nbsp;</p>
<p>10:04:25</p>
<p>Зареєстровано 283 народних депутатів. Ранкове пленарне засідання Верховної Ради України&nbsp; оголошую відкритим.&nbsp;&nbsp;</p>
<p>Сьогодні день народження наших колег. Я хочу привітати Богдана Семеновича Онуфрика з днем народження <i>(оплески)</i>, а також Віктора Михайловича Пинзеника, привітаємо його <i>(оплески),</i> який завжди стоїть на сторожі нашого Регламенту. Вітаємо наших колег.</p>
<p>Шановне товариство! Вчора був у нас важкий, але дуже відповідальний день. Ми змогли прийняти усі ключові рішення для переформатування&nbsp; Кабінету Міністрів. І я вважаю, що дуже символічним, що минуло лишень кілька годин від обрання уряду, а уряд вже знаходиться тут для того, щоб дати відповіді на ваші питання. Я прошу привітати і уряд, і Прем'єр-міністра&nbsp; України Володимира Гройсмана, прошу вітати. <i>(Оплески)</i></p>
<p>&nbsp;До мене звернулися ряд депутатів, що поскільки по Регламенту вчора було недостатньо, можливо, часу, щоб почути думки більшості міністрів на розвиток свого напрямку, на своє бачення розвитку. І я звернувся до&nbsp; Прем'єр-міністра з тим, щоб ми, можливо, навіть трішки довше сьогодні поговорили з міністрами, наскільки це буде можливо. Можливо не годину, а годину 15, годину 20, бо об 11.30 вже є важливий урядовий захід. І я думаю, що це буде важливо, щоб ця дискусія відбулась. Комунікація між Верховною Радою&nbsp; України і&nbsp; Кабінетом Міністрів має стати ключовою запорукою нашої співпраці в якості підготовки законопроектів і прийняття рішень. І тому я дуже розраховую на те, що ця співпраця з перших днів, з перших днів буде дуже щільною, дуже продуктивною і дуже ефективною співпрацею.</p>
<p>І згідно порядку денного, я оголошую "годину запитань до Уряду". Відповідно до статті 229 Регламенту Верховної Ради України в п'ятницю з 10-ї години проводиться "година запитань до Уряду" і порядок проведення години запитань до уряду визначений частиною четвертою статті 229 Регламенту.</p>
<p>Сьогодні пропонується, щоб все-таки два міністра виступило, це є Жданов Ігор і Омелян. Я думаю, це і традиція, і це добре, коли ми будемо по міністерствах брати і більш глибоко розуміти суть того, що планується зробити в тих міністерствах. І потім, як завжди, ми запишемося на запитання від депутатських фракцій і груп. Просто ми ту частину запитань зробимо трішки довшою, якщо нема заперечень в залі. Наскільки це буде можливо? Десь до 45-50 хвилин замість 30 хвилин. Мене підтримують в залі, це успіх, це перемога.</p>
<p>І я запрошую до слова міністра молоді і спорту України Ігоря Олександровича Жданова, доповідь до 15 хвилин. Якщо буде можливість менше, ми будемо тільки вітати, щоб було більше часу на запитання. Пане Ігор, будь ласка.</p>
<p>&nbsp;</p>
<p>10:08:13</p>
<p>ЖДАНОВ І.О.</p>
<p>Шановний пане Голово, шановний пане Прем'єр-міністр, шановні народні депутати, я хотів би більш детально зупинитися на підготовці України до олімпійських ігор, які відбудуться у Ріо-Де-Жанейро у серпні цього року, а також до параолімпійських ігор, які будуть у вересні 2016 року проходи теж там, у Ріо-Де-Жанейро в Бразилії.</p>
<p>Незважаючи на війну та складну соціально-економічну ситуацію, Україна впродовж двох останніх років зберегла свою позицію топ-двадцятки провідних спортивних держав світу. Це, в першу чергу, велика заслуга наших спортсменів і тренерів. Протягом 2015 року члени збірних команд України з олімпійських, не олімпійських та паралімпійських видів спорту здобула на міжнародних змаганнях понад 2 тисячі 800 нагород, з них майже 1 тисяча золотих. Спортсмени-олімпійці вибрали 440 нагород, представники не олімпійських видів спорту 1 тисяча 754, спортсмени паралімпійці здобули 625 медалей різного ґатунку.</p>
<p>Станом на квітень 2016 року Україна отримала 138 ліцензій на участь у літніх Олімпійських іграх у місті Ріо-Де-Жанейро та 95 ліцензій на участь у паралімпіаді. Це не остаточна кількість ліцензій, оскільки ліцензійні турніри тривають аж до початку олімпіади.</p>
<p>Підготовка до олімпіади здійснюється на найвищому державному рівні в рамках організаційного комітету на чолі з Прем'єр-міністром України. Зокрема, на виконання рішень комітету було вжито наступних заходів.</p>
<p>За допомогою і завдяки вашим рішенням при підготовці і у затвердженні Державного бюджету України на 2016 рік було передбачено видатки на підготовку і проведення Олімпійських ігор в розмірі 249,9 мільйонів гривень, а саме: 63,5 мільйони – проведення навчально-тренувальних зборів заключного етапу підготовки спортсменів, кандидатів до складу&nbsp; національної збірної команди; 10,3&nbsp; мільйони – на придбання&nbsp; спеціального інвентарю, парадної форми, спеціальної змагальної форми; 29,6 мільйонів – видатки, пов'язані із забезпеченням перебування на іграх спортсменів, тренерів, переліт, проживання, добові, транспортні послуги тощо; 2 мільйони гривень – на інформаційне висвітлення підготовки проводів, зустрічі та участі національної команди в Літніх Олімпійських іграх; 144 мільйони – виплата грошових винагород спортсменам і тренерам.</p>
<p>Державою… Постановою Кабінету Міністрів державою встановлено, що переможець олімпіади отримує 125 тисяч доларів за золото, 85 тисяч доларів за срібло, та 55 тисяч доларів за бронзову медаль. Для порівняння встановлено урядом Росії винагорода за золото олімпіади у Ріо-де-Жанейро для російських спортсменів складає 4 мільйони рублів або близько 58 тисяч доларів.</p>
<p>У 2015 році для національних збірних команд України придбане сучасне спортивне обладнання на загальну суму 14 мільйонів гривень та спортивну форму на суму майже 5 мільйонів гривень. Постановою уряду від 4 лютого 2016 року було вдвічі збільшена винагорода спортсменам та тренерам, зокрема, за спортивні результати показані на чемпіонатах світу та Європи.</p>
<p>Також постановою уряду було утворено Державний центр олімпійської підготовки з художньої гімнастики. Для оперативного вирішення поточних організаційних питань Мінмолодьспорту було також утворено штаб олімпійської підготовки, який очолив президент Національного олімпійського комітету Сергій Назарович Бубка та я як міністр молоді і спорту.</p>
<p>Скажу, що вже на&nbsp; першому засіданні уряду ми разом із членами уряду та Прем'єр-міністром України Володимиром Гройсманом проговорювали, що найближчим часом буде проведений ще один організаційний комітет з підготовки до олімпійських ігор, який відбудеться найближчим часом.</p>
<p>Для концентрації наявних ресурсів в Україні затверджений список спортсменів, які включені до числа кандидатів на участь у літніх олімпійських іграх – це 525 осіб з 27 видів спорту, у тому числі, елітна група в кількості 119 осіб з 19 видів спорту, а саме боксу, боротьби, важкої атлетики, велоспорту, веслування, гімнастики, дзюдо, легкої атлетики, плавання, синхронного плавання, стрибків у воду, стрільби з лука, кульової стрільби, сучасного п'ятиборства, біатлону, фехтування.</p>
<p>При міністерстві також працює експертна рада з підготовки та участі спортсменів України в Олімпійських іграх. До ради входять провідні спортивні фахівці, тренери, функціонери та науковці. Рада здійснює регулярно коригування цільових та індивідуальних планів підготовки спортсменів на участь в іграх.</p>
<p>Відповідно до рекомендації експертної ради нашого науково-дослідного інституту спільно з федераціями з видів спорту та головними тренерами відпрацьовано оптимальний графік заїзду та перебування українських спортсменів в олімпійському селищі до початку змагань на літніх&nbsp; олімпійських іграх. У кожному виді своя специфіка, конкретні терміни визначаються тренерським складом в залежності від того часу, який вони вважають оптимальним для забезпечення готовності спортсменів відповідної акліматизації та адаптації.</p>
<p>Змагання почнуться 6 серпня. Українські спортсмени почнуть заїзд до олімпійського селища заздалегідь у декілька етапів. Наприклад, 18 липня – плавання, потім 24 липня – веслування, спортивна гімнастика і так далі.</p>
<p>Більшість квитків вже замовлено заздалегідь, відповідні кошти передбачено у Державному бюджеті для Національного олімпійського комітету. Станом на сьогодні організація участі нашої збірної проходить за планом і без ускладнень.</p>
<p>Хотів би також зауважити, що всі ці наші досягнення не можливі без нормальної взаємодії з Верховною Радою України.</p>
<p>Я хотів би висловити подяку окремо голові Комітету з питань молоді, фізичної культури, туризму, спорту Артуру Палатному, який зумів налагодити плідну співпрацю з міністерством. Хотів би висловити подяку&nbsp; усім членам комітету, які входять до нього, він не дуже великий, але ці народні депутати, які там знаходяться, вони дійсно вболівають за спорт і готові підтримати загалом спортивну галузь. Разом ми втримали ситуацію в спортивній та молодіжній сфері у досить складні для країни часи. Не сумніваюсь, що разом із вами ми зробимо ще більше корисного для наших спортсменів та української молоді. Дуже приємно, що вчора в цьому залі прозвучали слова про руку дружби протягнуту від одного із членів&nbsp; фракції Дениса Силантьєва, яка не входить до складу коаліції. Переконаний, спорт поза політикою, молодь поза політикою, це наше національне надбання, яке ми спільно повинні розвивати і спільно повинні просувати вперед.</p>
<p>Хочу висловити подяку меру Києва Віталію Кличку, президенту НОК Сергію Бубке за те, що спільними зусиллями вдалося вирішити квартирне питання для нашої головної олімпійської надії – Жана Болонюка, Олега Верняєва і Ігоря Радивілова.</p>
<p>У той час хочу звернутися до органів місцевого самоврядування, мерів міст та керівництва обласних державних адміністрацій. Сьогодні надзвичайно актуально стоїть питання покращення житлових умов, матеріальних та побутових умов для наших провідних спортсменів країни, чемпіонів Європи та світу, учасників майбутньої олімпіади у Ріо-де-Жанейро, які проживають і тренуються у ваших областях. Вкотре звертаюсь до кожного із вас з проханням вирішити це питання. І навіть сьогодні у нас приємна подія: вчора у нас став Чемпіоном Європи один із наших важкоатлетів. Ми можемо його тут привітати. І хочу сказати, що наші спортсмени, наші тренера роблять все важливе для того, щоб український флаг, прапор підіймався у всіх країнах світу, звучав наш гімн, були, розвивався патріотизм в Україні. Слава українським тренерам! Слава українським спортсменам! І Слава Україні!</p>
<p>&nbsp;</p>
<p>ГОЛОВУЮЧИЙ. Дякую, пане Ігор. І дякую за дотримання регламенту і економію нашого часу.</p>
<p>І я запрошую до слова міністра інфраструктури України Володимира Володимировича Омеляна.</p>
<p>&nbsp;</p>
<p>10:17:28</p>
<p>ОМЕЛЯН В.В.</p>
<p>Доброго дня. Я хотів би подякувати щиро Верховній Раді за готовність вислухати про ситуацію в Міністерстві інфраструктури. І подякувати окремо Прем'єр-міністру за цю пропозицію: розповісти коротко законодавчому органу влади, що у нас відбувається. Отже, якщо ви дозволите, вашій увазі коротка презентація.</p>
<p>В нашому переконанні, Міністерство інфраструктури може стати саме тим локомотивом, який поведе українську економіку вперед, адже ефективно працююча українська залізниця, морські порти, авіація – це ті галузі, які завантажують інші сектори промисловості України. Більше того, автомобільні дороги в якісному стані запускають ринок і додають мінімум 5 відсотків ВВП щорічно.</p>
<p>Отже, ключові питання сьогоднішнього дня – це є спільна робота разом з Європейським Союзом над оновленням транспортної стратегії України. Друге – це співробітництво зі Світовим банком над програмою логістичної стратегії України. Ми хочемо мати абсолютно чіткий, покроковий дворічний план, що саме треба зробити в кожній галузі. Більше того, традиційно було, що залізниця працює окремо, морські порти працюють окремо. Ми хочемо звести баланс, щоб виробник і весь виробничий ланцюжок був поєднаний, це було просто, зрозуміло і легко.</p>
<p>Ключове питання у цих двох пунктів і функціонування сучасної інфраструктури України – створення так званого "smart infrastructure". Це електронні системи, електронні сервіси, які поєднають всі галузі в єдине ціле. Клієнт, бізнесмен, звичайний платник податків чи підприємець може елементарно, за допомогою комп'ютера отримати всі послуги, не стикаючись ні з митницею, не стикаючись ні з експедиторами. Він просто замовляє доставку своєї продукції чи купляє квиток наскрізний, починаючи від потяга, літака, автобуса і далі, так, як це працює у всьому цивілізованому світі.</p>
<p>Те, що зроблено. Нові транспортні коридори в обхід Росії. Ми переживаємо зараз російську блокаду. Міністерство інфраструктури тримає руку на пульсі. Ми офіційно включені до "шовкового шляху",&nbsp;&nbsp; ініціативи Китайської Народної Республіки, і зараз відлагоджуємо всі технічні питання для офіційного і пографікового просування потягів і інших видів транспорту.</p>
<p>Був вже запущений перший поїзд, на якому відпрацювали технічно логістику. Ми працюємо зараз також над іншим перспективним напрямком –&nbsp; це країни ЄС транзитом через Україну, через Чорне море до країн Перської затоки, насамперед Ірану.</p>
<p>Готуємо меморандум до підписання з одним з найбільших китайських інвесторів щодо будівництва, в першу чергу це розробка технічно-економічного обґрунтування, швидкісного залізничного пасажирського сполучення по напрямку Київ-Львів-Варшава-Берлін, а також по напрямку Київ-Одеса, наступним продовженням на Крим, коли Крим повернеться до України.</p>
<p>Що вже зроблено станом на сьогодні? Ми суттєво підвищили ефективність роботи державних підприємств, ми зменшили витрати і втрати "Укрзалізниці", ДП "Бориспіль" вперше за декілька років поспіль стало прибутковим. Нас тішать показники державного підприємства "Укрпошта". Загалом у 15-му році підприємство МІУ на 15 відсотків перевищено план 2015 року під рахуванням до бюджету.</p>
<p>Нам приємно, що саме Міністерство інфраструктури було номер 1 міністерством по кількості поданих фінансових планів станом на 1 січня 16-го року. Нагадаю, завжди фінансові плани подавалися в другому півріччі, затверджувались під кінець року, що не приводило можливості до капітальних інвестицій в галузь.</p>
<p>"Укрзалізниця" (короткий слайд). І я би хотів не зупинятися на тому що було погано, а те що зроблено і що треба зробити. Ми затвердили публічне акціонерне товариство, ми затвердили склад правління наглядової ради, ревізійної комісії ПАТ "УЗ". Було схвалено проект Закону про залізницю, який докорінно реформує саму галузь.</p>
<p>У зв'язку з тим, що приступив до виконань своїх повноважень новий уряд, ці законопроекти будуть зараз відкликані і ми хочемо на незалежних площадках, включаючи міністерство, готові робити це на парламентській площадці, залучити всі сторони для того, щоб цей законопроект був відпрацьований і проголосований Верховною Радою невідкладно. Насправді законопроект про залізничний транспорт, законопроектом&nbsp; про… А, вибачте. Доопрацювати? Я думаю, в нашому випадку – до місяця часу, і ми готові.</p>
<p>Законопроект про створення Державного дорожнього фонду. Ми працюємо над розумінням всередині Міністерства фінансів, Верховною Радою, ми… Чіткий зв'язок: немає дорожнього фонду – немає доріг. Це ілюзія, що ми за рахунок прямого бюджетного фінансування зможемо відремонтувати бодай що. Дякую.</p>
<p>Ось ці два наступні закони, які є, власне, ключовими. Проект Закону про залізничний транспорт України гармонізує ринок залізничних перевезень з законодавством ЄС, лібералізує ринок і сприятиме його розвитку, а також оновленню інфраструктури та рухомого складу. І проект Закону України про державне регулювання в сфері транспорту, який створить Національну комісію регулювання транспорту для державного регулювання тарифів. І, власне, зніме всі звинувачення для того… я вам поясню окремо, якщо можна. Це регламентні вимоги ЄС.</p>
<p>Щодо портів та внутрішніх водних шляхів. Ми ініціювали виключення державних стивідорних компаній, яких є 13, зі списку заборонених до приватизації. Ми вважаємо, що, власне, ефективний шлях – це концесія або приватизація державних стивідорів. Було розроблено меморандум про залучення інвестицій з такими компаніями як "Каргілл", "Суфле", "Арселор Міттал". Ми бачимо вже суттєві інвестиції компанії "Каргілл" в порт "Южний", де зайшла 100-мільйонна інвестиція минулого року.</p>
<p>Важливими є наступні проекти законів, в першу чергу, це про внутрішній водний транспорт. Сьогодні ми також напрацьовуємо з іноземними, українськими експертами Закон України про концесію, який дозволить полегшити входження інвестицій в морську та залізничну галузі.</p>
<p>Дорожнє господарство. Це традиційна проблема багатьох країн – дурні і дороги. Ми дуже сподіватимемося, що завдяки роботі міністерства інфраструктури зникнуть і одні, і перші. Те, що ми робимо, ми децентралізуємо повністю "Укравтодор". Ми вводимо ваговий дорожній контроль, ми вводимо контроль за якістю робіт, щоб кожний той, хто виконує роботи, не контролює себе, як сьогодні це бувало часто.</p>
<p>Ми ввели, власне, підтримали експеримент щодо залучення частки грошей від додаткових надходжень на митниці на будівництво доріг. І Львівська область, і західні області України вже відчули переваги від цього.</p>
<p>План ремонтів <a name=_GoBack></a>доріг на 2016 рік. Всього у 16-му році "Укравтодором" передбачено 31,5 майже мільярдів гривень, але з них виплати боргів минулих років – <a name=Temp></a>це 11,9 мільярдів гривень. Запланований обсяг фінансування дорожньої галузі близько 20 мільярдів гривень, але ми повинні чітко розуміти, що з них лише 6,5 мільярдів гривень ідуть з державного бюджету, все інше – це кошти зовнішніх джерел, кредити, реструктуризація.</p>
<p>Реформи, які… законопроект… нам потрібно зробити. Це направити всі кошти, сплачені автомобілістами, в цільовий дорожній фонд і забезпечити прозоре фінансування державних і місцевих доріг дорожнього фонду. Ми пропонуємо, щоби частина цих коштів спрямовувалась на дороги національного значення, всі інші вирішують муніципальні органи влади, де, які дороги ремонтуються, будуються в якій якості.</p>
<p>Авто- та електротранспорт. Минулого року експеримент уряду підтвердив свою життєздатність. За рахунок виділених субвенцій на оновлення трамвайного парку 4 міста України закупили 16 трамваїв, і ми сподіваємося, що цей експеримент буде продовжено. Водночас ми працюємо над легалізацією низки важливих речей такі, як пасажирські перевезення в Україні. Такі питання, як перевезення на таксомоторному транспорті. Прозора система видачі дозволів на вантажні перевезення. Ви бачите далі тут, власне, ці законопроекти, які вже розроблені міністерством, будуть доопрацьовані в зв'язку з затвердженням нового уряду і внесені в Верховну Раду найближчим часом.</p>
<p>Авіація. Ми затвердили новий порядок надання прав на експлуатацію повітряних ліній. Підписано угоду, і вона набула чинності про відкрите небо з Сполученими Штатами Америки. В якості експерименту запроваджено відкрите небо в аеропортах Львова та Одеси. Розроблено проект цільової програми розвитку аеропортів до 2023 року.</p>
<p>Щодо монополії. Я хотів би сказати, що саме завдяки роботі міністерства на українському ринку появився ще один перевізник це "Атласджет", він вже працює з минулого року. Ми готові сприяти максимально.</p>
<p>Аеропорт "Бориспіль" закінчив роботу з прибутком.</p>
<p>По поштовому зв'язку. Ми розпочали корпоратизацію "Укрпошти". Я сподіваюсь, що цього року ця робота буде інтенсифікована і ми отримаємо публічне акціонерне товариство.</p>
<p>Безпека на транспорті – окрема увага, адже, на жаль, на наших дорогах гинуть більше громадян, аніж під час війни. Створено єдину службу з безпеки на транспорті – Укртрансбезпека. Розроблено пакет законопроектів про&nbsp; забезпечення&nbsp; безпеки&nbsp; на різних видах&nbsp; транспорту з врахуванням норм ЄС.</p>
<p>Наступний слайд, ви бачите, власне, які законопроекти ми пропонуємо до вашої уваги.</p>
<p>Щодо самого міністерства. Керівний склад міністерства&nbsp; було оновлено на&nbsp; 60 відсотків, запроваджено систему&nbsp; електронного документообігу та електронного урядування. Цього року ми хочемо запустити систему ERР, яка об'єднає всі наші державні підприємства в єдине&nbsp; ціле&nbsp; спільно&nbsp; с міністерством. Працює інтерактивний сайт міністерства. "Відкриті дані", ми є лідером щодо&nbsp; прозоро… відкритих даних&nbsp; будь-яких новацій, які ведуть країну вперед. Я вірю, що власне незалежна кадрова політика, вона саме дає цей результат, який&nbsp; ми маємо сьогодні, що&nbsp; міністерство, дійсно, прозоре, рішення є послідовні, програми виконуються чітко крок за кроком.</p>
<p>Плани&nbsp; 16-го року.&nbsp; "Укрзалізниця". Розмежування господарських функцій і функцій державного управління. Формування холдингової структури ПАТ "УЗ". Формування&nbsp; нової&nbsp; вертикалі державних органів управління&nbsp; залізничним транспортом.</p>
<p>Водний транспорт. Проведення другого&nbsp; етапу&nbsp; дерегуляції в портах. Продовження&nbsp; процесу&nbsp; залучення приватних&nbsp; інвестицій&nbsp; в порти.&nbsp; Ключове&nbsp;&nbsp; є питання реформування адміністрацій&nbsp; морських портів&nbsp; та самої морської галузі, запровадження кращих світових практик&nbsp; так, як це має бути у всьому світі і відбувається у всьому світі.</p>
<p>Дороги. Це прийняття законопроекту про Дорожній фонд.&nbsp; Передача доріг місцевого значення, техніки та коштів, власне, на місця.&nbsp; Впровадження&nbsp; незалежного контролю якості ремонту доріг, що унеможливить зловживання, які були частими у цій&nbsp; сфері.</p>
<p>Автотранспорт. Прийняття законопроекту про лібералізацію автоперевезень. Поступове впровадження норм&nbsp; європейського законодавства. Набір&nbsp; інспекторів&nbsp; Укртрансбезпеки повинен бути виключно на конкурсній основі&nbsp; за кращими правилами, які ми зробили при наймі людей в нову поліцію.</p>
<p>Авіація. Ключовий переломний момент – це підписання&nbsp; Угоди про Спільний авіаційний&nbsp; простір&nbsp; з Європейським Союзом.&nbsp; Ми це&nbsp; порушуємо на всіх зустрічах з Брюсселем. І ми вважаємо, що Брюссель повинен дотримуватися своєї обіцянки, даної Україні ще два роки тому. Зараз наша&nbsp; авіаційні… Державіаслужба, Аерорух проходять аудит ІСАО. Ми прийняли Державну програму розвитку&nbsp; аеропортів до 2023 року, яка&nbsp; дозволить нам чітко сконцентрувати&nbsp; свої сили на ключових регіональних і аеропортах місцевого значення.</p>
<p>І, безумовно,&nbsp; про приватизацію "Укрпошти" і створення центрів доступу до адміністративних, фінансових та поштових послуг на базі "Укрпошти" по всій&nbsp; Україні,&nbsp; бо власне "Укрпошта" має унікальну мережу, якої не має будь-яка інша структура, розгалужена по найменших містах та селах.</p>
<p>У мене сьогодні все. Я дуже сподіваюся на плідний діалог з Верховною&nbsp; Радою. Зі свого боку я зобов'язуюся, після формування команди міністерства, проводити щонайменше по декілька днів в пленарні тижні засідань Верховної Ради з кожним депутатом, пояснюючи логіку наших дій. У нас немає схем, в нас немає потаємних намірів, ми хочемо справді збудувати успішну Україну, і щоби Міністерство інфраструктури було локомотивом цієї&nbsp; держави.</p>
<p>Дякую вам.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, щоб потім не було дискусій по запитаннях, я прошу всіх приготуватись до запису, зайняти робочі&nbsp; місця. Нагадую, що 1 хвилина дається на запитання і 2 хвилини – на відповідь згідно запису народних депутатів. Приготувались?</p>
<p>Я прошу провести запис на усні та письмові запитання від депутатських&nbsp; фракцій і груп. Будь ласка, прошу провести запис.</p>
<p>Сажко Сергій Миколайович, будь ласка.</p>
<p>&nbsp;</p>
<p>10:31:29</p>
<p>САЖКО С.М.</p>
<p>Добрый день! Сажко Сергей, 59-й избирательный округ. Вопрос к министру топлива и энергетики Игорю Насалыку. Так как вы являетесь министром энергетики, мне бы хотелось услышать, какие действия вы будете&nbsp; принимать для того, чтобы все-таки укрепить энергобезопасность. А не то, что делал предыдущий министр: закрытие шахт.&nbsp;&nbsp;</p>
<p>Энергетической нашей безопасности подходит, ну, крах ей.</p>
<p>Второй вопрос – это закрытие ЦОФ "Кураховская", это как градообразующее предприятие, ЦОФ "Кураховская".</p>
<p>И третье. Все-таки когда мы введем третий энергопакет? Спасибо.</p>
<p>&nbsp;</p>
<p>10:32:21</p>
<p>НАСАЛИК І.С.</p>
<p>Дякую за запитання, воно є цікавим. І перш за все я б хотів сказати, користуючись моментом, що першим викликом для уряду, напевно, буде підвищення тарифів 1 травня. Ми вчора говорили з деякими головами фракцій, я б хотів сьогодні, будучи в залі, звернутися до вас з проханням, що в понеділок попередньо о другій годині ми будемо розглядати структуру тарифів, про які так довго говорили, що вони є не прозорими. І ми вже переговорили з БЮТом, Юлія Володимирівна буде сама присутня на цій конференції. Я б хотів, щоб своїх представників дала "Самопоміч", Радикальна партія, "Опозиційний блок", звичайно, "Народний фронт" і "Блок Петра Порошенка". Буде запрошений НКРЕКП, НАК "Нафтогаз України", представники Міжнародного валютного фонду і ми б хотіли розглянути, і подивитися прозорість формування тарифів в нашій державі. Це питання перше.</p>
<p>Щодо другого, я більше чим переконаний, що питання вугільників є надзвичайно складним і не тільки на Волинщині, ми обов'язково будемо працювати над десятою шахтою, пане Ігорю, обов'язково будемо працювати. Але в суботу я хочу зустрітися, перш за все, із своїми колегами, з якими працював у третьому, четвертому скликанні, головами профспілок вугільщиків, щоб ми обговорили проблеми, в першу чергу, з ними вугільної галузі. А по програмі розвитку вугільної галузі ми розглядаємо ті шахти, які ми зможемо увійти у нульовий баланс за шість, дванадцять місяців, ми їх обов'язково підтягнемо і зробимо, і будемо цю частину вугільної галузі розвивати. Де не зможемо, звичайно, будемо консервувати, але з погодженням профспілок цієї галузі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Головко Михайло Йосипович.</p>
<p>&nbsp;</p>
<p>10:34:15</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". В мене запитання до міністра фінансів. Я хочу запитати чи буде відрізнятися ваша політика від попереднього міністра фінансів Яресько і Яценюка, яка ставила за мету урізати всі соціальні виплати, в першу чергу це освіту і медицину. Як на рахунок питання вирішення професійно-технічних училищ, який ми проголосували в парламенті, але, на жаль, цей законопроект заветував Президент? Чи ви готові віднайти кошти для фінансування професійно-технічних училищ і, в тому числі більше 20 мільярдів, які сьогодні бракує на медицину?</p>
<p>На жаль, ми бачимо зараз поголовне масове закриття лікувальних і навчальних закладів. Це дуже турбує людей. В тому числі я як депутат-мажоритарник, який має такі проблеми на своєму окрузі, де закриваються лікарні, у нас взагалі в Тернопільській області сьогодні прогнозується до 180 навчальних закладів реорганізовувати і закрити, і це виклик суспільству. Люди залишаються без роботи, без останньої можливості прокормити рідних і близьких, і це є виклик.</p>
<p>Тому я звертаюсь до вас, щоб ви запропонували, як знайти кошти для того, як профінансувати…</p>
<p>&nbsp;</p>
<p>10:35:30</p>
<p>ДАНИЛЮК О.О.</p>
<p>Дякую за запитання.</p>
<p>Стосовно чи буде відрізнятися політики, я хочу сказати, що радикальних змін не буде і не може бути. Справа в тому, що має бути певна послідовність. Але на чому я буду фокусуватися, щоб зміни, вони були більш системними. Що ми побачили по ПТУ? Це те, що в принципі, я вважаю, що наміри були правильні, але як воно було реалізовано, воно створило досить серйозні проблеми.</p>
<p>Тому я для себе вважаю основним завданням, першочерговим, це саме зараз звернути увагу на проблеми з ПТУ і вирішити його системно. Як ви знаєте, там була проблема в тому, що фінансування передали на місця, на місцеві бюджети, а самі заклади залишилися, в принципі, на центральному рівні.&nbsp; Тобто ми змусили платити місцеві бюджети за те, що вони в принципі, на що вони не впливають. Тому треба тут підходити системно. Я в найближчий час, разом з моєю колегою міністром освіти і науки, запропонуємо такий підхід.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мельничук Іван Іванович.</p>
<p>&nbsp;</p>
<p>10:36:43</p>
<p>МЕЛЬНИЧУК І.І.</p>
<p>Доброго дня. Шановний Андрій Володимирович, прошу передати слово Споришу Івану Дмитровичу.</p>
<p>&nbsp;</p>
<p>10:36:51</p>
<p>СПОРИШ І.Д.</p>
<p>Іван Спориш, "Блок Петра Порошенка". В мене є питання до міністра екології Остапа Семерака. На кінець-то у нас появився міністр, і нам дуже приємно, що він у нас є. І тому я хотів би задати перше питання. Ми знаємо прекрасно, що весь світ, вся Україна займається викидами органічних добрив, органікою для того, щоб вносити на поля і мати великі врожаї. Але екологічна служба зайнялася зовсім іншим. Вони перевіряють господарства, їх і так залишилося мало, і мільйонні штрафи дають, мають кишенькові свої підфірми, які повинні зробити на кожну корову викид&nbsp; гною і таке інше. Я рахую, що цей "беспредел" пора міняти, і ви як новий міністр екології повинні дійсно цьому посприяти.</p>
<p>Дякую.</p>
<p>&nbsp;</p>
<p>10:37:48</p>
<p>СЕМЕРАК О.М.</p>
<p>Дякую за запитання. Шановний колего, насправді, більше це не запитання, а побажання до формування нового підходу державної політики у сфері екології та природних ресурсів. Я з вами погоджуюся, що, на жаль, впродовж останнього часу міністерство не мало належного&nbsp; керівництва. Це було продиктовано різними обставинами. Ми будемо фокусуватися на формуванні нових підходів, і я дуже надіюся на те, що і ваша фракція, і комітет Верховної Ради, екологічний комітет, долучиться до цієї роботи, до формування нових підходів, нових принципів.</p>
<p>А тим часом я хотів би скористатися нагодою і поінформувати, що в ці дні ми, в першу чергу, сфокусувалися на заходах і тих рішеннях, які потрібно прийняти для підготовки і вшанування 30-ї річниці аварії на Чорнобильській станції. Вже завтра я буду візит мати саме туди.</p>
<p>І, до речі, застосування заходів… точніше, засобів захисту рослин, про які ви піднімали у своєму запитанні, теж важливо і у комплексі вирішення Чорнобильської зони, де заборонено це застосовувати, але, на жаль чи на щастя, наука пішла настільки далеко вперед, що ми повинні теж повернутися до розгляду цього питання. Тому дякую за підтримку і сподіваюсь на спільну роботу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Вікторія Войціцька.</p>
<p>&nbsp;</p>
<p>10:39:19</p>
<p>ВОЙЦІЦЬКА В.М.</p>
<p>Доброго дня! Вікторія Войціцька, об'єднання "Самопоміч".&nbsp; У мене питання до двох міністрів. Перше – до міністра фінансів і воно стосується долі керівництва ДФС. Як ви знаєте, протягом 2015 року керівництво ДФС фактично проявляло саботаж в питання отримання в державний бюджет більше 10 мільярдів гривень ренти від "Укрнафти". І відповідно ми хотіли би побачити рішучі дії з боку керівника Мінфіну щодо зміни сьогоднішнього керівництва. Хотіла би почути думку з цього приводу.</p>
<p>І в мене також до міністра енергетика пана Насалика, мого колишнього колеги по комітету, є питання. Ваші перші кроки, п'ять – щонайменше, які ви плануєте зробити, будучи керівником міністерства, що ви обіцяєте показати людям протягом ста днів? І яке ваше бачення по реформуванню "Нафтогазу"? І, звичайно, питання щодо третього енергопакету і законопроекту про ринок електроенергії, яка його доля, чи збираєтесь ви його перевносити? Дуже дякую.</p>
<p>&nbsp;</p>
<p>10:40:30</p>
<p>ДАНИЛЮК О.О.</p>
<p>Я дякую, Віка, за запитання. Ну, стосовно рішучих мір. Так, тобто вони будуть, в цьому можете не сумніватися. Але спочатку я хочу розібратися, ну, насправді, що відбувається в цій сфері.</p>
<p>Як ви знаєте, це не єдина проблема, яка… про яку говорять у зв'язку із ДФС, мені треба це оцінити, так? і після цього я буду пропонувати рішення. Якщо є якісь дійсно серйозні проблеми – будуть рішучі пропозиції. І хочу сказати, що моя принципова позиція, що як міністр відповідаю за цю сферу, це моя відповідальність, це моя політична відповідальність. І тому я не дозволю будь-який орган – ДФС, я не хочу на ньому концентруватися, – щоб у нас… у мене створювалися проблеми від цього, так. Тобто я буду максимально робити так, щоб те, що я говорю, моя політична позиція, вона підкріплювалася конкретними діями органів влади, які знаходяться в моєму підпоряд... координації. Дякую.</p>
<p>&nbsp;</p>
<p>10:41:46</p>
<p>НАСАЛИК І.С.</p>
<p>Дякую за запитання, пані Вікторія. І, звичайно, основа роботи міністерства – це буде втілення двох законів, які ми розробляли, один – втілили, про ринок газу, а другий, який ми прийняли вже в першому читанні – Закон про ринок електроенергетики. Єдина проблема про те, що подавав уряд, а уряд змінився – і треба відкликати.</p>
<p>І до вас як до члена Комітету паливно-енергетичного є просьба, що поки уряд не вніс цей закон, щоб все-таки ми спільно розробили з депутатами і депутатський корпус від паливно-енергетичного комітету вніс їх на розгляд Верховної Ради. Єдина проблема і в першому, і в другому: при формуванні ринку газу, і ринку електроенергетики, - що не розроблена технічна частина. На сьогоднішній день по ринку електроенергетики я вислав всім модульну схему, як би працював технічний ринок електроенергетики. І, звичайно, буде створена широка група, в тому числі і з членів Верховної Ради України, з якими тісно співпрацює, щоб ми розробили технічну схему і запропонували до реалізації. Після цього ринок буде працювати.</p>
<p>Одним із кроків, які проблематичні і які звучать постійно в залі: все-таки ми повинні підійти і до ринку вугілля, щоб раз і назавжди зняти це питання, щоб зробити цей ринок прозорим і зрозумілим не тільки в сфері енергетики, але і в сфері суспільства, яке спостерігає за нашими кроками.</p>
<p>Повністю з вами погоджуюсь, і надіюсь на підтримку уряду, що треба повністю реструктуризувати НАК "Нафтогаз України" як не зрозумілу до кінця структуру, яка знаходиться в управлінні. І, крім того, в нашій Коаліційній угоді, яку ми підписали, одним з пунктів і передбачена реструктуризація НАК "Нафтогаз України". І, я думаю, комітет мені буде допомагати в реалізації цієї проблеми. Дякую, пані Вікторія.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кодола Олександр Михайлович.</p>
<p>&nbsp;</p>
<p>10:43:45</p>
<p>КОДОЛА О.М.</p>
<p>Олександр Кодола, Чернігівщина, 209 виборчий округ. На жаль, сьогодні у нас ще не призначений міністр охорони здоров'я, тому я хотів би звернути увагу, в першу чергу Прем'єр-міністра Володимира Гройсмана, на проблему, яка стосується півмільйона людей, хворих на ниркову недостатність. У нас щороку держава витрачає понад 1 мільярд гривень на лікування цих людей так званим методом гемодіалізу, але тільки 20 відсотків хворих українців мають можливість отримати лікування за державний кошт. Ця ситуація склалася через те, що на ринку гемодіалізу діє так звана фармацевтична мафія і останні 10 років всі тендера виграють тільки дві основні групи компаній. Більше того, ціна цього гемодіалізу вдвічі, втричі вища, ніж в європейських країнах.</p>
<p>Саме тому я звертаю увагу Прем'єр-міністра, всього уряду. І я думаю, що спільними зусиллями ми не можемо допустити більше збагачуватись на здоров'ї наших українців.</p>
<p>Дякую.</p>
<p>&nbsp;</p>
<p>10:44:56</p>
<p>ГРОЙСМАН В.Б.</p>
<p>Я дякую вам за запитання або точніше за те, що ви описали проблему. Переконую в тому, що ми маємо створити абсолютно прозорість, в тому числі і в питаннях охорони здоров'я, ми готові, відкриті до тих пропозицій, які можуть регулювати цю проблему. Жодних монополій, коли мова іде про здоров'я людей, просто бути не може. Це стосується, в тому числі і цін на ліки, для нас потрібно, щоб ми це усвідомили і поставили на цьому питанні крапку.</p>
<p>Хочу вас запевнити, що якщо є рішення, яке може прийняти Кабінет Міністрів України, які вплинуть на пониження цін на ліки, ми це зробимо. Але також хотів би звернути увагу, якщо потрібно буде тут законодавча підтримка, ми будемо розраховувати на те, що український парламент це рішення ухвалить, я вірю в це, тому що цей парламент приймає дуже-дуже часто правильні рішення, які слугують українцям.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Олег Купрієнко передає слово для запитання Олегові Ляшку. Будь ласка.</p>
<p>&nbsp;</p>
<p>10:46:01</p>
<p>ЛЯШКО О.В.</p>
<p>Олег Ляшко, Радикальна партія. Учорашнє обрання пана Гройсмана Прем'єр-міністром і уряду стало результатом змови Президента Порошенка із "тушками" і регіоналами. Саме отака і існує сьогодні в парламенті коаліція, тому дивно чекати від цього уряду якихось радикальних змін, тим більше, щойно один з міністрів про це і сказав, що ніяких радикальних змін не буде.</p>
<p>Цей уряд, це не просто уряд у результаті змови регіоналів і "тушок", це уряд міністрів-офшорів. Зокрема міністр фінансів Олександр Данилюк має дві офшорні компанії, які не зареєстрував у своїй декларації як державний чиновник, не задекларував прибутки від цих компаній. Президент Порошенко, Прем'єр Гройсман знають про те, що Данилюк має офшори, незважаючи на це, призначили на посаду.</p>
<p>Я вимагаю: від міністра фінансів Данилюка на час розслідування подати у відставку, від Національного антикорупційного бюро – проведення розслідування офшорних компаній міністра фінансів. Я вимагаю парламент розслідувати офшорні скандали Президента Порошенка…</p>
<p>&nbsp;</p>
<p>10:47:15</p>
<p>ГРОЙСМАН В.Б.</p>
<p>В мене тільки репліка. В мене тільки репліка. Абсолютно підтримую, що кожен міністр має бути абсолютно відкритим, публічним і законослухняним. Це дуже важливо. І я вважаю, що міністр фінансів має довести, а він давав пояснення з цього приводу, що колись він насправді володів, і має досвід роботи за кордоном, це правда. Але зараз нічого подібного немає. І це його особиста відповідальність. Я вважаю, що це має бути абсолютно відкрито і публічно. А що стосується того, тут декілька лунало питань про те, про що я думав, або про що я знав, таке враження, що в нас є мієлофон, що ви на мене дивитесь і розумієте, про що я знаю, або що я не знаю.</p>
<p>Нічого нового ви не сказали сьогодні. Тільки от взяли і ярлики повішали. Ну, я з повагою ставлюсь до вашої думки. І хочу вас запевнити, що цей уряд докладе всіх зусиль для того, щоб перед українським суспільством бути відкритим, результативним і щирим у своїх діях. Вас закликаю допомагати не виступами, а підтримкою, голосуванням. Щиро дякую.</p>
<p>&nbsp;</p>
<p>ГОЛОВУЮЧИЙ. Дякую Олексій Рябчин, будь ласка.</p>
<p>&nbsp;</p>
<p>10:48:20</p>
<p>РЯБЧИН О.М.</p>
<p>Олексій Рябчин, "Батьківщина", Донеччина. Запитання до мого екс-колеги міністра палива та енергетики пана Насалика. Пан Насалик, я хочу процитувати вашого попередника пана Демчишина, який у своєму останньому інтерв'ю фактично сказав вирок попередньому уряду та фактично сказав те, про що фракція "Батьківщина", ще будучи в коаліції робила, про тарифи. Він сказав, мовою оригіналу: "Я считаю, что цена в перспективе должна быть рыночной. Но вопрос, когда все-таки должен быть открыт. Повторяюсь, без доступа капитала, без возможности проводить реформы в направлении энергоэффективности, так тарифы резко повышать неправильно. На это нужен не один, не два, и даже не три года, к сожалению". Так ось, прокоментуйте вашу тарифну політику та також, що ви будете робити з функцією енергетичного омбудсмена? Це те, той захист прав споживачів, мілких, дрібних наших українців і там мілково-середнього бізнесу, який страждає від цієї гендерної політики. А також ваші плани щодо декарбонізації галузі та сталого розвитку відновлювальних джерел енергетики. Це те над чим фракція "Батьківщина" буде працювати в конструктивній проєвропейській опозиції та контролювати…</p>
<p>&nbsp;</p>
<p>10:49:32</p>
<p>НАСАЛИК І.С.</p>
<p>Дуже дякую за запитання.</p>
<p>Сьогодні запитання задає, як правило, члени паливно-енергетичного комітету з різних фракцій. І ми неодноразово, звичайно, обговорювали ці питання.</p>
<p>Щодо тарифів. Читав я це інтерв'ю, пана Демчишина, де він писав 50 на 50. Так? Якщо я не помиляюся, саме в цьому. Я думаю співпрацю, ми з ним будемо працювати хоча би по тих програмах, які він працював до цього, щоби зберегти тенденцію там, де є плюс і закрити там, де є мінуси.</p>
<p>Тому ще раз хочу наголосити, оскільки ви говорите по тарифах, я знаю позицію фракції "Батьківщини" з цього приводу. В понеділок в 14-й годині ми робимо нараду, в тому числі Юлія Володимирівна дала згоду бути присутньою на цій нараді, де ми будемо розглядувати безпосередньо тарифи, де буде запрошене експертне середовище, де буде запрошений національний регулятор – НКРЕКП, де буде запрошений НАК "Нафтогаз" України. І я думаю, ми зробимо відкритий процес. Чим процес буде відкритішим, тим він буде зрозумілішим; чим більше він буде зрозумілим, тим краще він буде до реалізації.</p>
<p>Щодо споживачів. Я активно працюю в цьому плані. Є такий Олексій Юрійович Кучеренко, який займається захистом прав споживачів. До речі, він буде також в 14.00 в понеділок присутній для того, щоби переглянути тарифи. Думаю, що велику допомогу в цьому дасть "Самопоміч", безпосередньо пані Альона, яка занймається в комітеті інфраструктури. Тому ми повинні виробити загальну зрозумілу систему, де споживач повинен розуміти за що він платить, а держава повинна розуміти, як вона використовує свій ресурс.</p>
<p>&nbsp;</p>
<p>ГОЛОВУЮЧИЙ. Василь Гуляєв.</p>
<p>&nbsp;</p>
<p>10:51:25</p>
<p>ГУЛЯЄВ В.О.</p>
<p>Всем добрый день. Василий Гуляев, группа партии "Відродження". У меня больше как бы не вопрос, а пожелание господину Зубко.</p>
<p>Сегодня все знают, на местах открываются ГАСКи. Но, к сожалению, последний номерок присваивается в Киеве. И чтобы эти ГАСКи, которые на местах не стали просто почтальонами, когда отправляются документы и из Киева не поступают практически никакие ответы:&nbsp; там запятую не поставили, там точку не там.&nbsp; То есть, к сожалению, такие случаи уже имели место, и мы как бы обращались в ваше&nbsp; министерство Спасибо, вопрос был решен. Но хотелось бы, чтобы, чтобы этот вопрос взяли под жесткий контроль именно вы. И еще раз повторюсь, чтобы ГАСКи не стали, местные, просто почтальоны между городами и Киевом.</p>
<p>Спасибо.</p>
<p>&nbsp;</p>
<p>10:52:15</p>
<p>ЗУБКО Г.Г.</p>
<p>Шановні колеги! Можу тільки подякувати за таку активну участь народних депутатів.&nbsp; Дійсно, це важливе питання сьогодні і&nbsp; хотілось би, щоб пришвидшена була взагалі передача. Тому що от зараз ми очікуємо, що місто Київ забере повноваження, місто Львів, нарешті, збереться з силами і подасть заявку на прийняття таких повноважень, і також інші міста, які зараз чекають можливості нового інструменту по залученню інвестицій.</p>
<p>Тому ще раз дякую за підтримку і за співпрацю, яка буде і далі продовжуватись.</p>
<p>&nbsp;</p>
<p>ГОЛОВУЮЧИЙ. Сергій Мельничук,&nbsp; будь ласка.</p>
<p>&nbsp;</p>
<p>10:52:56</p>
<p>МЕЛЬНИЧУК С.П.</p>
<p>Запитання до Прем'єр-міністра. Запитання від людини, яку визнала Росія, що дав зброю Надії Савченко воювати, хто стояв і обороняв наші рубежі. Людина, яка до цих пір не має "учасника бойових дій", як і сотні&nbsp; таких же, як і я, які були там. До яких пір буде ходити в ложу заступник міністра оборони, який "кришував" арешти добровольців та інших військовослужбовців в зоні АТО, який "кришував" порізку металобрухту?</p>
<p>Пане&nbsp; Прем'єр-міністр! Пане Прем'єр-міністр, прошу рахувати це моїм депутатським запитом і прошу&nbsp; вас провести&nbsp; розслідування.</p>
<p>Дякую.</p>
<p>&nbsp;</p>
<p>10:54:07</p>
<p>ГРОЙСМАН В.Б.</p>
<p>Дякую за вашу інформацію. Ми її обов'язково перевіримо. Дякую.</p>
<p>&nbsp;</p>
<p>ГОЛОВУЮЧИЙ. Сергій Матвієнков.</p>
<p>&nbsp;</p>
<p>10:54:18</p>
<p>МАТВІЄНКОВ С.А.</p>
<p>Матвиенков, 57 округ, "Оппозиционный блок", Мариуполь. У меня два вопроса, первый вопрос Министерству инфраструктуры.</p>
<p>Скажите, пожалуйста, вот мы внимательно послушали ваше выступление в отношении денег, выделяемых на ремонты дорог. Состояние с дорогами действительно катастрофическое. Цифры есть, дорог, к сожалению, нет. У нас вот эта дорога, которая соединяет Мариуполь, единственная, будем говорить, так, живая артерия, соединяющая Мариуполь с большой землей, это дорога Мариуполь-Бердянск-Токмак-Запорожье. Когда, в конце концов, она будет приведена в порядок? Запросы были, обещания были, кто только что не рассказывал, что, в конце концов, приведут ее в порядок. Сядьте, в конце концов, попробуйте по ней проехать. Сегодня – это пытка, это мытарство для людей, которые ездят по этой дороге. Напоминаю:&nbsp; единственная артерия.</p>
<p>И второй вопрос к министру социальной политики. Вот скажите, пожалуйста, мы много говорили об инвестициях, мы уже страну… о субсидиях, прошу прощения. В страну субсидий превратились. Скажите, пожалуйста, есть запросы, которые мы готовили, когда мы решим вопрос о начислении субсидий…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд завершити.</p>
<p>&nbsp;</p>
<p>МАТВІЄНКОВ С.А. Когда мы, в конце концов, решим вопрос о начислении субсидий не по факту начисленной заработной платы, а по факту полученной заработной платы? 2,5 миллиарда задолженность по заработной плате. Ну, какая разница людям, что там ему начислили, он фактически денег в кармане не имеет?</p>
<p>&nbsp;</p>
<p>10:55:58</p>
<p>ОМЕЛЯН В.В.</p>
<p>Я дякую вельмишановному пану Матвієнкову. Щодо дороги на Маріуполь. Я там був особисто, цього року урядом виділено 30 мільйонів гривень на її ремонт, цього не достатньо, безумовно. Ми сподіваємось, що під час завершення реструктуризації боргів "Укравтодору", запланованих на цей рік, у нас появляться додаткові кошти, які ми в першу чергу спрямуємо на дороги східної України. Дякую.</p>
<p>Цього року ми повинні розпочати перші роботи.</p>
<p>&nbsp;</p>
<p>ГОЛОВУЮЧИЙ. Вікторія Пташник, будь ласка. Ви закінчили відповідь чи ні?</p>
<p>&nbsp;</p>
<p>10:56:43</p>
<p>РЕВА А.О.</p>
<p>Шановний депутат Матвієнков, я дякую вам за запитання, яке стосується механізму нарахування субсидій. Починаючи з 2015 року відповідно до внесених змін до Постанови Кабінету Міністрів України номер 848 ще 1995 року, під час розрахунку сукупного доходу домогосподарств, яким призначається субсидія, береться розмір доходу без врахування податків, які нараховуються на заробітну плату, тобто береться чисто заробітна плата, яку люди отримують.</p>
<p>Тобто ваша пропозиція про те, щоб брати чистий дохід, вже врахована ще рік тому назад. Я вас прошу ви можете підійти, я вам покажу відповідні нормативні документи.</p>
<p>Що стосується ваших запитів, я обіцяю, що я з ними ознайомлюсь і дам вам в установленому порядку і термінами законом відповідь.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Вікторія Пташник, будь ласка.</p>
<p>&nbsp;</p>
<p>10:57:51</p>
<p>ПТАШНИК В.Ю.</p>
<p>Вікторія Пташник, позафракційна. Добрий день! Шановні колеги! У мене було питання до міністра юстиції, який на сьогоднішній день, на жаль, відсутній, тому я прошу вважати це офіційним запитом до нього, а заступників прокоментувати.</p>
<p>Ми всі на сьогоднішній день боремося за те, щоб створити незалежну судову систему і забезпечити справедливе правосуддя. В той же час ми знаємо, що одним з елементів такої незалежної судової системи є&nbsp;незалежний інститут судових експертиз. Від того, на скільки буде незалежними діяльність судових експертів залежать, власне, і ті судові рішення, які приймаються на підставі висновків судових експертів.</p>
<p>На сьогоднішній день якась незрозуміла ситуація відбувається з судово-експертними установами, які підпорядковані саме Міністерству юстиції. Тому що чомусь контракти керівників цих судових експертиз… установ були продовжені лише на один місяць. У мене виникає питання відповідно до міністра юстиції, які плани в цьому напрямку? Чому не продовжується контракти нормальним шляхом, а тільки…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 10 секунд, завершити.</p>
<p>&nbsp;</p>
<p>10:59:06</p>
<p>ПТАШНИК В.Ю. Чому вибрана політика продовження контрактів на один місяць, чи не означає це те, що хтось хоче втрутитися в діяльність судових експертів і контролювати її, і хто, власне, є відповідальною особою в Міністерстві юстиції якраз…</p>
<p>&nbsp;</p>
<p>ГОЛОВУЮЧИЙ. Ще 10 секунд, намагайтесь увійти в той час відведений. Будь ласка.</p>
<p>&nbsp;</p>
<p>10:59:28</p>
<p>ПТАШНИК В.Ю. Хто є тією відповідальною особою в Міністерстві юстиції, який контролює судові експертні&nbsp; установи і наразі приймає&nbsp; рішення про продовження контрактів лише на один місяць?</p>
<p>Дякую.</p>
<p>&nbsp;</p>
<p>10:59:49</p>
<p>СЕВОСТЬЯНОВА Н.І.</p>
<p>Дякую за запитання, Вікторія.</p>
<p>Насправді, на сьогоднішній день в рамках реформ, які відбуваються у Міністерстві юстиції, була вже запропонована реформа системи виконання рішень судів. І зараз якраз і готується концепція, яку ми запропонуємо і можемо запропонувати народним депутатам по реформі системи експертиз. На мою думку, саме це стало причиною у затримки у продовженні контрактів, адже нова структура і нова система буде потребувати і кадрових змін у цьому питанні. Будемо раді надати результати нашої роботи.</p>
<p>&nbsp;</p>
<p>ГОЛОВУЮЧИЙ.&nbsp; Олександр Бригинець.</p>
<p>&nbsp;</p>
<p>11:00:24</p>
<p>БРИГИНЕЦЬ О.М.</p>
<p>Доброго здоров'я. У мене запитання до Прем'єр-міністра і міністра фінансів.</p>
<p>Як відомо, на захід від Донецька і в самому Донецьку дуже ускладнений прийом українських телеканалів. Міністерство інформаційної політики ініціювало будівництво в точці "Х" 180-метрової вежі для усиленого прийому українських телеканалів у Донецьку і навколо. Навіть кілька місяців тому було рішення Кабміну про таке будівництво. Повідомлю, що це було доручення номер 4595 слеш 1 слеш 1 дріб 16.</p>
<p>Чи буде виконано це доручення Міністерством фінансів і чи будуть виділені нарешті гроші для будівництва цієї 180-метрової телевежі?</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Хтось відповідає?</p>
<p>&nbsp;</p>
<p>11:01:34</p>
<p>ДАНИЛЮК О.О.</p>
<p>Дякую за запитання. Ну, мені зараз складно дати якусь конкретну відповідь. Я запишу питання і до вас повернуся, тобто вам дам якусь конкретну інформацію,&nbsp;&nbsp;&nbsp; треба трошки розібратися в цьому питанні.</p>
<p>Я також хотів би відповісти на репліку пана Ляшка, народного депутата України пана Ляшка. Я скажу наступне, тобто ви ж знаєте мою позицію, тобто я вже все пояснив публічно, можу ще раз сказати. Але головне я хочу сказати наступне, що я не є корупціонером. Я жодної... за все… свій час перебування на державній службі, я жодного разу не брав ні хабара, ні якогось іншого зиску. <i>(Шум у залі)</i> Це не є офшори, так, це по-перше. По-друге, я ненавиджу корупцію, я всіма своїми фібрами душі я не навиджу корупцію і багато в чому...</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ДАНИЛЮК О.О. Ну, давайте я&nbsp; буду кожен&nbsp; другий раз повторювати слово "офшори". Я ще раз кажу: я проти цього. І багато в цьому залі розуміли і знають, що я приймаю дуже активну участь у розробці антикорупційного законодавства і електронного декларування – це моя принципова позиція. В мене немає офшорів, в мене немає офшорів. <i>(Шум у залі)</i></p>
<p>Третій пункт, третій пункт, третій пункт. Вибачте. Я працював в бізнесі більшу часть свого життя і робив це за кордоном, робив це прозоро і чисто. З 2010 року, коли я приїхав сюди, я не займався підприємницькою діяльністю, не займався. Я весь свій час, так, працював на державу, і це дуже серйозно позначилося, до речі, так, на моєму фінансовому становищі. Може, вас це не хвилює, а це мене... мене це хвилює і хвилює мою родину. Тому в мене немає ні офшорів, в мене немає...</p>
<p>&nbsp;</p>
<p>ГОЛОВУЮЧИЙ. Будь ласка, закінчуйте, 30 секунд.</p>
<p>&nbsp;</p>
<p>ДАНИЛЮК О.О. Ви їх просто не знайдете. Я просто хочу щоб зараз було розуміння. Тобто якщо ви хочете ставити на голосування питання зняття мене з посади, я це підтримую. Я готовий, але для мене це виклик. Я би в цей уряд навіть не пішов, але коли з'явилася ця ситуація, для мене це ви клик. Я бачу свою роль в тому, щоби підтримати цей уряд, щоби Міністерство фінансів було платформою, яка б підтримувала цей уряд і його зобов'язання…</p>
<p>&nbsp;</p>
<p>ГОЛОВУЮЧИЙ. Будь ласка, Руслан Сидорович. Сидорович Руслан. Передає слово Остріковій.</p>
<p>&nbsp;</p>
<p>11:04:45</p>
<p>ОСТРІКОВА Т.Г.</p>
<p>Шановний Володимире Борисовичу, вчора ви мене не дуже уважно слухали, коли я виступала з трибуни, вас відволікали народні депутати. Я сподіваюся, що колеги більше не будуть такою ганебною практикою займатися. Тому я спеціально для вас повторю, про що я говорила.</p>
<p>&nbsp;</p>
<p>11:05:45</p>
<p>ГРОЙСМАН В.Б.</p>
<p>Я можу повторити, про що ви говорили вчора. Хочете? Я можу повторити про те, що ви говорили вчора. Я вас слухав уважно.</p>
<p>&nbsp;</p>
<p>ОСТРІКОВА Т.Г. Дякую, Володимире Борисовичу. Дякую.</p>
<p>Але я хочу ще раз звернути увагу на ті кроки, які необхідно зробити зараз для справжньої реформи митниці. По-перше, це технічні засоби контролю.&nbsp; По-друге, це спільний з іноземними компаніями моніторинг. По-третє, це прописання чітких регламентів і протоколів дій для посадових осіб митниці при визначенні митної вартості. По-четверте, у вас в програмі записано запровадження в ДФС автоматизованої системи. Вона вже є, вона діє. Я прошу вас і прошу міністра фінансів персонально забезпечити немож…</p>
<p>&nbsp;</p>
<p>ГРОЙСМАН В.Б.</p>
<p>Дякую. Я вчора чув про те, що ви задавали мені запитання, і в тому числі і про систему управління ризиками. Але хочу сказати, там є одна вада, такий маленький нюанс: цією системою управління ризиками керують вручну. От тому і є проблема. А я говорю про те, що вона має бути автоматизована, ми маємо все зробити для того, щоб кордон був закритий, я маю на увазі з точки зору контрабанди і всього іншого, визначалась митна вартість, проводився відповідний догляд грузів, так, це має бути, і щоб на це не впливали митники. Як тільки вони починають на це впливати, вони починають на цьому заробляти. І я категорично не підтримую те, що ця система, зараз яка працює, вона є ефективною. Нам треба її змінити, і ми її змінимо, в тому числі в комплексі і з технічними заходами, в тому числі і в кооперації з колегами, з якими спільно ми можемо спільний кордон. Так що вчора я все добре чув.</p>
<p>Дякую.</p>
<p>&nbsp;</p>
<p>11:06:42</p>
<p>ДАНИЛЮК О.О.</p>
<p>Зі свого боку&nbsp; вважаю це своїм зобов'язанням. тобто я підтримую все, що було сказано, і буду цим займатися.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Олена Масоріна.</p>
<p>&nbsp;</p>
<p>11:06:58</p>
<p>МАСОРІНА О.С.</p>
<p>Прошу передати слово Вікторії Сюмар.</p>
<p>&nbsp;</p>
<p>11:07:04</p>
<p>СЮМАР В.П.</p>
<p>Дякую.</p>
<p>Володимир Борисович, шановні панове міністри, дуже дякую, що ви сьогодні так відповідально у повному складі є в парламенті, це добра традиція, сподіваюсь, вона буде продовжуватися.</p>
<p>І, відверто кажучи, ще хотіла дуже подякувати вашим попередникам, попередньому складу Кабінету Міністрів. Там було дуже багато людей, з якими пов'язане слово "реформи", це люди, які прийшли в парламент, які прийшли в уряд з бізнесу, і мені дуже шкода, що ми зараз не бачимо тут ні Наталі Яресько, ні Андрія Пивоварського. Сподіваюся, збережуться заступники міністра економіки: Наталя Микольська, Макс Нефьодов, і цей курс, який був започаткований на не популярні речі, він буде продовжуватися.</p>
<p>Дякую вашим попередникам. І сподіваюся, що наступний уряд не забуде їхніх здобутків, а буде продовжувати їх.</p>
<p>&nbsp;І друга річ. Володимир Борисович, вчора роздали Програму діяльності уряду, очевидно, що у міністрів не було часу…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте, будь ласка.</p>
<p>&nbsp;</p>
<p>11:08:10</p>
<p>СЮМАР В.П. … не було часу над нею попрацювати. Але дуже хотілося б побачити документ, який би передбачав конкретні кроки і терміни їх виконання. Чи можемо ми чекати якісь такі речі, щоб ми розуміли коли базові реформи, як вони будуть відбуватися, що уряд планує вносити першочергово і які кроки буде діяти?</p>
<p>Ну і останнє до міністра Реви і міністра Омеляна. Коли закінчиться реформа з монетизації пільг? Важлива річ, яку треба сьогодні продовжувати. Запитання від мого колеги Віталія Корчика.</p>
<p>Дякую.</p>
<p>&nbsp;</p>
<p>11:08:46</p>
<p>ГРОЙСМАН В.Б.</p>
<p>Дякую за ваше запитання.</p>
<p>Я хочу сказати про те, що уряд, який вчора був затверджений і склад уряду, в Верховній Раді України, буде приділяти особливу увагу взаємодії з українським парламентом і з комітетами.</p>
<p>Окремо хотів би підкреслити, що цей склад уряду, він здатен робити реформи і робити їх не просто на папері, а і достатньо люди, які тут працюють, мають досвід практичного впровадження реформ. Насправді з різних причин, у тому числі особистих, два міністри, про яких ви сказали, вони не беруть участі у новому уряді, хоча пропозиції отримували. Но хочу вас повністю запевнити у тому, що ядро реформаторів як в Міністерстві&nbsp; економіки – і Макс Нефьодов, і Юлія Коваль – вони всі залишаються працювати, як і те&nbsp; ядро, яке сформоване у Міністерстві фінансів теж,&nbsp; і в інших&nbsp; міністерствах&nbsp; теж&nbsp; саме.&nbsp; Тобто ми не збираємося нікого&nbsp; розганяти, тому що комусь впаде така думка не зовсім розумна.&nbsp;</p>
<p>З іншого боку, хочу теж&nbsp; сказати про те, що уряд на чолі&nbsp; з&nbsp; Арсенієм Петровичем Яценюком, я працював з Арсенієм&nbsp; Петровичем&nbsp; 9 місяців в 14-му році, я ж пам'ятаю, як це починалось, коли на рахунку Державного&nbsp;&nbsp;&nbsp; казначейства було&nbsp; 180 тисяч. Цей уряд у важкий час і особисто Прем'єр-міністр Яценюк взяв на себе&nbsp; величезну відповідальність за країну в той&nbsp; надзвичайно важкий час. Зараз час теж дуже складний, зараз час теж дуже складний. Я розумію, що&nbsp; і в нього були помилки і в нас&nbsp; напевно будуть помилки, тому що не помиляється той, хто нічого не робить. Але те, що він має&nbsp; і мою особисту&nbsp; повагу, і я переконаний у тому, що кроки, які він робив для того, щоб стабілізувати ситуацію, на непопулярні кроки, це треба&nbsp; мати&nbsp; стержень для того, щоб приймати такі рішення. Тому ми будемо і взаємодіяти, ми будемо… всі кращі надбання, які є, вони будуть&nbsp; збережені. Беззаперечно, ми маємо додати нових ідей, нових сил, нової енергії&nbsp; для того, щоб&nbsp; пришвидшити зміни, які ми&nbsp; можемо робити спільно з вами.</p>
<p>І що стосується взаємодії, вибачте, ще 30 секунд, взаємодії з українським парламентом. Я пропоную, можливо, на наступному тижні, якщо буде на це ваша воля,&nbsp; щоб ми&nbsp; зібрались спільно керівники комітетів і міністри. Я би хотів, щоб ви спільно утворили команди, які будуть напрацьовувати відповідні рішення. Окрім того, в уряді&nbsp; буде створене спеціальне ядро, куди увійдуть&nbsp; група&nbsp; фахівців, ми&nbsp; її презентуємо напевно на наступному тижні. Очолить цих фахівців, уже є попередня домовленість, Іван Міклаш. Це буде група підтримки реформ, яка буде модерувати у тому числі&nbsp; і допомагати у цих питаннях. Тому я би&nbsp; хотів, щоб ми &nbsp;побудували&nbsp; таку взаємодію Президент, парламент, уряд, яка&nbsp; б давала нам можливість&nbsp; виходити на якісніші&nbsp; швидкі рішення. Але глибоко переконаний у тому, що потрібна ваша політична воля і ваша підтримка, а я думаю, що вона у вас є, на те, щоб ці рішення були ухвалені. Якщо ми будемо швидко рухатись, ми можемо за 6 місяців дати дуже гарну якість рішень і застабілізувати ситуацію, я в цьому переконаний. Але треба ваша допомога – 226. Я б дуже просив до цього відноситись дуже відповідально.</p>
<p>Дякую за ваше розуміння і вашу підтримку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ще, будь ласка, 1 хвилину, Степан Кубів.</p>
<p>&nbsp;</p>
<p>11:12:14</p>
<p>КУБІВ С.І.</p>
<p>Я буквально… Доброго дня. Перш за все, хочу подякувати всім колегам в парламенті за ту роботу, яку ми проводили з вами і будемо продовжувати роботу, що й говорив Прем’єр-міністр. Друге, Вікторія, вчора в мене після засідання робочої частини нашого урядового першого засідання відбулася зустріч з Юлією Ковалів, де проговорено, перше, продовження реформ, друге, пріоритетність. І сьогодні та тема з іншими керівниками Міністерства економіки буде так само обговорена. Я думаю, що послідовність реформування, кінцевий продукт – це законодавство, а потім і реалізація – це те, що ми будемо разом робити. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Рибалка передає своє слово Оксані Корчинській. Будь ласка.</p>
<p>&nbsp;</p>
<p>11:13:09</p>
<p>КОРЧИНСЬКА О.А.</p>
<p>(Раз, два.) Слава Хресту!</p>
<p>Володимир Борисович, питання до вас. Я до вас звертаюсь як член Комітету з охорони здоров'я Верховної Ради і як голова волонтерської опікунської ради "ОХМАТДИТу" Я прошу вас терміново сьогодні скликати на засіданні Кабінету Міністрів викликати всіх заступників міністра охорони здоров'я. Позаяк вчора ви не призначили міністра охорони здоров'я, прошу ввести вас особисто, Прем’єр-міністра, пряме управління.</p>
<p>На сьогоднішній день жодна лікарня в країні не отримала ліків онкохворим дітям. За 2015 рік волонтери здобули 350 мільйонів гривень на ці ліки. Жодного флакону діти не отримали всієї країни! Сьогодні в Вінницькій області, на вашій батьківщині, в Черкащині дітям, котрі поступили в онкодиспансер 15-ти років, дали рецепт на те, щоб тільки на хіміотерапію їм потрібно більше 200 тисяч гривень. Жодного флакону ліків онкохворі люди і, в тому числі…</p>
<p>&nbsp;</p>
<p>11:14:23</p>
<p>ГРОЙСМАН В.Б.</p>
<p>Дякую за ваше запитання.</p>
<p>Я хочу вам сказати, що питання призначення міністра охорони здоров'я має бути дуже виваженим, оскільки в системі охорони здоров'я, а я вважаю, що це одна з самих складних і надважливих систем, накопичилось дуже багато проблем на всіх рівнях. Окремої уваги потребує, очевидно те, що ви сказали: підтримка онкохворих дітей, в тому числі і в лікуванні.</p>
<p>Хочу сказати про те, що…</p>
<p>&nbsp;</p>
<p>КОРЧИНСЬКА О.А. <i>(Не чути)</i></p>
<p>&nbsp;</p>
<p>ГРОЙСМАН В.Б. Хочу сказати про те, що ваше запитання, яке ви задали, є надважливим, і ми терміново його розглянемо. І заступник міністра охорони здоров'я, діючий, я думаю, що вона зараз вам це прокоментує.</p>
<p>Що стосується "ОХМАТДИТУ". Я вчора дав доручення, ми скличемо нараду технічну. Я хочу розібратись в цьому питанні: чому так довго, що потрібно, щоб реально завершити, і скільки на це потрібно буде часу. І далі від цього ми будемо приймати рішення. Тому що, я вважаю, що в питанні "ОХМАТДИТу" потрібно поставити крапку. І крапка ця має бути тоді, коли ми відкриємо лікарню. Її вже стільки років будують, що мені здається, що біля неї вже побудували стільки різних речей, що вже немає просто сил. Тому ми до цього підійдемо дуже виважено і серйозно, і відверто. Будуть у нас можливості, щоб ми завершили, ми це зробимо.</p>
<p>Будь ласка, Міністерство фінансів. Міністерство охорони здоров'я.</p>
<p>&nbsp;</p>
<p>11:15:49</p>
<p>ПАВЛЕНКО О.С.</p>
<p>В першу чергу хотіла би подякувати також за те, що комітет підтримує нас в тому, що треба оперативно призначити виконуючого обов'язки або визначитися із постійною кандидатурою міністра. Дякую. Також звертаюсь до пана Прем'єра, щоб це відбулося в найближчі дні.</p>
<p>Що стосується питання по "ОХМАТДИТу". Вам, пані Корчинська, досить відома ситуація. Наразі, в середу… <i>(Шум у залі)</i> Я вибачаюся, я відповідаю на запитання.</p>
<p>В середу ви були на нараді відповідній і дуже добре знаєте ситуацію. Я вдячна тому, що міністр пан Зубко залишився на своїй посаді і ми разом зараз із цим міністерством працюємо над цим питання. І, коли пан Гройсман запитає нас по тому, що відбувається і як зараз буде продовжуватися будівництво після зміни державного підприємства "Укрмед…" відповідне підприємство по забудівлі, ми надамо повністю всю інформацію.</p>
<p>Що стосується ліків. Звертаю увагу, що закупівлі відбулися наприкінці&nbsp; 2015 року. Наразі, вам дуже&nbsp; відомо, і особливо вашому комітету, що ліки їдуть в Україну: частина їх вже доїхала і доставлена, частина їх розвезена по медичних установах. Звичайно, не в 100-відсотковому еквіваленті. Чекаємо&nbsp;&nbsp; поставки. Це процес, процес відбувається протягом днів і місяців. Наразі ми знаходимося в&nbsp; процесі постачання.</p>
<p>Дякую.</p>
<p><i>(Шум у залі)</i></p>
<p>&nbsp;</p>
<p>11:17:18</p>
<p>ГРОЙСМАН В.Б.</p>
<p>Хочу звернути увагу, хочу звернути увагу заступника міністра охорони&nbsp; здоров'я, що перед вами народний депутат Корчинська, а не пані Кончинська – це раз.</p>
<p>Друга позиція: в понеділок, вівторок, або наступний тиждень - діти ж не можуть чекати, і хвороба у них нікуди не дівається. І якщо ви не допрацювали, то ви про це скажіть і визнайте, і дайте можливість, щоби це питання було вирішене. А якщо ні, тоді залишіть свою посаду тим,&nbsp; хто може це зробити швидше. І не розповідайте, що там є ліки, а там немає ліків.</p>
<p>&nbsp;</p>
<p>ГОЛОВУЮЧИЙ. Шановні колеги…</p>
<p>&nbsp;</p>
<p>ГРОЙСМАН В.Б. Значить, я попросив би, доручення: підготуйте інформацію в розрізі кожної лікарні, де що є, а де чого немає. До кінця дня я прошу проінформувати.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, у мене є до вас одне прохання. Ви знаєте, будь-який уряд, як кажуть, має певний ліміт довіри, але він напевно більший, як 12 годин. Ми обрали уряд 12 годин тому. І коли ми ставимо питання, в мене є велике прохання… <i>(шум у залі) </i>у мене велике прохання є:&nbsp; без криків. Це не є спосіб&nbsp; дискусії і це не є спосіб вирішення питань, коли ми в залі демонструємо поведінку, коли йде відповідь, а ми перебиваємо вигуками. Тому я усіх депутатів закликаю до того, щоб ми вели себе гідно,&nbsp; по-європейськи і добивались прийняття рішень впливом.</p>
<p>Щойно&nbsp; Прем'єр-міністр&nbsp; України дав доручення і це доручення буде виконано, у мене немає жодних сумнівів.</p>
<p>Шановні колеги, ми ще встигаємо одне запитання подати, одне запитання ми встигаємо. Будь ласка, хто?</p>
<p>Будь ласка, Гройсман, ще 1 хвилину&nbsp;&nbsp; Прем'єр-міністр. Я дам вам слово, як і обіцяв.</p>
<p>&nbsp;</p>
<p>11:19:08</p>
<p>ГРОЙСМАН В.Б.</p>
<p>Доручення отримав віце-прем'єр Розенко, він розбереться до кінця дня спільно з Міністерством охорони здоров'я.</p>
<p>І ми вас до кінця дня проінформуємо, в якому стані реально ситуація, і що потрібно зробити, і коли це буде зроблено. Домовилися? Дякую.</p>
<p>&nbsp;</p>
<p>ГОЛОВУЮЧИЙ. Григорій Немиря передає слово Олександрі Кужель. Це останнє запитання, товариство.</p>
<p>&nbsp;</p>
<p>11:19:21</p>
<p>КУЖЕЛЬ О.В.</p>
<p>Пане Прем'єре! В Україні існує сайт, де можна подивитися залишки ліків по всій країні, якщо ви зайдете на цей сайт, практично у всіх клініках нуль ліків на залишках.</p>
<p>Тепер у мене звернення до вас особисто. Ви знаєте, найкорумпований для бізнесу напрямок – це є податкова і митниця. Чи збираєтесь ви змінювати і робити там реформу не закритої митниці, а прозорої і такої ж прозорої податкової?</p>
<p>А міністру транспорту хочу сказати, що будування доріг пропонує Асоціація роботодавців з іноземцями побудувати в нашій країні 100 кілометрів доріг, показати собівартість при одній умові, що далі ви не будете будувати дорожче? Якщо ви будете використовувати використане масло на залізниці, то ви і продавати його на тендерах, ви отримаєте додатково 20 мільйонів доларів. І якщо ви не створите конкуренції вашій галузі, то ми завжди, як споживачі…</p>
<p>&nbsp;</p>
<p>11:20:34</p>
<p>ГРОЙСМАН В.Б.</p>
<p>Дякую. Я дам відповідь на цих два питання.</p>
<p>Перше. Вчора у своїй доповіді я абсолютно чітко сказав, що миритися з контрабандою, заниженою митною вартістю і тіньовими потоками ми не збираємось, я уряд. Тому наше завдання сьогодні в податковій і на митниці закрити можливості, вона буде закрита для контрабанди, я про це сказав, і для "сірого", "білого" і "чорного" імпорту. Білий, я маю на увазі, ви розумієте, в кавичках. Тому сьогодні мова йде про те, що на митниці має бути прозора система, яка дасть можливість повністю все оцінити і наповнити український бюджет. Тому що я не розумію, коли в нас є 80 мільярдів гривень, які недоотримує сьогодні Пенсійний фонд, і отримує дотацію пряму з платників податків. Чому ми маємо втрачати ті ж самі десятки мільярдів на тих платежах, які є абсолютно законними і мають потрапляти до українського бюджету? Ми з цим миритися не збираємось. І я вважаю, що ми тут з вами абсолютно союзники.</p>
<p>Тепер що стосується будівництва доріг. Теж запланована зустріч з усіма необхідними організаціями, хто в цьому задіяний. Але, наперед забігаючи, можу вам сказати, що я готовий зробити все для того, щоб сто кілометрів доріг були в Україні побудовані. Тому, будь ласка,&nbsp; скажіть де? Скажіть коли? І ми вас повністю забезпечимо, всім, щоб ви побудували 100 кілометрів доріг.</p>
<p>Ви… ні, ні, шановні колеги,&nbsp; послухайте уважно, уважно послухайте. Олександра Володимирівна, наша колега сказала, що є рішення про те, що … федерація буде будувати … готова безкоштовно побудувати 100 кілометрів доріг, правильно?</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Ваш час передбачений Регламентом для запитань є вичерпаний.</p>
<p>&nbsp;</p>
<p>ГРОЙСМАН В.Б. Тому я готовий…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Я попереджав, що ми дамо довше часу, але в 11.30 вже є дуже важливий урядовий захід і тому на тому я "годину запитань до Уряду" оголошую завершеною. І давайте разом подякуємо уряду за участь в нашій роботі і побажаємо їм плідної, системної роботи. Я думаю, що ми формат співпраці зробимо більш дієвим і активним. Дякую вам, успіхів.</p>
<p>А зараз згідно Регламенту у нас передбачено зачитання депутатських запитів, колега. Їх прийшло величезна кількість і ми повинні їх зачитати, щоб вони почали діяти, щоб вони почали працювати. І я для зачитання запитів запрошую до слова Першого Заступника Голови Верховної Ради України Ірину Геращенко, будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:23:19</p>
<p>ГОЛОВУЮЧИЙ.</p>
<p>Дякую шановний пане Голово! Шановні колеги! Надійшло кілька запитів на ім'я Президента України і, як ви знаєте, для того, щоб ми могли спрямувати ці запити до Президента, ми маємо проголосувати спочатку підтримку запиту.</p>
<p>&nbsp;я ставлю на голосування підтримку запиту Ігоря Луценка до Президента України щодо неприпустимості зволікання у виконанні обов'язку встановленого пунктом 12 частини 1 статті 106 Конституції України та необхідності негайного призначення половини складу Ради Національного банку України. Потрібно нам 150 голосів. Прошу поставити на голосування.&nbsp;</p>
<p>&nbsp;</p>
<p>11:24:11</p>
<p>За-78</p>
<p>Запит відхиляється.</p>
<p>Я хочу звернути увагу, що у сесійній залі немає самого Ігоря Луценка, який цей запит спрямував, і закликати колег до дисципліни, принаймні у голосування за свої ж подання.</p>
<p>Я ставлю на голосування запит на підтвердження Ігоря Шкірі до Президента України щодо корупційних та протиправних дій керівництва державного банку "Ощадбанк" у наданні кредиту без застав та гарантій у 2014 році у сумі 400 мільйонів гривень приватній лізинговій компанії "Дельта-лізинг". Прошу на підтвердження.</p>
<p>&nbsp;</p>
<p>11:24:58</p>
<p>За-89</p>
<p>Не набрав так само запит цей.</p>
<p>Я хочу звернути увагу, що так само немає самого народного&nbsp; депутата, який подавав цей запит.</p>
<p>Я ставлю на підтримку запит Мустафи Найєма до Президента України щодо зустрічі з Ігорем Коломойським 20-21 лютого. Прошу. Такий запит наш колега надіслав. Прошу: на підтримку.</p>
<p>&nbsp;</p>
<p>11:25:33</p>
<p>За-76</p>
<p>Я також хочу звернути увагу, що самого Мустафи також немає в сесійній залі. Запит не набрав необхідної кількості голосів для того, щоб ми проголосували за його направлення.</p>
<p>Я ставлю на підтримку запит Олега Петренка до Президента України щодо забезпечення гарантіями соціального захисту учасників добровольчих батальйонів, які захищали незалежність, суверенітет та територіальну цілісність України і брали безпосередню участь в зоні АТО. Прошу поставити на підтримку.</p>
<p>&nbsp;</p>
<p>11:26:13</p>
<p>За-91</p>
<p>На жаль, не набрав запит необхідної кількості голосів. Так само ми його не можемо спрямувати до Президента.</p>
<p>Я ставлю на підтримку запит Сергія Висоцького&nbsp; до Президента України щодо нагородження волонтерів міжнародної спільноти InfoNapalm. Ставте, будь ласка. Прошу підтримати, шановні колеги.</p>
<p>&nbsp;</p>
<p>11:26:40</p>
<p>За-86</p>
<p>На жаль, не набрав необхідної кількості голосів.</p>
<p>І я ставлю на підтримку запиту шановного Юрія-Богдана Шухевича до Президента України стосовно зняття грифу "опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР і СРСР, колишніх перших секретарів обкомів Компартії України тощо та членів їх сімей, котрим обчислюють пенсії, виходячи з посадового окладу Міністра Кабінету Міністрів України та припинення виплати пенсій цим особам.</p>
<p>Я ставлю на підтвердження.</p>
<p>&nbsp;</p>
<p>11:27:31</p>
<p>За-86</p>
<p>Шановні колеги,&nbsp; на жаль, запит так само не набрав необхідної&nbsp; кількості голосів, щоб ми могли перейти до голосування&nbsp; по направленню Президенту. І тому ми не приймаємо це питання.</p>
<p>Я ставлю на підтвердження&nbsp; запит&nbsp; групи народних депутатів (Вілкула, Рабіновича та інших, 25 депутатів всього) до Президента України стосовно недопущення руйнування ракетно-космічної галузі України та врегулювання ситуації, яка склалася навколо "КБ "Південне" імені Янгеля": змін до статуту цього підприємства та примусового та безпідставного звільнення Дегтярьова&nbsp; з посади генерального конструктора - генерального директора.</p>
<p>Прошу&nbsp; підтримати.</p>
<p>&nbsp;</p>
<p>11:28:25</p>
<p>За-78</p>
<p>Шановні колеги,&nbsp; на жаль, запит не набрав на підтримку достатньої кількості голосів, щоб ми могли голосувати за&nbsp; направлення до Президента.</p>
<p>Я ставлю на&nbsp; підтвердження&nbsp; запит групи народних депутатів (Лапіна, Тимошенка та інших. Всього 24 депутатів) до Президента України щодо нагородження бійців 24-го добровольчого батальйону "Айдар" орденом "За мужність" ІІІ ступеню, медалями "За військову службу Україні" та "Захиснику Вітчизни".</p>
<p>Важливий дуже запит. Я прошу колеги проголосувати на підтвердження цей запит. Прошу.</p>
<p>&nbsp;</p>
<p>11:29:10</p>
<p>За-83</p>
<p>На жаль, не набрав необхідної кількості голосів.</p>
<p>У нас залишилися ще два запити на підтвердження до Президента України і після цього я буду оголошувати запити. Але я хочу акцентувати увагу шановних колег, що п'ятниця – це робочій день, коли ми маємо важливі голосування, коли ми маємо обговорювати законопроекти, а також підтверджувати запити, які подали самі колеги і мені прикро, що сьогодні ми не набираємо навіть 150 голосів на підтвердження, але, можливо, стане сьогодні для нас всіх уроком, що п'ятниця – це робочій день.</p>
<p>Я ставлю на підтвердження запит групи народних депутатів (Палатного, Романової, Спориша) до Президента України щодо подолання бюрократичної тяганини при присвоєнні почесного звання України "Мати-героїня" жінкам, які народили та виховали до восьмирічного віку п'ятьох і більше дітей. Я прошу залу підтвердити цей запит, на голосування ставлю.</p>
<p>&nbsp;</p>
<p>11:30:20</p>
<p>За-87</p>
<p>На жаль, шановні колеги, але я дякую, що один із співавторів цього запиту пан Палатний є в сесійній залі, це хороший приклад.</p>
<p>І я ставлю так само на підтвердження, прошу вас підтримати, запит нашого колеги Володимира Парасюка до Президента України щодо припинення дипломатичних зносин з Російською Федерацією. Також звертаю увагу, що самого автора в залі немає. Давайте підтримаємо запит.</p>
<p>&nbsp;</p>
<p>11:30:56</p>
<p>За-72</p>
<p>Дякую, шановні колеги. На жаль, ми не можемо направити цей запит так само до Президента України, в першу чергу, через відсутність самих народних депутатів на робочому місці.</p>
<p>На&nbsp; цьому закінчено запити, які депутати хотіли спрямувати до Президента України, і я переходжу до оголошення&nbsp; запитів до інших органів влади.</p>
<p>Віктора Развадовського до голови Державної екологічної інспекції України, голови Житомирської обласної державної адміністрації щодо демонтажу перегородок, які спричинили перекриття та розлив річки Гуйва у селі Піски Житомирського району, Житомирської області.</p>
<p>Віктора Развадовського до міністра охорони здоров'я України, голови Житомирської обласної державної адміністрації щодо виділення коштів на проведення операцій за кордоном мешканцю міста Житомира Галіцькому Віталію Віталійовичу, 2003 року народження, та Ярош Анастасії Ярославівні, 2003 року народження, із села Глибочиця Житомирського району, Житомирської області.</p>
<p>Станіслава Березкіна до Міністерства фінансів України щодо додаткового фінансування з Державного бюджету України Криворізького гірничо-збагачувального комбінату.</p>
<p>Станіслава Березкіна до міністра внутрішніх справ України щодо відновлення лінійного пункту поліції в місті Помічна Добровеличківського району Кіровоградської області.</p>
<p>Федора Негоя до Віце-прем’єр-міністра України – міністра регіонального розвитку, будівництва та ЖКГ України про надання роз'яснень в частині повноважень управлінь містобудування та архітектури при розгляді питань щодо надання земельних ділянок для ведення особистого селянського господарства в межах населених пунктів.</p>
<p>Федора Негоя до голови Державної служби України з питань геодезії, картографії та кадастру про надання роз'яснень в частині визначення категорії земель в межах населених пунктах (в сільській місцевості).</p>
<p>Андрія Лопушанського до Віце-прем’єр-міністра України - міністра регіонального розвитку, будівництва та житлово-комунального господарства України щодо забезпечення належного рівня якості та доступності послуг, зокрема у сфері освіти, культури, охорони здоров'я, соціального захисту, житлово-комунального господарства, з урахуванням кадрових ресурсів, фінансового забезпечення та розвитку інфраструктури під час проведення децентралізації державної влади та адміністративно-територіальної реформи у гірських регіонах України.</p>
<p>Андрія Лопушанського до міністра молоді та спорту України, голови Львівської обласної ради про необхідність продовження Львівською обласною радою договору оренди приміщень громадськими організаціями: Львівською обласною федерацією спортивного туризму та Львівською обласною контрольно-рятувальною службою Туристсько-спортивної спілки України за адресою, місто Львів, вулиця Залізнична, 16.</p>
<p>Ігоря Луценка до міністра молоді та спорту України щодо систематичного порушення законності, грошові побори із спортсменів та невиконання судових рішень Міністерством молоді та спорту України.</p>
<p>Сергія Ларіна до Прем'єр-міністра України про підвищення соціальних стандартів та посадових окладів.</p>
<p>Вадима Сидорчука до міністра соціальної політики України, міністра фінансів України щодо нагальної необхідності збільшення чисельності працівників структурних підрозділів з питань соціального захисту&nbsp; населення у Рівненській області.</p>
<p>Вадима Сидорчука до голови Державної казначейської служби України, міністра фінансів України щодо критичної ситуації з фінансуванням професійно-технічних навчальних закладів Рівненської області внаслідок бездіяльності Державної казначейської служби України.</p>
<p>Сергія Мельника до Прем'єр-міністра України щодо фінансування будівництва житлового будинку по проспекту Грушевського, 50 в місті Кам'янець-Подільському Хмельницької області для забезпечення житлом військовослужбовців та їх сімей.</p>
<p>Олександра Дехтярчука до голови Державної фіскальної служби України щодо отримання товариством з обмеженою відповідальністю "НІТ ГРУП" бюджетного відшкодування з ПДВ в автоматичному режимі за жовтень 2015 року та внесення підприємства до Реєстрів заяв про повернення суми бюджетного відшкодування ПДВ за січень 2016 року.</p>
<p>Сергія Лабазюка до Кабінету Міністрів України, Міністерства соціальної політики України щодо перегляду питання "споживчого кошика" для громадян України.</p>
<p>Володимира Литвина до Прем'єр-міністра України щодо придбання шкільного автобуса (взамін забраного в зону АТО) за рахунок бюджетних коштів.</p>
<p>Володимира Литвина до Прем'єр-міністра України, голови Житомирської обласної державної адміністрації щодо негайного відновлення підвезення дітей до школи.</p>
<p>Владислава Бухарєва до Прем'єр-міністра України щодо виділення коштів з Державного бюджету України на 2016 рік з метою добудови житлового будинку в місті Тростянець Сумської області для забезпечення житлом учасників АТО та членів їх сімей.</p>
<p>Владислава Бухарєва до Прем'єр-міністра України щодо внесення змін до Постанови Кабінету Міністрів України від 25 листопада 2015 року "Про затвердження нормативу забезпечення стаціонарними ліжками у розрахунку на 10 тисяч населення" з метою недопущення скорочення майже трьох тисяч ліжко-місць в медичних закладах Сумської області.</p>
<p>Романа Мацоли до Прем'єр-міністра України щодо надання інформації про державну субвенцію, яка розподіляється між бюджетами адміністративно-територіальними одиницями, на територію яких поширюється зона спостереження атомних електростанцій державного підприємства "Енергоатом", а саме монофункціональному місту Славута Хмельницької області.</p>
<p>Романа Мацоли до голови Державного агентства автомобільних доріг України&nbsp; щодо невідкладного вирішення питання проведення капітального ремонту автомобільних доріг загального користування та державного значення Хмельницької області Славутського району Берездівської об'єднаної територіальної громади, які знаходяться у вкрай аварійному стані та паралізують пасажирські перевезення, що порушує права мешканців та призводить до численних незручностей.</p>
<p>Андрія Немировського до Дніпропетровського міського голови щодо надання інформації про освіту директора департаменту споживчого ринку та сфери послуг Дніпропетровської міської ради Мороза.</p>
<p>Олександра Опанасенка до міністра соціальної політики України щодо надання субсидій на оплату за житлово-комунальні послуги дитячим будинкам сімейного типу.</p>
<p>Ігоря Гузя до Прем'єр-міністра України щодо необхідності перерахунку пенсій колишнім працівникам органів внутрішніх справ України відповідно до чинного законодавства.</p>
<p>Ігоря Гузя до міністра охорони здоров'я України щодо проблеми фінансування з держбюджету лікування рідкісних хвороб у Волинській області.</p>
<p>Остапа Єднака до Івано-Франківського міського голови, голови Івано-Франківської обласної державної адміністрації щодо ситуації з утилізацією сміття та забезпеченням реалізації державної політики у сфері поводження з відходами в Івано-Франківській області та в місті Івано-Франківськ.</p>
<p>Василя Яніцького до голови Рівненської обласної державної адміністрації, голови Масевицької сільської ради Рокитнівського району Рівненської області, голови Рокитнівської районної державної адміністрації Рівненської області, Голови правління Публічного акціонерного товариства "Рівнеобленерго" щодо вирішення питання електропостачання в селі Масевичі Рокитнівського району Рівненської області.</p>
<p>Ігоря Шурми до Голови Служби безпеки України, тимчасово виконуючого обов'язки міністра екології та природних ресурсів України, Секретаря Ради національної безпеки і оборони України щодо притягнення до відповідальності посадових осіб винних у екологічній катастрофі національного та транснаціонального масштабу пов'язаною з втратою території України в межах басейну річки Західний Буг.</p>
<p>Ігоря Шурми до Прем'єр-міністра України щодо ненадання Міністерством охорони здоров'я України вичерпної інформації стосовно проведення заходів по профілактиці захворювання поліомієлітом в Україні.</p>
<p>Михайла Бондаря до Міністерства енергетики та вугільної промисловості України про вжиті заходи щодо погашення заборгованості із виплати заробітної плати шахтарям, які виникли у 2014-2015 роках, та про дотримання графіку погашення заборгованості із заробітної плати за рахунок бюджетних асигнувань із загального фонду Державного бюджету України відповідно до інвентаризаційних описів вугледобувних підприємств Міненерговугілля.</p>
<p>Михайла Бондаря до Кабінету Міністрів України, Державного агентства з енергоефективності та енергозбереження України, Міністерства екології та природних ресурсів України, Міністерства регіонального розвитку, будівництва та житлово-комунального господарства України щодо реконструкції мереж зовнішнього освітлення (заміна проводів, допоміжного обладнання) у містах Броди, Сокаль, Червоноград Львівської області з реалізацією енергозберігаючих технологій за рахунок квот по Кіотському протоколу.</p>
<p>Івана Рибака до Прем'єр-міністра України, Віце-прем’єр-міністра України - міністра регіонального розвитку, будівництва та житлово-комунального господарства України, міністра фінансів України, міністра освіти і науки України, голови Чернівецької обласної державної адміністрації щодо виділення з державного бюджету України коштів на будівництво школи у селі Глиниця Кіцманського району Чернівецької області.</p>
<p>Івана Рибака до Прем'єр-міністра України, міністра фінансів України, Голови Державної служби України з надзвичайних ситуацій, голови Чернівецької обласної державної адміністрації про виділення з Державного бюджету України коштів для забезпечення протипожежною технікою Вижницького, Путильського, Кіцманського та Сторожинецького районів Чернівецької області.</p>
<p>Олександра Пономарьова до Прем'єр-міністра України щодо фінансування робіт з реконструкції берегозахисних споруд у місті Бердянськ Запорізької області.</p>
<p>Володимира Арешонкова до Голови правління Пенсійного фонду України щодо можливості розблокування рахунків сільських рад та бюджетних установ Овруцького району Житомирської області.</p>
<p>Володимира Арешонкова до Кабінету Міністрів України щодо невиконання державою фінансових зобов'язань перед громадянами, потерпілими від наслідків аварії на ЧАЕС, які в судовому порядку добивались гарантованих державою доплат.</p>
<p>Сергія Валентирова до Прем'єр-міністра України щодо фінансування будівництва газопроводів Веселівського, Приазовського, Якимівського районів Запорізької області.</p>
<p>Олександра Супруненка до Київського міського голови щодо прийняття до комунальної власності територіальної громади міста Києва об'єктів соціальної інфраструктури державного підприємства "ВО Київський радіозавод".</p>
<p>Василя Яніцького до Кабінету Міністрів України, Національної комісії, що здійснює державне регулювання у сферах енергетики та комунальних послуг, Міністерства енергетики та вугільної промисловості України щодо збільшення ліміту на споживання електроенергії у місті Кузнецовськ Рівненської області.</p>
<p>Ярослава Маркевича до голови Антимонопольного комітету України, голови Національної комісії, що здійснює державне регулювання у сферах енергетики та комунальних послуг, директора Товариства з обмеженою відповідальністю "ХАРКІВГАЗ ЗБУТ" щодо проведення перерахунку через різницю норм споживання природного газу.</p>
<p>Валентина Дідича до міністра внутрішніх справ України, виконуючого обов'язки Генерального прокурора України щодо відсутності повного, всебічного та неупередженого дослідження всіх обставин стосовно кримінального провадження та досудового розслідування за ознаками злочину, передбаченого частиною 1 статті 364 щодо зловживання службовим становищем адміністрацією Кловського ліцею №77 Печерського району міста Києва.</p>
<p>Юрія Мірошниченка до Кабінету Міністрів України, Міністерства фінансів України щодо фінансового забезпечення пільгового перевезення окремих категорій громадян.</p>
<p>Дмитра Колєснікова до Прем'єр-міністра України щодо внесення змін до Постанови Кабінету Міністрів України №938 від 23 серпня 2012 року.</p>
<p>Якова Безбаха до Вищої кваліфікаційної комісії суддів України, Вищої ради юстиції, Вишгородського районного суду Київської області стосовно порушення розумних строків розгляду судової справи.</p>
<p>Андрія Павелка до міністра охорони здоров'я України щодо проведення перевірки обставин, викладених у зверненні Дніпропетровської обласної дитячої громадської організації "Правозахисна спілка "Допоможемо дітям" та вжиття відповідних заходів реагування.</p>
<p>Андрія Павелка до голови Державної архітектурно-будівельної інспекції України щодо необхідності здійснення державного архітектурно-будівельного контролю дотримання вимог законодавства стосовно будівництва багатоповерхових будинків у місті Одесі по вулиці Новоберегова, 12-а.</p>
<p>Андрія Шипка до Міністерства інфраструктури України, голови Дніпропетровської обласної ради щодо невідкладного вжиття заходів проведення ремонтних робіт покриття автомобільної дороги між містами Дніпропетровськ та Нікополь Дніпропетровської області.</p>
<p>Андрія Шипка до Міністерства регіонального розвитку, будівництва та житлово-комунального господарства України, голови Дніпропетровської обласної державної адміністрації щодо забезпечення питною водою населених пунктів Шевченківської сільської ради Нікопольського району Дніпропетровської області.</p>
<p>Олени Сотник до виконуючого обов'язки Генерального прокурора України щодо надання інформації про кримінальні провадження, розпочаті проти Віктора Януковича та арештоване майно.</p>
<p>Ольги Богомолець до міністра оборони України щодо неможливості мобілізації військовозобов'язаних з числа членів родин військовослужбовців, загиблих на сході України в ході проведення АТО.</p>
<p>Ольги Богомолець до Голови Національної поліції України щодо необхідності перевірки нової патрульної служби Національної поліції України на предмет проведення прозорого конкурсного відбору з метою уникнення дискримінації ветеранів АТО.</p>
<p>Андрія Іллєнка до голови Київської міської державної адміністрації, голови Дніпровської районної в місті Києві державної адміністрації, Голови Постійної комісії Київської міської ради з питань бюджету та соціально-економічного розвитку щодо розгляду звернення мешканців Дніпровського району та внесення до поадресного переліку Програми соціально-економічного розвитку міста Києва проведення капітального ремонту школи №224.</p>
<p>Андрія Іллєнка до голови Київської міської державної адміністрації, тимчасово виконуючого обов'язки голови Деснянської районної в місті Києві державної адміністрації, голови Постійної комісії Київської міської ради з питань бюджету та соціально-економічного розвитку щодо проведення ремонтних робіт асфальтного покриття по вулицям Мілютенка та Волкова Деснянського району міста Києва.</p>
<p>Михайла Довбенка&nbsp; до Кабінету Міністрів України, міністра юстиції України щодо стягнення заборгованості Російської Федерації перед Україною за перебування на її території Чорноморського флоту Російської Федерації.</p>
<p>Дмитра Голубова&nbsp; до виконуючого обов'язки Генерального прокурора України щодо вжиття невідкладних заходів до здійснення перевірки факту наруги&nbsp; над&nbsp; Державним Прапором України зі сторони виконуючого обов'язки заступника голови Одеської обласної державної адміністрації з питань інвестицій та розвитку Боровика Олександра, можливої наявності у нього подвійного громадянства та притягнення Боровика Олександра до відповідальності.</p>
<p>Анатолія Денисенка до міністра фінансів України, міністра освіти і науки України щодо передачі закладів професійно-технічної освіти з державної власності у комунальну власність відповідних установ, закладів та організацій та проведення оптимізації мережі.</p>
<p>Анатолія Денисенка до міністра фінансів України, міністра освіти і науки України щодо доступності дошкільної освіти та створення належних умов її здобуття.</p>
<p>Олександра Марченка&nbsp; до Прем'єр-міністра України щодо будівництва житла для учасників бойових дій у місті Біла Церква Київської області.</p>
<p>Віталія Гудзенка до міністра оборони України щодо належного фінансового, матеріально-технічного, продовольчого та інших видів забезпечення військових комісаріатів та військових частин Білоцерківського, Володарського, Сквирського, Ставищенського, Таращанського та Тетіївського районів Київської області.</p>
<p>Віталія Гудзенка до Департаменту освіти і науки Київської обласної державної адміністрації щодо належного фінансового забезпечення працівників освіти Білоцерківського, Володарського, Сквирського, Ставищенського, Таращанського та Тетіївського районів Київської області в період щорічних відпусток.</p>
<p>Андрія Деркача до Прем'єр-міністра України щодо забезпечення якісним інтернет-зв'язком сільських територій на основі угод про соціально-економічне співробітництво між органами місцевого самоврядування та підприємствами телекомунікаційного ринку.</p>
<p>Андрія Деркача до Голови Державного агентства автомобільних доріг України щодо ремонту автошляхів Середино-Будського та Шосткинського районів Сумської області.</p>
<p>Ярослава Дубневича до Голови Державної прикордонної служби України, Голови Національної поліції України, Голови Державної фіскальної служби України щодо врегулювання ситуації на міжнародному пункті пропуску "Шегині".</p>
<p>Ярослава Дубневича до Прем'єр-міністра України, голови Державної служби України у справах ветеранів війни та учасників антитерористичної операції, міністра соціальної політики України про затвердження Порядку та умов виплати одноразової грошової допомоги у разі загибелі (смерті) або інвалідності добровольця внаслідок поранення, отриманого під час виконання бойових дій в зоні АТО.</p>
<p>Дмитра Добродомова до Міністерства соціальної політики України щодо виконання Закону України "Про внесення змін до деяких законів України щодо забезпечення гарантій соціального захисту колишніх працівників органів внутрішніх справ України та членів їхніх сімей".</p>
<p>Дмитра Добродомова до Кабінету Міністрів України щодо виконання постанови Кабінету Міністрів України від 17 грудня 2012 року №1221 "Деякі питання збирання, видалення, знешкодження та утилізації відпрацьованих мастил (олив)".</p>
<p>Олександра Кодоли до заступника Генерального прокурора України - Головного військового прокурора щодо неупередженого та своєчасного розслідування кримінального провадження №4204161320000008 та призначення посмертної судово-психіатричної та почеркознавчої експертиз.</p>
<p>Олександра Кодоли до міністра оборони України щодо отримання статусу учасника бойових дій військовослужбовцями в/ч польова пошта В3137.</p>
<p>Вікторії Сюмар до Генеральної прокуратури України про не проведення необхідних слідчих дій під час розслідування перешкоджання законній професійній діяльності журналістки Ткачук Лілії під час виконання редакційного завдання у селі Княжичі Броварського району Київської області 6 жовтня 2015 року слідчою групою прокуратури.</p>
<p>Ірини Єфремової до Голови Державної фіскальної служби України, Директора Національного антикорупційного бюро України, виконуючого обов'язки Генерального прокурора України стосовно проведення повторної перевірки достовірності відомостей щодо застосування заборон, передбачених частиною третьою і четвертою статті 1 Закону України "Про очищення влади", стосовно заступника прокурора Одеської області Мамедова Гюндуза Айдиновича.</p>
<p>Івана Мельничука до міністра внутрішніх справ України, виконуючого обов'язки Генерального прокурора України стосовно невдоволення відповіддю Головного управління Національної поліції у Вінницькій області на депутатське звернення та надання правової оцінки діям керівництва Барського районного відділу Управління МВС України у Вінницькій області щодо неналежного виконання своїх обов'язків та неповідомлення про конфлікт інтересів.</p>
<p>Юрія Бублика до Кабінету Міністрів України, Міністерства соціальної політики України щодо протиправних дій в роботі відомчої та міжвідомчої комісій при розгляді матеріалів про надання статусу учасника бойових дій загиблому при захисті незалежності та суверенітету України в зоні проведення антитерористичної операції добровольцю Горячевському О.О.</p>
<p>Олега Кулініча до Кабінету Міністрів України щодо розроблення механізму відшкодування витрат на лікування іногородніх громадян місцевим бюджетам.</p>
<p>Олега Кулініча до Міністра аграрної політики та продовольства України щодо передачі частини земель, які перебувають у постійному користуванні ДП "Державний Миргородський гренажний завод" до земель комунальної власності міста Миргород Полтавської області.</p>
<p>Іванни Климпуш-Цинцадзе та Владислава Голуба до виконуючого обов'язки Генерального прокурора України щодо забезпечення належних умов розслідування кримінальної справи.</p>
<p>Вадима Кривенка до Голови Державної фінансової інспекції України, виконуючого обов'язки Генерального прокурора України щодо порушень під час будівництва поліклініки у міста Радомишль.</p>
<p>Олега Осховського&nbsp; до виконуючого обов'язки Генерального прокурора України щодо порушення вимог Закону України "Про статус ветеранів війни, гарантії їх соціального захисту" посадовими особами Рівненської міської ради.</p>
<p>Олега Осуховського до Голови Державної служби України з питань геодезії, картографії та кадастру щодо виконання вимог земельного законодавства.</p>
<p>Групи народних депутатів (Дехтярчука, Яніцького та інших всього 12 депутатів) до Прем'єр-міністра України щодо вилучення з переліку підприємств, що підлягають приватизації у 2016 році підприємство санаторій "Червона Калина".</p>
<p>Сергія Капліна до першого заступника Голови Державної фінансової інспекції України щодо проведення ревізії бюджету Полтавської міської ради в частині недоотримання надходжень від надання в оренду земельних ділянок під ринки та стоянки.</p>
<p>Тетяни Донець до голови Національного банку України щодо повернення депозитів.</p>
<p>Олександра Онищенка до Прем'єр-міністра України, президента Національної академії аграрних наук України щодо роздержавлення та передачі земель ДП "Еліта" Миронівського Інституту імені В.М. Ремесла на користь працівників та пенсіонерів Інституту, співробітників дослідного господарства та працівників соціальної сфери Центральненської сільської ради Миронівського району Київської області.</p>
<p>Григорія Тіміша до Прем'єр-міністра України щодо фінансування проведення ремонту доріг у Глибоцькому районі Чернівецької області.</p>
<p>Григорія Тіміша до голови Чернівецької обласної державної адміністрації щодо вжиття заходів для реалізації Закону України "Про засудження комуністичного та націонал-соціалістичного (нацистського) тоталітарних режимів в Україні та заборону пропаганди їх символіки".</p>
<p>Олексія Ленського до міністра внутрішніх справ України, голови Національної поліції України, першого заступника міністра внутрішніх справ України щодо проведення службової перевірки з наявності в діях лейтенанта поліції Гончарука Андрія Анатолійовича та капрала поліції Кольцової Аріни Вікторівни грубого порушення Закону "Про поліцію" та перевищення своїх службових повноважень, притягнення за результатами перевірки до встановленої законодавством України відповідальності.</p>
<p>Олексія Ленського до голови Служби безпеки України щодо захисту історичного та культурного надбання української нації – іконостасу села Стара Скварява XVI - XVII ст., який за високим професійним рівнем виконання належить до пам'яток мистецтва світового значення та недопущення вивезення іконостасу з музею після закінчення реставраційних робіт у зв'язку із загрозою його викрадення.</p>
<p>Олексія Кириченка до Міністерства охорони здоров'я України про виділення коштів з Державного бюджету України на реконструкцію та переоснащення комунального закладу "Сумський обласний клінічний онкологічний диспансер" з метою реалізації конституційних прав громадян України на якісну та своєчасну медичну допомогу.</p>
<p>Юрія Дерев'янка до Міністерства екології та природних ресурсів України щодо недопущення призначення на посади керівників установ природно-заповідного фонду без проведення конкурсного відбору осіб, кандидатури яких не відповідають вимогам чинного законодавства.</p>
<p>Олега Петренка до міністра фінансів України щодо обсягів реалізації державних лотерей в України.</p>
<p>Дмитра Тимчука до міністра оборони України щодо виконання Закону України "Про внесення змін до деяких законодавчих актів України щодо &nbsp;проходження військової служби у Збройних Силах України іноземцями та особами без громадянства".</p>
<p>Андрія Шиньковича до Кабінету Міністрів України, Міністерства інфраструктури України, Хмельницької обласної ради, Хмельницької обласної державної адміністрації про капітальний ремонт ділянки дороги Р-32 Ямпіль-Любар як стратегічної магістралі для Хмельниччини та зв'язку західної частини України з центральною та східною.</p>
<p>Андрія Шиньковича до голови Білогірської районної державної адміністрації Хмельницької області, голови Білогірської районної ради Хмельницької області, голови Білогірської селищної ради Хмельницької області щодо вимоги до місцевої влади якнайшвидше провести громадське слухання проекту генерального плану селища міського типу Білогір'я.</p>
<p>Сергія Рудика до міністра внутрішніх справ України щодо посилення заходів боротьби із криміногенною ситуацію, що склалася у місті Сміла та Смілянському районі Черкаської області.</p>
<p>Сергія Рудика до голови Державного агентства автомобільних доріг України, начальника Служби автомобільних доріг у Черкаській області щодо формального ставлення посадових осіб органів виконавчої влади, що реалізують державну політику у сфері дорожнього господарства до виготовлення проектно-кошторисної документації ремонту найбільш аварійних ділянок доріг Черкаської області.</p>
<p>Володимира Парасюка до голови Державної аудиторської служби України, міністра внутрішніх справ України щодо здійснення перевірки діяльності голови Жовківської районної державної адміністрації Львівської області Щур Надії Степанівни за обставинами можливого зловживання службовим становищем та розтрати бюджетних коштів під час виділення соціальної допомоги.</p>
<p>Павла Дзюблика до Кабінету Міністрів України щодо проблемних питань функціонування закладів охорони здоров'я в умовах децентралізації.</p>
<p>Групи народних депутатів (Всього 7. Дзюблика, Кривенка та інших) до Кабінету Міністрів України щодо скасування наказів Головного управління Держгеокадастру у Житомирській області.</p>
<p>Оксани Продан до міністра оборони України щодо прискорення підготовки переліку товарів, виконання робіт, надання послуг, переданих як благодійна допомога для потреб забезпечення проведення АТО, вартість яких може включатися суб'єктом господарювання до інших витрат звичайної діяльності.</p>
<p>Ірини Суслової до Голови Служби безпеки України, міністра внутрішніх справ України, виконуючого обов'язки Генерального прокурора України щодо розслідування фактів перешкоджання роботі керівника Державного підприємства "Угерський спиртовий завод".</p>
<p>Групи народних депутатів (Суслової, Червакової та інших. Всього 7 депутатів) до міністра внутрішніх справ України, виконуючого обов'язки Генерального прокурора України щодо забезпечення належного розслідування протиправних діянь депутатів Коцюбинської селищної ради.</p>
<p>Костянтина Яриніча до Міністерства інфраструктури України, Публічного акціонерного товариства "Укрзалізниця", Кіровоградської обласної державної адміністрації, Кіровоградської обласної ради щодо розгляду можливості внесення змін до маршруту руху пасажирського поїзду №732 (ІНТЕРСІТІ +), передбачивши додаткову зупинку в місті Кіровоград.</p>
<p>Михайла Головка до Прем'єр-міністра України, міністра освіти і науки України, голови Тернопільської обласної державної адміністрації щодо фінансування добудови загальноосвітньої школи у селі Новосілка Підволочиського району Тернопільської області.</p>
<p>Олександра Вілкула до Прем'єр-міністра України щодо масштабної проблеми зі станом вакцинації дітей України та загрози епідеміологічної ситуації.</p>
<p>Ігоря Попова до голови Національного агентства України з питань запобігання корупції, міністра фінансів України, голови Державної фіскальної служби України щодо створення методики проведення майнової люстрації.</p>
<p>Ігоря Попова до директора Національного антикорупційного бюро України про проведення заходів щодо підтвердження або спростування інформації, викладеної у засобах масової інформації стосовно "Панамських документів".</p>
<p>Павла Різаненка до директора Фонду соціального захисту інвалідів, Міністерства соціальної політики України щодо забезпечення автомобілем родини з обмеженими можливостями, яка проживає у Баришівському районі Київської області.</p>
<p>Юрія Павленка до міністра внутрішніх справ України, голови Державної фіскальної служби України, виконуючого обов'язки Генерального прокурора України щодо порушення вимог законодавства громадянином Редько В.В.</p>
<p>Руслана Демчака до начальника Служби автомобільних доріг у Вінницькій області щодо незадовільного стану регіональної автомобільної дороги Р-17.</p>
<p>Руслана Демчака до Прем'єр-міністра України щодо відміни Постанови Кабінету Міністрів України від 25 березня 2014 року №88 "Про внесення змін до пункту 1 Постанови Кабінету Міністрів України&nbsp; від 23 березня 2011 року №373".</p>
<p>Едуарда Матвійчука до Міністерства регіонального розвитку, будівництва та житлово-комунального господарства України, Одеської міської ради, Одеської обласної державної адміністрації стосовно необхідності вжиття дієвих заходів реагування на колективне звернення жителів житлово-будівельного кооперативу "Молодіжний - 2" будинку за номером 98 по вулиці Академіка Корольова Київського району міста Одеса щодо комплексного вирішення питання безпеки ліфтового господарства у 2016 році.</p>
<p>Едуарда Матвійчука до Міністерства регіонального розвитку, будівництва та житлово-комунального господарства України, Одеської міської ради, Одеської обласної державної адміністрації стосовно об'єктивного розгляду звернення ветерана праці, дитини війни Тарзової Нелі Костянтинівни, яка&nbsp; мешкає у Київському районі міста Одеса щодо допомоги з питань можливості добудови необхідних архітектурних конструкцій та благоустрою житла задля відповідності санітарно-гігієнічним нормам для безпечного проживання.</p>
<p>Групи народних депутатів (Сольвара, Мельничука та інших. Всього 5 депутатів) до Комітету Верховної Ради України з питань охорони здоров'я, Кабінету Міністрів України, Міністерства охорони здоров'я України, Київської міської державної адміністрації щодо необхідності державної підтримки вітчизняних медичних установ, які займаються трансплантацією кісткового мозку.</p>
<p>Тараса Батенка до Прем'єр-міністра України щодо відновлення пільг на безкоштовний проїзд пенсіонерів й інших категорій пільговиків та невідкладного вжиття заходів реагування для доповнення статті видатків/субвенцій з Державного бюджету України місцевим бюджетам на компенсацію витрат за пільговий проїзд окремих категорій громадян.</p>
<p>Тараса Батенка до Міністерства інформації України, голови Львівської обласної державної адміністрації щодо зобов'язання підрядних організацій, які здійснювали капітальний ремонт автомобільної дороги на ділянці від селища міського типу Розділ до міста Новий Розділ (Львівської області) виконати гарантійні умови договорів, в яких чітко встановлені періоди відповідальності підрядників за якісні показники збудованого, реконструйованого чи капітально-відремонтованого об'єкта та своїми силами за власний рахунок усунути недоліки, які з'явилися на даному відрізку дороги через декілька місяців після ремонту.</p>
<p>Шановні колеги, з вашого дозволу я на 5 хвилин продовжу нашу сесію до перерви, щоб дочитати запити, бо багато накопичилося, щоб всі наші колеги могли сьогодні спрямувати запити до відповідних органів виконавчої влади. На 5 хвилин продовжуємо засідання.</p>
<p>Олександра Марченка до голови Національної ради України з питань телебачення і радіомовлення щодо збільшення вдвічі мовлення російською мовою на телевізійному каналі "112 Україна" та витіснення з ефіру української мови.</p>
<p>Романа Семенухи до віце-прем’єр-міністра України - міністра регіонального розвитку, будівництва та житлово-комунального господарства України, міністра юстиції України&nbsp; щодо роз'яснення порядку надання інформації про наявність/відсутність права власності на квартири та нежитлові приміщення у разі створення об'єднання співвласників&nbsp; багатоквартирного будинку.</p>
<p>Романа Семенухи до міністра юстиції України щодо неузгодженості пункту 43 Постанови Кабінету Міністрів України номер 1037 та пункту 3-го листа 7/10-1070 Міністерства регіонального розвитку, будівництва та житлово-комунального господарства.</p>
<p>Юрія Левченка до Центральної виборчої комісії щодо непризначення проміжних виборів в одномандатному виборчому окрузі&nbsp; номер 206.</p>
<p>Юрія Левченка до Голови Верховної Ради України, першого заступника голови Комітету Верховної Ради України з питань Регламенту та організації роботи Верховної Ради України щодо (дострокових припинень повноважень,) дострокового припинення повноважень народних депутатів України Єремеєва та Філатова.</p>
<p>Віталія Курила до Міністра інформації України щодо результатів конкурсу на здійснення перевезень за маршрутом Старобільськ–Харків, які можуть містити ознаки корупційних дій, що вчинені посадовими особам.</p>
<p>Михайла Головка до Прем'єр-міністра України, Міністерства охорони здоров'я України, голови Тернопільської обласної державної адміністрації щодо фінансування лікарні у селищі міського типу Вишнівець Збаразького району Тернопільської області.</p>
<p>Тараса Пастух<u>а</u>, П<u>а</u>стуха, вибачте, до Голови Національної поліції України щодо неналежного розгляду депутатського звернення начальником Тернопільського відділу Національної поліції ГУНП в Тернопільській області Савкою С.С.</p>
<p>Юрія Берези до директора дочірнього підприємства "Дніпропетровський облавтодор" відкритого акціонерного товариства "Державна акціонерна компанія "Автомобільні дороги України" щодо строків та стану виконання ремонту доріг у Дніпропетровській області, в тому числі автомобільного шляху міжнародного значення М-04 Знам'янка – Луганськ – Ізварине, на ділянці дороги що проходить через село Жовте, місто П'ятихатки, П'ятихатський район до міста Дніпропетровськ.</p>
<p>Юрія Берези до Міністерства охорони здоров'я України щодо законності рішення Дніпропетровського обласного центру медико-соціальної експертизи, зокрема з приводу відмови у продовженні групи інвалідності Коноплянці Олені Миколаївні.</p>
<p>Олександра Домбровського до Прем'єр-міністра України, голови правління Пенсійного фонду України, міністра соціальної політики України, начальника Головного управління Пенсійного фонду України у Вінницькій області, Вінницького міського голову, голови Вінницької обласної ради, начальника управління Пенсійного фонду України в місті Вінниці, голови Вінницької обласної державної адміністрації щодо призначення пенсії Яцковому В.А., який не має зареєстрованого місця проживання та забезпечення його житловим приміщенням.</p>
<p>Олександра Домбровського до Прем'єр-міністра України, голови Державної служби України з питань геодезії, картографії та кадастру, голови Вінницької обласної ради, голови Вінницької районної державної адміністрації Вінницької області, Вінницького міського голову, начальника Головного управління&nbsp; Держгеокадастру у Вінницькій області, голови Вінницької обласної державної адміністрації щодо незаконної передачі у приватну власність земельних ділянок, за рахунок земель державної власності, на яких планувалось будівництво науково-технологічного парку на території Бохоницької сільської ради Вінницького району Вінницької області (на даний момент межі міста Вінниці).</p>
<p>Сергія Кудлаєнка до міністра оборони України щодо надання Роману Дударю статусу учасника бойових дій.</p>
<p>Шановні колеги, а тепер оголошуємо перерву на 30 хвилин. Дякую.</p>
<p>&nbsp;</p>
<p align=center><i>(Після перерви)</i></p>
<p align=center><b>&nbsp;</b></p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:36:40</p>
<p>ГОЛОВУЮЧИЙ. Шановні колеги, перерва була оголошена о 12.05. Ми зачитали сьогодні велику частину запитів, тому що їх накопилось дуже багато за цей тиждень. О 12.35 30 хвилин, відведених для перерви,&nbsp; завершені.</p>
<p>Я хотів би з вами порадитись, шановні колеги. Ми сьогодні&nbsp; свідомо, свідомо дали більше часи на "годину запитань до Уряду" для того, щоб мати більшу&nbsp; комунікацію з урядом. Це було правильно. Це затягнуло наш час і фактично ми не встигаємо перейти до обговорення питань у&nbsp; першому читанні. І у мене є пропозиція, якщо ви її підтримаєте, щоб ми, година часу,&nbsp; щоб ми вже оголосили виступи депутатів "від різних". Є загальна згода?</p>
<p>Дякую вам, шановні колеги. Це буде мудро, так, Ігор Гузь?</p>
<p>Шановні колеги, я прошу тільки депутатів зайти в зал для участі в записі, поскільки потім підходять народні депутати і говорять, що вони не встигли записатись, а для них дуже важливо виступити і сказати своє бачення розвитку стратегічного нашої держави. Тому я запрошую народних депутатів, хто хоче взяти участь в записі і у виступах у "різному", зайти в зал і приготуватись до запису. Всі бажаючі зайшли в зал, хоча ще&nbsp; лишаються вільні місця в залі.&nbsp;</p>
<p>Шановні колеги,&nbsp; відповідно до статті 25 Регламенту Верховної Ради&nbsp; України у п'ятницю ми маємо&nbsp; 30 хвилин&nbsp; для оголошення запитів і виступів народних депутатів "з різних питань". Я прошу провести запис для виступів в "різному",&nbsp; будь ласка.</p>
<p>Єгор&nbsp; Соболєв,&nbsp; будь ласка.</p>
<p>&nbsp;</p>
<p>12:39:06</p>
<p>СОБОЛЄВ Є.В.</p>
<p>Приємно мати спікера, який&nbsp; виступає за дотримання всіх процедур, і це я як парламентарій хочу сказати.</p>
<p>Вчора, коли звільняли уряд і приймалося рішення чи підтримувати новий уряд, в сумнозвісному Печерському суді (і ви&nbsp; всі про це знаєте),&nbsp; була загроза арешту Віталія Каська – прокурора, який санкціонував арешт&nbsp; "діамантових прокурорів", прокурора, який розірвав кругову поруку&nbsp; всередині Генеральної прокуратури, прокурора, який виклик системі кинув і дав надію дуже багатьом громадянам, що ось почалося справжнє правосуддя, почали ув'язнювати топ-хабарників. На жаль, тепер він сам в суді і вчора чимало колег прийшли його підтримувати і, слава Богу, суддя відхилив прохання Генеральної прокуратури про арешт Віталія. Але я думаю, що це "подзвін" по багатьом, в цьому залі і по багатьом в суспільстві. Вони не просто саботують правосуддя, вони не просто далі зберігають корупцію, а вони починають вже намагатися ув'язнювати тих, хто бореться з ними, хто не хоче бути частиною кругової поруки.</p>
<p>Віталій Касько не єдиний. Під слідством інший заступник Генерального прокурора, що арештовував "діамантових прокурорів", Давід Сакваралідзе, звільнений зі Служби безпеки перший заступник Віктор Трепак, який забезпечував той знаменитий арешт "діамантових прокурорів". Дуже багато добровольців зі Збройних Сил, з Національної гвардії перебувають під судами, а частина – під арештами. Ми всі маємо ці сумні знання, ці сумні факти і ми всі з вами намагаємось, хто має силу, хто має рішучість допомогти цим людям.</p>
<p>Як можна допомогти всім, як можна допомоги раз і назавжди, колеги&nbsp; по парламенту? Призначити нормального Генерального прокурора. Це велике прохання до "Блоку Петра Порошенка", велике прохання до "Народного фронту" – до двох найбільших зараз фракцій, які сформували коаліцію, до всіх, хто перебуває в опозиції. Нам треба ухвалити наступного тижня закон, за яким Генеральний прокурор буде обраний незалежною комісією через конкурс. Якщо ми отримаємо незалежного Генпрокурора, все піде інакше, новий уряд буде інакше працювати, парламент буде інакше працювати, Президент буде інакше працювати.</p>
<p>Останнє, що я хотів попросити: у вівторок прийти людей о 9.30 під Верховну Раду і допомогти нам ухвалити…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Попов Ігор, а також Ленський передають свої виступи керівнику Радикальної партії Олегу Ляшку, і тому він має регламент 6 хвилин. Будь ласка.</p>
<p>&nbsp;</p>
<p>12:42:38</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України! Шановні колеги! Шановне українське суспільство! Учора у результаті змови Президента Порошенка із олігархами, із "тушками", із регіоналами з двох олігархічних груп, представлених в парламенті, був обраний Прем'єр-міністром України Володимир Гройсман, був обраний склад нового складу і затверджена нова Програма уряду, яка дає імунітет їм річний на їхню діяльність.</p>
<p>Результат цієї змови – олігархічний уряд, який ми сьогодні маємо. Тому що, коли нас запевняли в тому, що в парламенті створена нова демократична коаліція, вчора весь парламент побачив і все суспільство побачило, що демократичної коаліції відповідно до вимог статті 83 Конституції, коли фракції, які формують коаліцію, повинні мати більшість, в нашому парламенті немає. Нам сказали, заявили, що… правда, не показали підписів депутатів, які начебто підписались під коаліцією, але зі слів керівників двох фракцій БПП&nbsp; і "Народного фронту" всьому суспільству було повідомлено, що в парламенті сформована коаліція на двох. Результати вчорашнього голосування за Прем'єра Гройсмана, за уряд Гройсмана-Порошенка показують, що коаліції&nbsp; двох фракцій у складі БПП, "Народного фронту" і "тушок", які були долучені до фракції БПП, насправді немає. В парламенті натомість вчора в результаті домовленостей закулісних, таємних, корупційних Президента Порошенка з власниками олігархічних груп, представлених у парламенті, з депутатами-регіоналами, які голосували за "закони 16 січня", в парламенті вчора створена нова фактична коаліція за участю "Блоку Петра Порошенка", "Народного фронту", "тушок" і депутатів-регіоналів з олігархічних груп.</p>
<p>Найбільший цинізм полягає в тому, що Президент Порошенко, Прем'єр Гройсман, їхні апологети розказують прикриваючись створюючи коаліцію з "регіоналами" прикриваються при цьому ідеалами Майдану. Це якими треба бути циніками, щоб формувати коаліцію з регіоналами, обирати разом з регіоналами уряд і при цьому прикриватися всує ідеалами Майдану і тим жертвами, які на Майдані ми зазнали якраз через регіоналів. Сьогодні ті, хто 16 січня приймав диктаторські закони, сьогодні вони фактично отримали реванш, змовившись із Порошенком, із урядом, із Гройсманом і, обравши уряд олігархів.</p>
<p>Яку буде політику проводити уряд, обраний в результаті зради, в результаті закулісних, таємних домовленостей, базованих&nbsp; на корупції? Цей уряд буде проводити політику захисту олігархів, це уряд, фактично, Порошенка, бо ми розуміємо, що Гройсман – це альтер-его Порошенка, і сьогодні всю відповідальність за діяльність уряду несе персонально Президент України Петро Порошенко, який спочатку зробив усе для того, щоб розвалити демократичну коаліцію, а потім, коли не вдалося, відмовилися прийняти наші умови до коаліції, партнерів інших фракцій, вони сформували коаліцію з регіоналами. Вони зробили все те саме, що у 2005 році зробили тодішні герої Помаранчевої революції, домовившись з Януковичем. Сьогодні Порошенко знову домовляється з регіоналами для того, щоб узурпувати владу, для того, щоб займатися далі корупцією, для того, щоб в країні не було ніяких реформ, для того, щоб і далі обкрадати людей. Бо коли пенсіонери з власної пенсії платять 15 відсотків податку, Президент в офшорах ховає свої компанії і податку не платить. Так само, як голова Національного банку Гонтарева, так само, як міністр фінансів Данильчук, якого офшори так само щойно ми&nbsp; виявили.</p>
<p>Тому Радикальна партія, яка є в опозиції до влади, до уряду, до Президента, до широкої коаліції БПП, "Народного фронту" і регіоналів, ми звертаємося до наших партнерів по демократичній&nbsp; опозиції – фракції "Батьківщина", фракції "Самопоміч" – сформувати у парламенті об'єднану опозицію. До позафракційних депутатів, до громадянського суспільства для того,&nbsp; щоб протистояти узурпації влади Президентом Порошенком, олігархічним&nbsp; урядом Порошенка-Гройсмана. Ми маємо об'єднати зусилля.</p>
<p>Першочерговий план дій, який ми пропонуємо для об'єднаної опозиції – прийняття Закону про імпічмент Президента України, прийняття Закону про Тимчасові слідчі комісії Верховної Ради України, прийняття нового&nbsp; виборчого законодавства, яке дасть можливість подолати корупцію у політичних партіях і на виборчих округах; обрання незалежного Генерального прокурора України, який служитиме закону, а не служитиме Президенту чи олігархічній регіоналівській більшості у Верховній Раді.</p>
<p>Радикальна партія пропонує суспільству альтернативний антикризовий план економічних дій, спрямований на підвищення життя громадян, на підвищення заробітних плат і пенсій. Ми в опозиції будемо жорстко контролювати уряд і не дамо йому грабувати країни.</p>
<p>І наостанок, я звертаюсь до колег з демократичних фракцій підписатися під створенням слідчої комісії Верховної Ради по офшорах Президента України. Аморально ховати статки в офшорах, коли пенсіонери платять податки!</p>
<p>&nbsp;</p>
<p>ГОЛОВУЮЧИЙ. Іван Мельничук передає слово Споришу Івану. Будь ласка.</p>
<p>&nbsp;</p>
<p>12:48:58</p>
<p>СПОРИШ І.Д.</p>
<p>Шановні народні депутати, шановний народ України. Я думаю, тут багато різних виступів ми сьогодні почуємо по різному, але я хотів би, щоб ми оцінили дійсно якось по справедливості. В нас уже дійсно є новий уряд. І як би не було, але все-таки він сформований і ми повинні всі не ставити палки в колеса, а ми повинні дійсно підтримати, підставити плече. Якщо ми сьогодні&nbsp; підставимо плече новому уряду, я знаю, що позитив буде. На жаль, цього не сталося, тому що після вчорашнього голосування, щойно виступав Олег Ляшко, але я скажу, що, якщо ви дивилися телебачення російське, як вони смакували, як за новий уряд, якщо це ще раз подивитися, як дали ноль голосування "Опозиційний блок", ноль – Радикальна партія, ноль – "Батьківщина", ноль і таке інше. <i>(Шум у залі)</i> Як, ви знаєте, як сьогодні неприємно слухати з цієї трибуни, коли ноль дали такі ці фракції і разом із "Опозиційним блоком". І ми вчора чули виступ Бойка, і ви знаєте, як неприємно, коли він виступав за старий уряд, казав, що це давно його треба чуть не, знаєте, що в тюрму. Але, разом з тим, давайте згадаємо як Бойко і "Опозиційний блок", як вони голосували за відставку уряду. Вони, коли дали незадовільну оцінку уряду, а коли за відставку – вони всі як криси із корабля повтікали із... для того, щоб залишити той старий уряд, а говорять зовсім по-іншому. Але, ви знаєте, завжди, коли виступає Партія регіонів, "Опозиційний блок", хто б від них не був: чи Шуфрич, чи Бойко – в кінці, от мені кажеться, що вони ще єдине, що не можуть сказати, - це "Слава Путіну!" Ви понімаєте? Коли ми говоримо "Слава Україні!", але ми так і думаємо, що вони вже в кінці свого виступу чуть не говорять "Слава Путіну!". Я думаю, не слід разом з "Опозиційним блоком"… і ніколи "Блок Петра Порошенка" не буде з ним зв'язаний.</p>
<p>Тому хотів би сказати що у нас є все-таки новий уряд, нове Міністерство АПК. Я що хотів би порадити і Кутовому, і іншим, те, що вони говорили, і вчора казалося: щоб давати дотації сільському господарству. Тут дуже багато є фахівців сільського господарства, і ми знаємо прекрасно, що дотація сільському господарству – це… дійсно, це велика корупція. Ми згадаймо, скільки дотацій сільське господарство не отримало і скільки приходилось хабара нести за те, що повертались дотації. То краще давайте відмінимо спецрежим, краще залишимо, не будемо мішати сільському господарству, і воно буде без дотацій працювати, але спецрежим дасть можливість, дійсно, робити все, щоб наші поля були захищені, і правильно посіяні, і своєчасно зібрані.</p>
<p>І останнє. Сьогодні я задавав Остапу Семераку, дійсно, запитання, тому що, дійсно, сьогодні перевірка екологічних служб тих господарств, які залишили тваринництво. Ну, шановні, якщо ми будемо такі штрафи накладали на…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд, завершуйте.</p>
<p>&nbsp;</p>
<p>СПОРИШ І.Д.&nbsp; … те, що, дійсно, викиди гною, там, і таке інше, скільки корова там дає органіки і скільки… Так ми повинні за це тільки переживати і вболівати, а не для того, щоб накладати…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>СПОРИШ І.Д. Прошу, щоб екологічна служба вся, усієї України думала над тим, чи слід гробити тваринництво України. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Голуб Владислав. Передає Солов'ю.</p>
<p>Шановні колеги, от давайте ми введемо певну традицію, яка б була у всіх каденціях: передавати мені записки, хто кому передає слово. Я знаю, так, навіть коли є, це не важко просто. Щоб я не дізнавався… Я говорю вже надалі. Я зараз даю Солов'ю слово, звичайно, але надалі у мене є прохання до всіх народних депутатів.</p>
<p>Будь ласка, пане Соловей.</p>
<p>&nbsp;</p>
<p>12:53:02</p>
<p>СОЛОВЕЙ Ю.І.</p>
<p>Юрій Соловей, 89 виборчий округ.</p>
<p>Шановні колеги, я є народним депутатом мажоритарщиком, який представляє, напевно, один з самих наймальовничіших і найпрекрасніших країв нашої України – це Гуцульщину і Покуття. Це найвисокогірніший регіон нашої держави, це край, в якому збережені етнотрадиції, це край найбільш екологічно чистий, це край, який має найбільший потенціал для розвитку туризму. І багато хто сьогодні в Україні Гуцульщину часто і небезпідставно порівнює з Швейцарією і називає її українською Швейцарією.</p>
<p>Натомість стан інфраструктури, який би дозволив повноцінно назвати цей край українською Швейцарією, сьогодні не дозволяє говорити про це.</p>
<p>Минулого року нам спільно з колегами вдалося зрушити дане питання з місця і розпочати ремонт життєво важливої дороги, яка називається в Україні "Золота підкова Карпат" Р-24 і на ці цілі виділити 50 мільйонів гривень. Цього року, я сподіваюся, що ремонт цієї дороги буде продовжений, звичайно, з тієї суми коштів, яка необхідна для того, щоб завершити її, не вистачає, але я переконаний, що все-таки нам вдасться продовжити ремонт цієї дороги.</p>
<p>Поряд з тим не менш важливо і я дякую за підтримку всім колегам народним депутатам в тому, що нам вдасться розпочати також ремонт, який також дороги, яка серйозно впливає на розвиток туризму цього краю, це дорога Івано-Франківськ – Чернівці.</p>
<p>Але, шановні колеги, я хочу сказати, що цього явно не достатньо для того, щоб дуже серйозно повернутися лицем до стану інфраструктури в цьому Карпатському краї. Сьогодні на порядку денному є ремонт дороги Косів – Тюдів, Яблунів – Космач, Стецева – Тулуків, Верховина – Чернівці, і я вважаю, що сьогодні саме ремонт цих доріг повинен бути одним з пріоритетних, тому що це не тільки інвестиції, це інвестиції, які у майбутньому дають нові робочі місця в розвитку туризму, в розвитку деревообробки, в розвитку малого, середнього бізнесу, у розвитку тваринництва і я переконаний, що це ті кошти, які ми витрачаємо у вигляді однієї гривні, які дають зворотній ефект у вигляді 10 гривень. І, користуючись нагодою, я і звертаюсь до своїх колег народних депутатів, звертаюсь до всіх мешканців України, які дивляться цей виступ, у переддень Великодніх свят я запрошую всіх вас на святкування Великодніх свят до Гуцульщини, де, напевно, найбільше в Україні збережені традиції святкування цих Великодніх свят. У нас буде проведений етнофестиваль "Великодній Космач". Тому я буду радий, і я переконаний, і мешканці Гуцульщини будуть раді бачити всіх громадян, мешканців України… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую вам. Дякую за запрошення. Я різдвяні свята провів на Гуцульщині, в Косові і Верховині, на параді вертепів. Справді це неймовірно. Я підтримую запрошення всім їхати на Гуцульщину.</p>
<p>Головко Михайло, будь ласка.</p>
<p>&nbsp;</p>
<p>12:56:35</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". Шановні українці, шановна громадо, хочу звернутися до вас з тією пропозицією, що те, що вчора відбулося, звісно засмучувало всіх нас. І бачимо, що дійсно ми не рухаємося в сторону європейської цивілізованої країни. Ми все ж таки більше похожі на диких варварів, які не дотримуються ні Конституції, ні законів України. І в цей спосіб, який вчора обирався і прем'єр, і новий уряд, не може нічого, як тільки засмучувати людей. Адже, коли всі говорили, що в ніякому разі не можна допустити виборів, бо реванш прийдуть регіонали, то ми бачили вчора, як регіонали підтримували якраз і новий уряд, і нового прем'єра. І завдяки їхнім голосам вони були переобрані.</p>
<p>Я… мені дуже прикро, що сьогодні ми так і, наприклад, не маємо міністра охорони здоров'я. Відповідно виглядає те, що владу сьогодні не цікавить здоров'я українців. І вони з задоволенням бачать, як українці вмирають, і населення України скорочується катастрофічними швидкими темпами. Таке враження, що вони одним пострілом вбивають двох зайців: і пенсій не буде кому виплачувати, і не треба грошей на медицину виділяти. Але, на жаль, хотілося б сказати, що ми не бачили, окрім тої гризні за портфелі, за бійку, за посади, хто ж яке міністерство займе, – ми не почули жодного слова, жодної дискусії щодо програми дій, куди буде рухатися країна, які потрібно зробити ключові реформи, які потрібно зробити ключові перетворення в нашій державі, щоб вивести Україну з цієї глибокої кризи.</p>
<p>Ми не побачили їхні стратегічні кроки, як вони збираються виводити економіку з тіні. Про це говорили Яресько і Яценюк, вони кажуть, що 60 відсотків економіки в тіні, але жодного кроку не запропонували. Звісно, що сьогоднішнім завданням, основне для нашої держави, щоб зберегти країну щоби ми не стали жертвою Путіна, це провести швидкі і рішучі, докорінні зміни в нашій державі. І для цього нам потрібно ухвалення ряду дуже важливих законопроектів, які пропонувала "Свобода".</p>
<p>Вся країна і весь світ шокований тим корупційними скандалами, до яких причетний Президент і, так би мовити, "блок панамських патріотів", яких вже називають, які погрузли в тих офшорних скандалах. Ми бачимо кожен раз нові звинувачення, але жодних дій і розслідування і боротьбою з цією бідою.</p>
<p>Натомість "Свобода" в перший день, коли ми тільки прийшли в парламент, ми зареєстрували законопроект про боротьбу з офшорами, законопроект про легалізацію і про повернення коштів з офшорних зон, про ліквідацію Кіпру і інших офшорних зон. Номер законопроекту – 0001, це перший законопроект в парламенті, який був зареєстрований з нашої ініціативи. І ми вимагаємо негайно поставити його на голосування. Законопроект про ліквідацію приватних монополій, законопроект про повернення в державну власність стратегічних підприємств, законопроект про створення тимчасових слідчої комісії і також законопроект про імпічмент Президенту – оце основне завдання зараз, яке ми маємо зробити. А так само новий законопроект про вибори.</p>
<p>Тому я, звісно, підтримую, що наступного тижня завдання наше це, навіть, якщо треба, будемо блокувати трибуну, але вимагати, щоб ці закони були поставлені на порядок денний. І в першу чергу ми їх маємо прийняти, бо без цих законів жодних змін не буде. Дякую.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Андрій Іллєнко, будь ласка.</p>
<p>&nbsp;</p>
<p>12:59:53</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Шановні українці! Вчора з шаленими порушеннями Регламенту і Конституції було сформовано новий уряд, хоча нічого нового ми не почули і не побачили ні в програмі, яку нам вчора презентували, ні в тому, що, власне, збирається робити цей уряд, які перші кроки цього уряду. Ви знаєте головне питання – це, і очевидне уже для всіх, чи буде цей уряд проводити хоч якусь політику,&nbsp; відмінну від тої політики, яку проводив попередній&nbsp;&nbsp; уряд Яценюка. І, на моє щире переконання, відповідь, на жаль, що&nbsp; політика буде тою самою, вона&nbsp; залишиться. І не тільки тому, що&nbsp; політична основа цього уряду&nbsp; буде та сама, і не тільки тому, що багато людей будуть там тих самих, найголовніше, власне, полягає у тому, що цей&nbsp; уряд так само буде обслуговувати інтереси олігархів. І те, що вчора саме голосами олігархічних груп колишніх регіоналів в парламенті цей уряд був призначений, це якраз&nbsp; і є уже відповідь на це запитання. Так, цей уряд&nbsp; далі буде проолігархічним.</p>
<p>І ключове питання зараз це:&nbsp; де&nbsp; буде цей уряд&nbsp; брати гроші? Варіанта&nbsp; є лише два. Або він буде змушувати&nbsp; те, що вимагає "Свобода", олігархів припиняти&nbsp;&nbsp; виводи гроші в офшорні зони, платити реальні податки в Україні і таким чином наповнювати український бюджет. А я&nbsp; хочу сказати, що за останні 10 років&nbsp; з України&nbsp; в офшорні зони було виведено&nbsp; 116 мільярдів доларів. Тобто українська&nbsp;&nbsp; економіка може генерувати і генерує&nbsp; гроші, але&nbsp; ці гроші виводяться з України&nbsp; і тут не залишаються.&nbsp; Натомість я думаю, що буде обрана інша політика та, яка, власне, була в уряді Яценюка. Будуть&nbsp; далі обдирати середній клас, якого вже майже не залишилося,&nbsp; будуть далі обдирати пенсіонерів, будуть далі&nbsp; обдирати&nbsp; бюджетників, а олігархам натомість&nbsp; залишать всі їхні преференції, і вони далі будуть грабувати українців.&nbsp;</p>
<p>Нам треба&nbsp; зрозуміти, що зараз Україна стоїть по всьому світу, на жаль,&nbsp;&nbsp; з протягнутою рукою і просить, щоб нам дали кредити. Зараз Міжнародний валютний фонд, можливо, дасть Україні кредит приблизно 3,5 мільярди доларів. Це, уявіть собі, при тому що останні 10 років 116 мільярдів з України&nbsp; було вивезено. І за цей кредит, який, до речі, треба буде повертати з відсотками, Україна погоджується фактично іти під&nbsp; зовнішнє управління, скасовувати&nbsp; всі соціальні&nbsp; програми і так далі.</p>
<p>Але натомість є інший шлях, який ми пропонуємо,&nbsp; шлях деофшоризації, шлях&nbsp; знищення приватних монополій, шлях введення прогресивної шкали&nbsp; оподаткування: малий бізнес – малі податки, великий бізнес – великі податки. Але, на превеликий жаль, як ми бачимо, цей&nbsp; уряд цього не зробить. Тому необхідне перезавантаження влади. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Артур Мартовицький.</p>
<p>&nbsp;</p>
<p>13:03:13</p>
<p>МАРТОВИЦЬКИЙ А.В.</p>
<p>Шановні колеги, шановний український народ! Мене як і моїх виборців дуже непокоїть ситуація, що склалася на сьогоднішній день з реформуванням Фонду соціального страхування від нещасних випадків на виробництві та професійних захворювань України. Я, як і всі реформи, що відбулися за останні 2 роки в нашій державі, а це реформування не спрямоване на підвищення рівня обслуговування людей, а навпаки – додасть їм зайвого клопоту.</p>
<p>У зверненні, яке надіслали до мене громадські організації шахтарів і інвалідів західного Донбасу з певними&nbsp; додатками&nbsp; проектів&nbsp; рішення Фонду соціального страхування вони зазначають, що так званою оптимізацією передбачається повна ліквідація&nbsp; відділення фонду в суто шахтарському місті Тернівка, яке зараз обслуговує біля 5 тисяч шахтарів-інвалідів з передачею його функцій&nbsp; відділенню в місті Павлоград, що знаходиться за 30 кілометрів від Тернівки. На теперішній час в Тернівському відділенні працюють 18 спеціалістів, тобто 1 спеціаліст обслуговує біля 300 інвалідів. Відділення фонду в місті Павлоград налічує 27 спеціалістів для обслуговування більш,&nbsp; ніж&nbsp; 6 тисяч інвалідів праці, тобто 1 спеціаліст на 250 людей. Після ліквідації Тернівського відділення фонду можемо тільки уявити наскільки виросте&nbsp; навантаження на кожного спеціаліста, навіть при незначному збільшенні їх кількості.&nbsp; До цього ж, люди зі значними вадами здоров'я будуть&nbsp; вимушені, внаслідок чергових непродуманих рішень керівництва фонду, їхати за&nbsp; 30 кілометрів, щоб вирішити свої навіть несуттєві питання.</p>
<p>Шановні колеги! Я як шахтар з 27-річним підземним стажем роботи дуже добре розумію невдоволення своїх колег-шахтарів. І закликаю всіх небайдужих&nbsp; до долі всіх інвалідів праці України, особисто голову Комітету з питань соціальної політики Ради, голову правління Фонду соціального страхування, директора виконавчої дирекції Фонду соціального страхування від нещасних випадків на виробництві та професійних захворювань, директора виконавчої дирекції Фонду соціального страхування, міністра соціальної політики разом з інвалідами праці всієї України сісти за стіл&nbsp; переговорів та прийняти виважене&nbsp; рішення щодо реорганізації&nbsp; структури та оптимізації витрат фонду, в якому будуть враховані вимоги і потреби самих інвалідів праці з метою не погіршення, а навпаки підвищення рівня їх обслуговування, як людей, що заслуговують на безумовну повагу з боку держави та нас з вами. В іншому випадку є великий ризик проведення інвалідами праці всієї України масштабних акцій протесту як тут у Києві так і в багатьох інших містах країни. Свій виступ прошу вважати депутатським запитом до Прем'єр-міністра України, голови парламентського комітету, міністра соціальної політики, голови правління фонду та директори виконавчих дирекцій фондів соціального страхування.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Ігор Мосійчук.</p>
<p>&nbsp;</p>
<p>13:06:23</p>
<p>МОСІЙЧУК І.В.</p>
<p>Шановна українська громада! В результаті олігархічної змови, яку вчора всі могли спостерігати в залі українського парламенту, зусиллями цинічних бариг, олігархів і відвертих агентів Кремля, до влади прийшов в Україні антисоціальний уряд, який абсолютно так як і його попередники не думав, і не думає про незахищені верстви населення.</p>
<p>В результаті цих дій без пільгового забезпечення залишилися люди, які 30 років тому врятували нашу націю від найбільшої техногенної катастрофи в історії людства на Чорнобильській АЕС. Всупереч антисоціальній політиці уряду, вчора мною, лідером Радикальної партії Олегом Ляшком та іншими колегами по партії, внесено законопроект щодо статусу та соціального захисту громадян, учасників та ліквідаторів аварії на Чорнобильській АЕС.</p>
<p>Так сталося, що на моїй батьківщині малій в місті Лубни, в Лубенському районі, що на Полтавщині, мешкає більше 3 тисяч саме ліквідаторів аварії на Чорнобильській ЧАЕС. Минулого тижня, перебуваючи в Лубнах, я приймав участь у висадці берізок в пам'ять про померлих чорнобильців. Вдумайтесь, в рік померло 80 чорнобильців, з'явилось 80 нових берізок і це тільки в одному районному центрі. Тому закликаю парламент повернутися обличчям до тих, хто рятував націю від найбільшого техногенного лиха ХХ століття.</p>
<p>Окрім цього, в країні продовжує панувати бандитизм. 13 квітня 2016 року близько 21.15 в селі Червоне Гуляйпільського району Запорізької області було скоєно замах за сільського голову Володимира Шевченка, який є членом Радикальної партії Олега Ляшка та його дружину. Невідомі напали на подружжя біля їхнього будинку та по звірячому побили сільського голову до втрати свідомості. Нападники під'їхали на автомобілі іноземного виробництва із застосуванням біт побили Володимира Шевченка, погрожували зарізати дружину. На даний час стан потерпілих важкий, вони перебувають в лікарні, черепно-мозкова травма та численні забої, втрата крові. Вважаємо, що такий напад пов'язаний з професійною діяльністю Володимира Шевченка і вимагаємо…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд завершити.</p>
<p>&nbsp;</p>
<p>МОСІЙЧУК І.В. … і вимагаємо об'єктивного розслідування цього нападу. В інакшому випадку мешканці села Червоне збираються перекривати дороги. Прошу вважати цю частину мого виступу депутатським запитом до міністра внутрішніх справ Авакова і виконуючого обов'язки Генерального прокурора Севрука. Дякую.</p>
<p>&nbsp;</p>
<p>ГОЛОВУЮЧИЙ. Кириченко передає слово Оксані Кончинській, будь ласка.</p>
<p>&nbsp;</p>
<p>13:10:10</p>
<p>КОРЧИНСЬКА О.А.</p>
<p>Слава Ісусу Хресту! В країні зараз триває великий піст, як і у всіх християн світу православних. Ті страсті, котрі вирували зараз в цьому залі,&nbsp; безсумнівно, є бісівські. Я прошу нашого нового спікера пана Андрія Парубія від імені всіх християн парламенту організувати і освятити це приміщення для того, щоб ми могли працювати, служити Богу і народу України. Тому що те, що зараз тут відбувалося, те, що зараз тут пробують продовжувати, коли ми з вами замість того, щоб допомагати нашим політв'язням, замість того, щоб турбуватися про наше важкохворе населення всієї країни, ми за цими страстями забуваємо про тих, хто зараз&nbsp; стражденні є мученики, і страждають, і ризикують своїм здоров'ям, віддають життя за Україну.</p>
<p>Всіх християн нашої країни прошу молитися за нашу Надію Савченко, за всіх наших політв'язнів – за Кольченка, за Сенцова, за Клиха, за Карпюка – всіх&nbsp; тих мучеників, котрі ми з вами молитися будемо за них, можливо, потім у майбутньому і казати, що наші молитви їм допомогли. Прошу молитися за всіх наших хлопців, котрі зараз на фронті, котрі захищають нашу країну, поки тут вирують ці бісівські страсті по приводу єдиного, як дорватися до цього страшного "корита", котре називається владою.</p>
<p>Сьогодні ми вимагали прямого правління у Міністерстві охорони здоров'я, бо єдине міністерство, котре лишилося без керманича&nbsp; – це&nbsp;&nbsp;&nbsp; воно. Начебто у нас в країні все чудово. У нас на даний момент всі онкохворі діти всієї країни без ліків. На 350 мільйонів гривень ліки куплені, але не завезені. Нам керманичі МОЗу, ті, котрі заступники лишилися, щодня брешуть останні два місяці, розповідають, що це буде завтра. Це неправда! Благодійний фонд "Таблеточки", котрий два місяці утримував на своїх плечах 14 дитячих онкодиспансерів, сьогодні офіційно хочу вам заявити як голова опікунської ради, куди входить фонд "Таблеточки", сьогодні гроші закінчилися. Останнє, що вони змогли допомогти, це вистачить на чотири дня лікування дітей. З наступного тижня обіцяю кожному депутату підносити рахунки на лікування онкохворих&nbsp; дітей.</p>
<p>МОЗ завалив всю роботу по трастовим фондам, і жоден наш поранений боєць не відправляється на лікування за кордон. Жоден зараз! Тільки тому, що вони цю роботу не розпочали.&nbsp;</p>
<p>У нас з вами зараз країна і парламент розвернулися спиною до системи охорони здоров'я.</p>
<p>Пане Андрій, я зараз прошу ще додатково 20 секунд, поза як це звернення до вас, поза як ви – новий наш Голова Верховної Ради, офіційно звертаюся до вас виконати зобов'язання...</p>
<p>&nbsp;</p>
<p>ГОЛОВУЮЧИЙ. Прошу продовжити на 30 секунд виступ.</p>
<p>&nbsp;</p>
<p>КОРЧИНСЬКА О.А. Дякую.</p>
<p>Виконати зобов'язання вашого попередника Гройсмана, котрий давав слово всьому Комітету охорони здоров'я, що цей тиждень ми з вами проведемо день здоров'я, проголосуємо 18 законів по охороні здоров'я, котрі чекає країна, котрі комітетом затверджені 4 місяці. Жодного закону не було проголосовано, замість цього ми бачили цей спектакль.</p>
<p>Я вас прошу на наступному тижні дотриматися цього слова, тому що серед цих законопроектів є надзвичайно важливі законопроекти для всіх закладів охорони здоров'я, для медпрацівників, для тих, кому потрібна трансплантація органів. Це законопроекти, котрі країна чекає. Дякую. Надіюся на вашу мудрість і на ваше слово.</p>
<p>&nbsp;</p>
<p>ГОЛОВУЮЧИЙ. Пані Оксана, дякую.</p>
<p>Оскільки було загадане моє прізвище, я вам відповім щиро, відверто. На наступний тиждень порядок денний вже є сформований, але всі дали попередню згоду, що ми один день маємо відвести повністю на день охорони здоров'я, це було ще на попередній Погоджувальній раді.</p>
<p>Ми зберемося в понеділок на Погоджувальну раду, де буде і керівник вашої фракції Олег Ляшко, і я вам обіцяю, я як Голова Верховної Ради України зроблю все можливе, щоб один з тих днів, де ми найбільше є працездатні, наприклад, четвер, ми зробили днем або хоча би годин 5-6 для законопроектів по охороні здоров'я. Це не може бути тільки моє рішення. Це рішення парламенту і Погоджувальної ради, але я буду відстоювати цю позицію і я впевнений, що і керівник вашої фракції буде тут мені надійним партнером в тому питанні. Дякую вам.</p>
<p>Будь ласка, Ольга Червакова.</p>
<p>&nbsp;</p>
<p>13:15:13</p>
<p>ЧЕРВАКОВА О.В.</p>
<p>Дякую, пане Андрію.</p>
<p>Доброго дня, шановні колеги! Доброго дня, шановні українці! Рівно&nbsp; два тижні тому я стояла за цією парламентською трибуною і попереджала про небезпеку силового сценарію у селищі Коцюбинське Київської області.</p>
<p>Я казала про небезпеку формування там народної республіки за принципом, як формувалися республіки в "ДНР", "ЛНР" і в Криму.</p>
<p>На жаль, всі мої звернення до правоохоронних органів залишилися не почутими. На жаль, сталося, як я і говорила: зараз у селищі влада силою захоплена, діє самопроголошена селищна голова, відбулося захоплення адміністративної споруди селищної ради, відбулася підробка печатки. За цими фактами порушена кримінальна справа.</p>
<p>Все це стало можливим лише через бездіяльність правоохоронних органів, через те, що вони не зробили жодного кроку для того, щоб попередити ситуацію, вибухонебезпечність якої була абсолютно очевидною. Більш того, під час захоплення адміністративної споруди місцева поліція стояла і мовчки спостерігала за тим, як представники партії "Нові обличчя", керованої мером Ірпеня Володимиром Карплюком, захоплювали споруду, і потурала поліція цим захопникам. Це чітко зафіксовано відео, але я хочу побачити реакцію правоохоронних органів. І що далі? Ви це побачили, ви порушили кримінальну справ. Чому ви далі не реагуєте? Яким чином просувається ця кримінальна справа? Скільки коштує бездіяльність поліції під час бійок на сесії Коцюбинської селищної ради? Селищна голова Ольга Матюшина, 29-річна дівчина, після кожної сесії Коцюбинської селищної ради ходить знімати побої! І поліція абсолютно не реагує на це. Їм байдуже, вони беруть заяви – і потім кудись ці заяви зникають, і потім абсолютно нікому нема ні до кого ніякої справи.</p>
<p>Ціна питання – це дерибан 4 тисяч гектарів лісу між селищем Коцюбинським і Ірпенем, які хочуть приєднати між собою, об'єднати мер Ірпеня Володимир Карплюк, для того щоб ці 4 тисячі забудувати. І Ольга Матюшина їм в цьому заважає, селищна голова. І саме тому її в силовий спосіб було усунено від влади.</p>
<p>Я дуже дякую кожному з 260 народних депутатів, які вчора проголосували за припинення повноважень Коцюбинської селищної ради. Я хочу наголосити, що тільки тому ми це зробили, що бездіють правоохоронні органи. Я зараз звертаюся до міліції і до прокуратури, ті кримінальні справи, які порушені по безладах у селищі Коцюбинському, мають бути доведені до кінця. Якщо до понеділка ви не відзвітуєте перед громадою про стан розслідування цих кримінальних справ, то у вівторок з цієї парламентської трибуни я оголошу прізвища всіх абсолютно, хто…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершити.</p>
<p>&nbsp;</p>
<p>ЧЕРВАКОВА О.В. Якщо до понеділка правоохоронні органи не відзвітують про стан розслідування кримінальних справ по безладах у селищі Коцюбинському, то у вівторок з цієї парламентської трибуни я оголошу прізвища всіх, хто кришує дерибан лісу у селищі Коцюбинському і в Ірпені.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу Апарат оформити виступ народного депутата Ольги Червакової як депутатський запит, спрямувати цей депутатський запит у всі правоохоронні органи і взяти під контроль виконання цього доручення.</p>
<p>Будь ласка, до слова запрошується Олег Мусій.</p>
<p>&nbsp;</p>
<p>13:19:09</p>
<p>МУСІЙ О.С.</p>
<p>Доброго дякую, шановні колеги депутати, доброго дня, шановний український народе.</p>
<p>Я би сьогодні свій виступ почав із історії про опозицію в Україні. Насправді зрозуміло всім, що олігархат продовжує далі правити нашою державою, про те, що олігархічні сили, вони мають більшість і в Адміністрації Президента, і в уряді, та і в парламенті, безумовно. Натомість ми бачимо перехід в опозицію наших трьох демократичних проєвропейських політичних сил: "Батьківщини", Радикальної партії" і "Самопомочі".</p>
<p>Я хотів би закликати якраз ці демократичні сили, які говорять, що вони опозиція, що вони хочуть об'єднати навколо себе всіх, позбутися цього вічного українського гетьманства на опозицію в тому числі. Якщо ми мали б думати про те, як протистояти існуючому олігархату, ми насправді мали би вийти з ініціативою без слів "приєднання", які ми чуємо, вчора, наприклад, у виступі на телеканалі "1+1" від шанованого мною пана Березюка від "Самопомочі". Вони говорять що? Ми – опозиція, всі приєднуйтесь до нас. Сьогодні, сьогодні, сьогодні ми чуємо виступ шанованого мною Олега Валерійовича про об'єднання, але говорить: "Ми найрадикальніша опозиція, ми інших там… давайте до мене". Вчора, вчора, так: милості просимо. Ми чуємо виступ від "Батьківщини", що: "Ми тут взагалі теж самі найправильніші, самі найопозиційніші". Знаєте, якраз це і згубило, завжди і губило Україну. Про те, що оті корони, які є у всіх… безумовно, вони такі хороші, корони, вони всім подобаються, всі великі гетьмани, думають, що вони вже будуть найправильнішими.</p>
<p>Ті політичні сили, які є і в парламенті, і, можливо, поза парламентом, – це є партія "Свобода", це є партія УКРОП. Це є наша молода політична сила "Народний контроль", також виходить неодноразово з опозицією стати таким як би цементуючим механізмом для боротьби з отим вічним гетьманством наших українських великих лідерів, які хочуть на себе почепити всі медалі і здобутки. Якщо ми разом з вами як опозиційні сили, – а ми теж належимо до опозиції, хоть, можливо, маленької опозиції, але в тому числі до опозиційних сил, – не об'єднаємося разом і не зробимо план дій, не випрацюємо, і Радикальна партія, і "Самопоміч", і "Свобода", і "Батьківщина", і "Народний контроль", і УКРОП, і не висунемо на майбутніх виборах єдиних узгоджених кандидатур, і не зробимо свій антиолігархічний план, де всі будуть почувати себе рівноправними, ми пожнемо те, що пожала Коаліція "Європейської України". Те, що…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд для завершення.</p>
<p>&nbsp;</p>
<p>МУСІЙ О.С. Те, що пожала Коаліція "Європейська Україна", де два було великих гетьмани "Народний фронт" і БПП, і вони узурпували владу, не слухаючи маленьких політичних сил, якими були ви. Не наступайте, будь ласка, на ці граблі, я вас прошу. І закликаю усіх українців, які є в опозиції: давайте ми з наступного тижня виробимо план рятування України від олігархічних кланів. І ми готові долучитися разом, спільно на рівних правах. Тільки тоді ми зможемо перемогти той олігархат. Слава Україні!</p>
<p>&nbsp;</p>
<p>ГОЛОВУЮЧИЙ. Сергій Євтушок.</p>
<p>&nbsp;</p>
<p>13:22:59</p>
<p>ЄВТУШОК С.М.</p>
<p>Сергій Євтушок, Рівненщина, "Батьківщина". Шановний Андрій Володимирович! Шановні колеги! Шановний український народе! Насправді не буду і не хочу коментувати всіх цих подій, які відбулися в цьому залі вчора, стосовно процедурних антиконституційних призначень. Але скажу, що ще кілька тижнів тому вся Україна дивилася і бачила, як на Рівненщині, на Житомирщині, на Волині&nbsp; відбувається незаконний видобуток бурштину, на ту всю вакханалію, як нищиться і руйнується наша природа.</p>
<p>І я хочу одразу звернутися до вас, Андрій Володимировичу, ви вчора обійняли посаду спікера. Саме у секретаріаті Верховної Ради України перебувають на розгляді законопроекти, які змогли би врегулювати стосунки між державою і старателями. Саме в другому читанні ми можемо внести в парламент і ухвалити Закон про старательську діяльність, яка чітко врегулює стосунки по створенню біржі, яка буде на прозорих торгах продавати будь-якому бажаючому наш бурштин-сирець. Це питання рекреації, де міністерство буде зобов'язано проводити положені програми по рекреаційних заходах про рекультивації, а також це буде введено новий вид діяльності – це старательська діяльність.</p>
<p>І, якщо взяти сьогодення, коли і минулий уряд, і цей, який був вчора призначений, буде думати про дохідну частину, де взяти кошти, аби виплатити всім соціально незахищеним нашим громадянам, то я хочу сказати, що саме тут можна отримати в дохідну частину десятки мільярдів гривень. Але потрібно розглянути ці два законопроекти: ухвалити Закон про старательську діяльність і закон, який дозволить видобувати бурштин не юридичним особам, а артілям.&nbsp;</p>
<p>У мене в руках звернення профспілок Рівненської області,&nbsp; федерація профспілок&nbsp; звертається в котрий раз, аби Верховна Рада&nbsp; розглянула всі&nbsp; законопроекти, які перебувають на реєстрації: це Закон 3203 загальнообов'язкове державне страхування; це Закон 2698 щодо скасування оподаткування&nbsp; працюючих&nbsp; пенсіонерів, це дуже ганебний податок, який оподатковує&nbsp; працюючих пенсіонерів; це індексація заробітних плат і пенсій; це літнє оздоровлення; це&nbsp; рента на&nbsp; газ.</p>
<p>Я прошу, шановний пане спікере, поставити і розглянути ці законопроекти, які…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ігор Шурма.</p>
<p>&nbsp;</p>
<p>13:26:17</p>
<p>ШУРМА І.М.</p>
<p>Ігор Шурма, "Опозиційний блок". Шановні громадяни, людині дана пам'ять для того,&nbsp; щоб пам'ятати, а не для того, щоб забувати.&nbsp; Давайте повернемося в кінець&nbsp; 2014 року, коли був обраний цей&nbsp; парламент. Ситуація була, ви спостерігали, абсолютно однозначна: понад 300 голосів, конституційна більшість,&nbsp; правляча коаліція, куди входило&nbsp; 5 фракцій, і були люди, які&nbsp; не увійшли в коаліцію, які мали право називатися опозицією.</p>
<p>На превеликий жаль, український парламент&nbsp; на сьогоднішній день, знаєте, не вписується в жоден європейський стандарт. От сьогодні іде боротьба за опозицію. Дивіться, як класно було, спочатку всі були в коаліцію, всі брали відповідальність за уряд, всі його хвалили, всі&nbsp; були при владі, а потім, коли стало питання відповідальності за цю владу, зразу 3 фракції зіскочило в сторону. Це їхнє право, вони мають право&nbsp; і це&nbsp; є правильно, що вони це зробили. Але сьогодні тепер іде боротьбі,&nbsp; хто є опозиція? А я можу сказати сьогодні, де є&nbsp; "Опозиційний блок" юридично, де є&nbsp; "Самопоміч",&nbsp; де є Радикальна партія і де є&nbsp; "Батьківщина" – різниці нема.&nbsp; А знаєте, по якій причині? Тому що, коли&nbsp; у цьому парламенті винесли на голосування Закон про опозицію,&nbsp; де могли&nbsp; юридично закріпити ці права, що зробили? Правляча коаліція з 5 фракцій завалили цей закон. І на сьогоднішній день іде тільки риторика: ми – опозиція, а ви – не опозиція.</p>
<p>Я сьогодні пропоную інший формат роботи в&nbsp; парламенті. Давайте всі задумаємося, люди, які живуть за межами парламенту дивляться на нас як на єдине якесь тіло. Тут сидять люди, які представляють різні регіони. Давайте цивілізовано підійдемо: приймемо Закон про опозицію, а далі законодавчо буде зрозуміло, хто&nbsp; належить до влади, а хто належить до опозиції із її правами.</p>
<p>Тепер, що стосується мого виступу. Я не буду сьогодні говорити про реформу охорони здоров'я – вона є завалена.&nbsp; Завалив її, в першу чергу той, хто найбільше про неї&nbsp; говорив, це міністр охорони здоров'я, колишній,&nbsp; Квіташвілі. Найбільша біда полягає у тому, що ця людина на 90 відсотків&nbsp; говорила правильні речі і на 99 відсотків взагалі нічого з цього не виконувала.&nbsp; Вона породила надію і вода дескридитувала саму ідею реформ.</p>
<p>Найгірше те, що пацієнти, які лежать в лікарні&nbsp; їм все одно, що будуть говорити політики і які будуть&nbsp; проводити реформи, їм потрібні ліки. Що ми маємо на сьогоднішні день? Міністерство заявляє, що ліки, які мали закупити для онкохворих в 2015 році, поступлять в 2016 році в серпні місяці.</p>
<p>Я звертаюся сьогодні до Служби безпеки України, щоби ви потім Квіташвілі не шукали в Нью-Йорку, на кордоні не дайте можливості виїхати цій людині, доки він не понесе відповідальності.</p>
<p>Безвідповідальне відношення до розтранжирування грошей. Закупили у свій час в 2009 році&nbsp; "Таміфлю" для&nbsp; боротьби з грипом, а на сьогоднішній день є 105 тисяч упаковок&nbsp; протермінованих. Мало того, що&nbsp; тоді викинули гроші, то на сьогоднішній день потрібно шукати…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд,&nbsp; будь ласка.</p>
<p>&nbsp;</p>
<p>ШУРМА І.М. На сьогодні&nbsp; потрібно шукати в бюджет, щоб утилізувати 105 тисяч упаковок – це є мільйони гривень. В той самий час не вистачило&nbsp; грошей на закупівлю вакцин. Ті вакцини, які обіцяли нам закупити, сьогодні&nbsp;&nbsp;&nbsp; задовольняють на 30-40 відсотків потребу від нашого населення. Повна відповідальність лежить на міністрІ і на сьогоднішньому заступнику, який відповідав за правове супроводження.</p>
<p>Пане Прем'єр-міністр, проведіть розслідування і притягніть до відповідальності…</p>
<p>&nbsp;</p>
<p>ГОЛОВУЮЧИЙ.&nbsp; 10 секунд, звершуйте.</p>
<p>&nbsp;</p>
<p>ШУРМА І.М. Це є мій депутатський запит до Прем'єр-міністра&nbsp; України, до Служби безпеки&nbsp; України і до прокуратури – розслідувати діяльність&nbsp; Міністерства&nbsp; охорони здоров'я.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Марченко Олександр.&nbsp;&nbsp;&nbsp;</p>
<p><b>&nbsp;</b></p>
<p>13:30:22</p>
<p>МАРЧЕНКО О.О.</p>
<p>Доброго дня! Олександр Марченко, Всеукраїнське об'єднання "Свобода", місто Біла Церква, 90 виборчий округ. Шановний український народе, шановні колеги, які є в залі, вчора коаліція новостворена створила старий і новий уряд, я не буду робити зауваження, аналізувати або критикувати, в цьому залі є всі самодостатні люди. Але мене турбує, вчора у декларативній програмі не відобразилося питання війни і миру на Донецьку, Прем'єр-міністр новий нічого про це не сказав. Вчора, будемо говорити, Прем'єр-міністр нічого не сказав про дії Міністерства МВС, нічого не сказано про бурштинну мафію, яка є. Просто відбувається тихеньким змінам міліцейських начальників, нічого не сказано про "брильянтових" прокурорів, нічого не сказано по бездіяльності, по злочинній бездіяльності цілої системи. Відбувається трансформація, заміна, а на територіях України ростуть злочини.</p>
<p>Але, Андрій Володимирович, коли звучать фрази, шановний колега, з цього залу про об'єднання, явно сьогодні об'єднуватися з недоліками не треба. Я попросив би, Андрій Володимирович, вас від всіх освітян, звертаюсь сьогодні до Прем'єр-міністра, уділити в першу чергу увагу на фінансування освіти в цілому, а сьогодні катастрофічний, аварійний стан з професійно-технічною освітою, 50 тисяч працівників залишилися без заробітної плати, учні ПТУ є сьогодні без пенсій, не визначена доля навчальних закладів І-ІІ рівня акредитації. Це є те, що сьогодні об'єднає весь зал, в цьому році Україна буде вшановувати і сумувати з нагоди 30-річниці катастрофи Чорнобиля. Андрій Володимирович, звертаюсь, внесіть в зал, давайте подолаємо вето Президента по цих&nbsp; законопроектах.</p>
<p>І останнє, хотілося побажати новим урядовцям, членам коаліції, які вибрали уряд для того, щоб ми з вами більше займалися інвестиційними, економічними законопроектами. Але ні в якому разі цей зал не об'єднає та позиція, коли уряд буде обслуговувати МВФ, коли уряд буде обслуговувати директиви якісь ЄС.</p>
<p>Я дякую за&nbsp; увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, щоб ми узгодили, залишилося шість хвилин – це фактично тільки для двох виступів, але я просив, щоб зал&nbsp; дав згоду, щоб і Ігор Луценко, щоб три виступи було. Якщо є загальна згода залу, три виступи і ми завершуємо…</p>
<p>У нас по Регламенту година на виступи і ми будемо діяти згідно Регламенту.</p>
<p>Войціцька попросила передати слово Семену Семенченку, будь ласка.</p>
<p>&nbsp;</p>
<p>13:33:55</p>
<p>СЕМЕНЧЕНКО С.І.</p>
<p>Сегодня специальная мониторинговая миссия ОБСЕ констатировали дальнейшую эскалацию ситуации на востоке Украины и распространению географии насилия на другие районы. У граждан Украины у жителей Донбасса возникает вопрос: есть ли альтернатива Минским соглашениям, и как обеспечить безопасность и мир в Украине?</p>
<p>Международная поддержка Украины – один из основных инструментом борьбы против агрессии Российской Федерации, а есть ли у нас эта поддержка? Попытки урегулировать конфликт на Донбассе можно четко разделить на два этапа: первый этап – от оккупации Крыма до Минска, его условно можно назвать, "что сделать с Российской Федерацией, чтобы она прекратила агрессию и не разрушала мировой порядок?" Именно тогда и были введены санкции против России. Второй этап – это то, что было после Минска: "что сделать с Украиной, чтобы Россия прекратила агрессию и прекратила разрушать мировой порядок?". Именно тогда и начались попытки навязать Украине изменения в Конституции и ввести, так называемый "особый статус" для так называемых ОРДО и ОРЛО, а по-простому – до оккупированной территории Украины.</p>
<p>Для того, чтобы прекратить попытки протащить террористов в политическое поле Украины, прекратить насилие над Конституцией, дать альтернативу Минску, нам необходимо признать оккупированные территории Донбасса такими юридически.</p>
<p>Группой народных депутатов от "Самопомощи" и других фракций разработан законопроект 3593, который четко называет Россию оккупантом, определяет дату начала оккупации.&nbsp; И это – реальная альтернатива выборам предателей и пособников российских агрессоров в местные органы власти Украины, это&nbsp; альтернатива амнистии убийцам и мародерам, альтернатива легализации подразделений так называемых "ЛНР"/"ДНР" в&nbsp; виде народной милиции, это альтернатива процессу разворовывания средств, которые будут выделены на восстановление Донбасса совместно украинскими коррупционерами и представителями террористов. Принятие этого закона позволит увидеть правдивую реальность, увидеть войну Российской Федерации против Украины через призму международного права, так называемого "права войны". Это единственный способ в будущем заставить агрессора компенсировать понесенные Украиной убытки, это предохранитель от проведения любых выборов на полностью контролируемых российскими оккупантами территориях.</p>
<p>Другой альтернативой данному законопроекту может стать только так называемое "царство Донбасское", законопроект 4297, внесенный Опоблоком в парламент. Это издевательство над людьми, фактически, предполагает создание государства в государстве со своим парламентом, царем, вооруженными&nbsp; силами. Ну, фамилии "кандидатов в цари" обсуждались уже, в том числе, на уровне Президента Украины.</p>
<p>Наш законопроект о временно оккупированных территориях сейчас находится на доработке в связи с поступлением большого количества правок и предложений от&nbsp; общественных организаций и волонтеров. Приглашаю всех заинтересованных граждан и общественные организации присоединиться к рабочей группе по доработке данного законопроекта, а народных депутатов –&nbsp; поддержать этот законопроект в сессионном зале.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Артур Герасимов передає слово… передає слово Арешонкову. Будь ласка, прошу.</p>
<p>&nbsp;</p>
<p>13:37:19</p>
<p>АРЕШОНКОВ В.Ю.</p>
<p>Володимир Арешонков, 64 виборчий округ, Житомирщина. Шановні колеги, у вашій особі звертаюсь до всіх депутатських фракцій, до всіх депутатських груп, позафракційних депутатів і хочу вам подякувати за ту надзвичайно важливу тему, яка сьогодні піднімалася у виступах і представників Радикальної партії, і "Батьківщини", це тема, яка об'єднала всіх депутатів при голосуванні три тижні назад, коли ми прийняли в другому... в першому читанні ми прийняли законопроект 2093 і потім проголосували його в цілому. Це законопроект, який визначав повернення соціального статусу пільг і гарантій людям, які постраждали внаслідок аварії на Чорнобильській станції. Мова іде про закон, який був тиждень назад повернутий у Верховну Раду. Його повернув Президент за наполяганням Міністерства фінансів. І мотивація така, що немає сьогодні 1,5 мільярди, яка начебто потрібна, ось саме така сума для того, щоб зробити виплати цих пільг, компенсацій і таке інше.</p>
<p>Я хочу сказати, що, по-перше, некоректно було сформульовано фінансистами&nbsp; це питання, далеко не така сума, а набагато менша потрібна для того, щоб вирішити дані питання. І питання ж зараз навіть не в грошах, ми визначилися, де саме брати, де знайти джерела для цього фінансування. Питання в тому, що напередодні тридцятої річниці, коли ми будемо вшановувати тих людей, які віддали своє життя і здоров'я, роблячи сьогодні нам життя, це виглядає, ну, м'яко кажучи, дуже недоречно, це цинічно по відношенню до людей.</p>
<p>Тому я сьогодні закликаю всіх повернутися до цієї теми, на наступному тижні подолати вето і проголосувати за даний закон, щоб він вступив в життя. Сьогодні ми маємо дзвінки вже з цілого ряду областей, нас попереджають громадські організації, чорнобильські про те, що плануються акції протесту, люди незадоволені, люди обурені. Тому ми маємо все зробити для того, щоб даний закон вступив в силу. Якщо ні – будемо продовжувати шукати шляхи розв'язання цієї теми. Але я думаю, що маємо все зробити для того, щоб тридцяту річницю ми зустріли гідно, з піднятою головою і дивилися в очі нашим громадянам-чорнобильцям.</p>
<p>Я вам дякую за підтримку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І заключний виступ, Ігор Луценко, будь ласка.</p>
<p>&nbsp;</p>
<p>13:40:18</p>
<p>ЛУЦЕНКО І.В.</p>
<p>Дякую пану головуючому за доданий час.</p>
<p>Друзі, вчора, звісно, були сумні події з точки зору права, з точки зору чистоти нашої політики. Але не тільки цим сумно прославився вчорашній день. Особисто я мушу доповісти вам, і всім жителям України, і всім киянам про те, що сталося вчора на засідання Київської міської ради. За своїм цинізмом, за своєю огидністю те, що вчора, дійсно, сталося, це для мене було набагато більше, ніж будь-які урядові оці рухи.</p>
<p>Вчора було затверджено так званий детальний план території селища Биківня. Нагадаю: це меморіал, де покояться рештки жертв сталінських репресій, наших патріотів. І там є ліс. І для того, щоб роздерибати цей ліс, було придумано київськими владцями таку цинічну схему: надати сім'ям загиблих в АТО, сім'ям загиблих героїв Небесної Сотні, паралімпійцям, афганцям там невеличку часточку, а все інше далі – великим забудовникам.</p>
<p>Коли я повідомив сім'ї Надії Савченко, що їм також там виділяють ділянку, протягом декількох годин родина в майже повному складі з'явилася до Кличка і сказала: "Нам цього не потрібно". Але, на жаль, інших учасників цього процесу мені не вдалося, не встиг я просто переконати. І, на жаль, сталося вчорашнє рішення. Я сподіваюся, що це, звісно, не крапка в цій історії - це лише кома, - але, дійсно, це дуже цинічно і дуже огидно було спостерігати.</p>
<p>Я хотів би звернутися до тих сімей, особливо сімей Небесної Сотні, героїв, щоб вони згадали, для чого загинули їхні рідні і близькі. Вони загинули, я вас запевняю, саме для того, щоб такі речі не відбувалися в місті Києві, щоб не нищилася природа, щоб корупція не цвіла буйним цвітом.</p>
<p>Я сподіваюся, що буде знайдено вихід з цієї ситуації, і це однозначно має бути пошук інших ділянок. Тому що тих клаптиків, невеличких клаптиків, хоч і дається як невеличкий хабар героям, звісно, їх не вистачить на всіх героїв, у нас, на жаль, мертвих героїв занадто багато в місті Києві. І однозначно треба шукати інші ділянки. І чому це не робиться зараз? Лише для того, щоб показати, що лише оцей Биківнянський ліс є єдиним виходом для того, щоб задовольнити вимогу закону, це є не правдою.</p>
<p>І, на жаль, мушу згадати, що Київ зараз в оточені от таких от конфліктів. Нищиться ліс на Голосієво, нищиться ліс біля Коцюбинського, нищаться ліси і зелені насадження в самому місті Києві. Вдумайтеся: з 1 гектару в місті Києві вирубається зараз більше деревини, ніж в середньому по іншим, по всім лісам в місті Києві, ніби тут лісозаготовки ідуть.</p>
<p>Я закликаю своїх колег по парламенту приділити один день уваги спасінню нашої…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЛУЦЕНКО І.В. … яка зараз, на жаль, нищиться просто стахановськими темпами. Ми маємо виділити свій час своєї роботи і припинити це раз і, я сподіваюся, назавжди.</p>
<p>Слава Україні.</p>
<p>&nbsp;</p>
<p>13:44:13</p>
<p>ГОЛОВУЮЧИЙ. Шановні колеги, час для виступів народних депутатів "з різних питань" завершено.</p>
<p>Шановні колеги, цей тиждень був не простий, складний для всіх нас, але, я впевнений, що парламент зумів продемонструвати, що ми здатні приймати виклики і давати на них відповіді. І вчорашній день – це була відповідь на ті виклики, які перед нами стояли, бажання країну пустити в хаос – парламент продемонстрував здатність давати ці відповіді. І я думаю, що наше велике завдання – і надалі мати високий рівень відповідальності і мати високий рівень готовності, спільно і згуртовано виходити на рішення, коли ці рішення є рішення, які стосуються національних і державних інтересів.</p>
<p>Я хочу оголосити про закриття ранкового засідання Верховної Ради України. Чергове пленарне засідання Верховної Ради України відбудеться у вівторок 19 квітня о 10-й годині. І я прошу всіх депутатів, щоб о 10-й годині ми змогли почати активну і дієву роботу у вівторок.</p>
<p>Ще раз усім дякую, до побачення.</p>
<p>&nbsp;</p>

