Стенограма пленарного засідання
05 липня 2016
&nbsp;
<p align=center>ЗАСІДАННЯ П'ЯТДЕСЯТ ВОСЬМЕ</p>
<p align=center>Сесійний зал Верховної Ради України</p>
<p align=center>05 липня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:01:54</p>
<p>ГОЛОВУЮЧИЙ. Доброго ранку, шановні колеги! Я прошу всіх заходити в зал, займати місця, приготуватись до роботи. Готові до реєстрації, колеги? Лещенко готується до реєстрації. Готовий? Дуже добре.</p>
<p>Шановні колеги депутати, прошу зареєструватись. Будь ласка.</p>
<p>&nbsp;</p>
<p>10:04:15</p>
<p>Зареєструвалося&nbsp;-335</p>
<p>В залі зареєстровано 335 депутатів, ранкове пленарне засідання Верховної Ради України&nbsp; оголошую відкритим.</p>
<p>&nbsp;Колеги, сьогодні день народження народного депутата України Руслана Євгеновича Демчака. Привітаємо нашого колегу депутата. Також мене просили зробити кілька повідомлень, колеги. Сьогодні важливий день, сьогодні річниця, коли українські силовики звільнили Слов'янськ від московського окупанта. Сьогодні річниця, коли розвідувальний підрозділ батальйон Національної гвардії Кульчинського зайшли в Слов'янськ і підняли блакитно-жовтий прапор. Шановні&nbsp; колеги, привітаємо наших воїнів визволителів, бо багато бійців батальйону сьогодні є в залі.&nbsp; Привітаємо. <i>&nbsp;(Оплески)</i></p>
<p>Це була велика перемога українського духу і&nbsp; української зброї.</p>
<p>Також я хочу привітати наші правоохоронні органи з проведенням успішної і блискавичної операції. Учора у другій половині дня розпочалася активна фаза засекреченої і ефективної спільної операції МВС, СБУ та Генпрокуратури по нейтралізації, так званої, бурштинової мафії у Волинській, Рівненській та Житомирських областях. Було одночасно проведено понад 100 обшуків у різних куточках України. Обшуки і затримання тривають. Вже по цій справі оголошено підозру і затримано полковника СБУ і заступника прокурора області. Я вважаю, що вчора ввечері і вночі відбувся бій у тилу воюючої держави, який має надихнути наших захисників на східному фронті. Коли на Донбасі триває війна із зовнішнім ворогом,&nbsp; у&nbsp; тилу має тривати війна з бандитизмом і мафією.</p>
<p>І також, шановні колеги, я хочу привітати від&nbsp; імені наших побратимів Кримських татар. Сьогодні мусульманський світ святкує Ураза-Байрам, що знаменує завершення священного місця Рамадан. Від імені Верховної Ради України дозвольте привітати громадян України,&nbsp; які сповідують іслам,&nbsp; з одним з найбільших мусульманських свят. Привітаємо наших побратимів. <i>(Оплески)</i>Дякую вам, колеги.</p>
<p>Згідно Регламенту, відповідно до статті 25 у вівторок зранку ми маємо 30 хвилин для виступів уповноважених представників&nbsp; депутатських фракцій та груп з внесенням пропозицій, оголошенням заяв і повідомлень. Я прошу представників фракцій та груп записатися на виступ.&nbsp; Шановні колеги, прошу провести запис на виступ, будь ласка.</p>
<p>Від&nbsp; Радикальної партії&nbsp; Скуратовський передає лідеру Радикальної партії Олега Ляшка – Олегу Ляшку.&nbsp; Будь ласка.</p>
<p>&nbsp;</p>
<p>10:07:59</p>
<p>ЛЯШКО О.В.</p>
<p>Шановні громадяни&nbsp; України! Шановні колеги народні депутати! Впродовж двох&nbsp; тижнів парламент не працював, і в цей час уряд і незаконно сформована Президентом України Національна комісія з питань регулювання ринку комунальних послуг прийняли рішення, яким з 1 липня підняли&nbsp; "драконівські" тарифи для громадян.&nbsp; Сьогодні за однокімнатну квартиру українець має заплатити&nbsp; за комуналку майже 2 тисячі гривень, за двокімнатну квартиру – до 3 тисяч гривень, за будинок у селі до 100 квадратних метрів – 3,5&nbsp; тисячі гривень.&nbsp;&nbsp;</p>
<p>Прем'єр Гройсман і Президент Порошенко розказують нам: нехай багаті платять за газ. Покажіть мені багатих, крім тих, які сидять в уряді, в Адміністрації Президента і частина в парламенті. Переважна більшість, мільйони українців політикою цією влади доведені до зубожіння. Коли влада вважає, що багатий – це той, хто отримує 3,5&nbsp; тисячі гривень доходу&nbsp; в місяць і тому має за комуналку заплатити 3 тисячі&nbsp; гривень, то це не багатий, бо в Німеччині, в Швейцарії, у будь-якій іншій країні їхні бомжі багаті від наших багатших. В усьому світі люди трудяться і мають достойну зарплату, яка дає можливість і комуналку платити, і за ліки платити, і дітей на ноги ставити. У нас українці, як воли, як раби, пахають 24 години на добу і не можуть собі заробити елементарно на прожиття. Це де справедливість? Тому, коли нам розказують про те, що в бюджеті 70 мільярдів гривень на субсидії. На чорта нам ваші субсидії, дайте людям достойні зарплати і достойні пенсії, щоб вони мали можливість оплачувати не лише комунальні послуги, а щоб могли утримувати сім'ю, могли їздити на відпочинок, могли ліки купувати, могли отримувати належну медичну допомогу. Але влада цього не дає, тому що це грабіжницька влада, яка через підвищення тарифів, через всі так звані субсидії, вони утримують олігархів, вони дають можливість їм заробляти. А українці, які ходять на золоті, на нафті, на газу, повинні платити космічні ціни за ці надра, які належать українському народу. В усьому світі громадянам доплачує держава від того, що отримує від продажу надр, у нас держава грабує громадян, нав'язуючи газ по ціні імпортної, так званої, альтернативи.</p>
<p>Тому фракція Радикальної партії після розгляду питання по Оніщенку, про притягнення його до кримінальної відповідальності, ми продовжимо блокувати парламентську трибуну, вимагаючи зниження тарифів, розслідування корупції Президента офшорів і його оточення. Ми не підемо звідси поки не припинимо, досягнемо результату. Я звертаюсь до демократичної опозиції, давайте разом об'єднуємо зусилля для того, щоб досягнути результату, захистити людей.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується від фракції "Самопоміч" лідер фракції Олег Березюк.</p>
<p>&nbsp;</p>
<p>10:11:21</p>
<p>БЕРЕЗЮК О.Р.</p>
<p>Доброго дня, вельмишановні пані та панове, вельмишановна головуюча! Українська держава як інституція починає вчитися однією з базових функцій держави – <a name=Temp></a>&nbsp;примусу виконувати закони. А якщо вони не виконуються, їх карати за це. Правда, до другої функції, щоб розвивати суспільство, нам ще треба багато вчитися.</p>
<p>Ми з вами як парламент створили державну інституцію примусу – НАБУ. Сьогодні воно починає працювати. Сьогодні воно, по великому рахунку, дивує український народ своєю прозорістю і своєю функціональністю. Сьогодні парламент має показати свою готовність мати такі інституції, які він творить. НАБУ принесло постанови. І якщо ми створили цю інституцію і дали йому вотум довіри, ми сьогодні маємо підтримати НАБУ в очах українського народу, бо це інституція, яка буде боротися, і бореться, з високопосадовою корупцією.</p>
<p>Випадок з народним депутатом Онищенком, випадок з військовими прокурорами – це є знаки для суспільства, що інституційна держава починає функціонувати. Тут важлива системність і відсутність шоу. Якщо за цими постановами і якісним, чесним розслідуванням будуть покарання, тоді українці скажуть: "Так, ми можемо довіряти цій державі".</p>
<p>Фракція об'єднання "Самопоміч" сьогодні підтримає НАБУ – і скаже, що ми дозволяємо сьогодні, щоб ці люди, які мають підозри, мали можливість розслідувати свою справу або захиститися від того, що вони наробили.</p>
<p>Наступне, шановні пані і панове. Ця держава повинна стояти на захисті суверенності і неподільності цієї держави. Прошу зауважити, що попередній парламент прийняв Закон про амністію, амністію тих, хто вбивав українських хлопців і дівчат і почав цю війну. Він не підписаний, але готується до підпису.</p>
<p>Друге питання: прийняв Закон про особливий статус місцевого самоврядування на Донбасі. Це також знак, який не функціонує, але готовий до функціонування. Тим ворогам української суверенності потрібен ще один закон: закон про вибори на окупованих територіях. Звучить навіть не зрозуміло. Цей закон, це буде закриття антиукраїнського гештальту, який зруйнує українську суверенність. Цей закон починає продукуватися в нетрях парламенту. І незрозуміло хто давав, хто давав можливість Комітету з правової політики працювати без дозволу парламенту над тим законом. Це є підступність української візантійської держави, яку ми з вами не будуємо.</p>
<p>І останнє. Останнє. З тими тарифами, які підняті. Справді, субсидії&nbsp; отримають ті, хто бідний. Але збідніють ті, хто працює, і тоді зупиниться споживання…</p>
<p>&nbsp;</p>
<p>10:14:59</p>
<p>ГОЛОВУЮЧИЙ. Дайте завершити, будь ласка, 30 секунд.</p>
<p>&nbsp;</p>
<p>БЕРЕЗЮК О.Р.&nbsp; І ми зупинимо розвиток економіки країни.</p>
<p>Наша пропозиція.&nbsp; Ця держава має всі підстави для того, щоб знизити тарифи, мінімум, на 40 відсотків. Але крім цього підняти мінімальну заробітну плату на 10-15 відсотків для того, щоб в наступний рік пережити ще… пережити не з падінням економіки, а з повільним, але сталим розвитком. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; від "Опозиційного блоку"&nbsp; керівник фракції пан Бойко запрошується до мікрофону.</p>
<p>&nbsp;</p>
<p>10:15:14</p>
<p>БОЙКО Ю.А.</p>
<p>Шановна пані головуюча! Шановні народні депутати! Нинішній склад парламенту може увійти в історію як найменш ефективний. Кожен депутат в цьому залі повинен спитати себе, чому довіра до Верховної Ради впала до критичної позначки. Причина очевидна. Правляча коаліція&nbsp; жодного дня не&nbsp; працювала для людей. Навпаки, Верховна Рада&nbsp; кожним своїм рішенням тільки погіршувала життя населення, скорочуючи пенсії, підвищуючи тарифи та вбиваючи реальний сектор економіки, малий та середній бізнес.</p>
<p>В умовах, коли на сході країни йде військовий конфлікт, на&nbsp; Півночі піратським способом видобувають бурштин, на Заході вирубають і вивозять ліс, а 5 мільйонів наших громадян поїхали за кордон шукати роботу, парламент не має морального права бути бездіяльним.&nbsp; Тому є два варіанти.</p>
<p>Перший. Прийняти історичне рішення – само розпуститися і йти на нові вибори.</p>
<p>Друге.&nbsp; Почати ефективно працювати і хоча б за два останні тижні прийняти закони, необхідні для стабілізації ситуації і покращення життя громадян. Перш за все в умовах зростання тарифів і підвищення цін ми повинні прийняти закони щодо фінансової підтримки населення. Наша фракція наполягає на розгляді Закону 3793, щоб додаткові кошти від інфляції в бюджети направити на соціальні виплати.</p>
<p>З 1 липня в 2 рази зросли ціни на тепло і гарячу воду. Мабуть, в уряді розраховують, що на тлі липневої спеки люди не помінять новину про підвищення цін на тепло. Це чергова помилка, яка приведе до масових неплатежів, третина населення не може сплачувати комунальні рахунки. Широко розрекламована система субсидій для покриття грабіжницьких тарифів в країні не працює. Тому ми вимагаємо від уряду скасувати рішення про підвищення тарифів і привести ціни на комунальні послуги у відповідність до реальних доходів громадян України.</p>
<p>Окремо ми наполягаємо, щоб парламент нарешті зайняв чітко позицію щодо виконання мінських угод і миротворчої місії на Донбасі. Враховуючи те, що зараз на сході загострення, країна потребує рішучих дій і також збоку Верховної Ради щодо припинення конфлікту та повернення територій і наших громадян. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, до трибуни запрошується голова групи "Відродження" пан Бондар.</p>
<p>&nbsp;</p>
<p>10:18:16</p>
<p>БОНДАР В.В.</p>
<p>Шановні колеги, шановна президія. Безумовно, перше питання, яке зараз турбує нас, це питання того, що відбувається сьогодні в країні з тарифами. Всі в залі, хто сьогодні присутні, знають на скільки важлива ця тематика сьогодні для людей. Двічі тільки за останні кілька місяців піднімалися тарифи на газ. За останній місяць прийнято рішення ще два рази підвищити тарифи на електроенергію до кінця року. Ми розуміємо, що ці тарифи вже не те що непосильні для народу України, це тарифи, які сьогодні гублять будь-які можливості родинам виживати в цій країні. Це по суті тарифний геноцид відбувається.</p>
<p>Ми вимагаємо поставити на голосування нашу постанову, яку ми зареєстрували в березні місяці, про введення мораторію на підняття тарифів, про проведення аудиту енергоефективності в Україні. Вдумайтеся в цифри: вже сьогодні борг населення за комунальні тарифи 13 мільярдів гривень. По розрахункам експертів після підняття тарифів борг населення України буде двадцять два з половиною мільярди гривень. Вже сьогодні держава доплачує субсидії майже 50 мільярдів гривень на покриття тарифів комунальних послуг для населення. 70 відсотків родин отримує субсидії і буде отримувати. Хіба це економіка, хіба це правильна модель? Можливо переорієнтувати ці кошти і направити на енергозбереження. І це буде більш правильна позиція держави і більш ефективна економічна політика. А ми говоримо про те, що треба ввести мораторій, і просимо поставити його на голосування, і зупинити цей "тарифний геноцид" по відношенню до народу України.</p>
<p>Друга позиція. Ми знаємо, що уряд останню редакцію меморандуму з МВФ затвердив на минулому тижні. Вона начебто не підписана, лежить на підписі. Ми вимагаємо, Андрій Володимирович, звернутися до уряду, щоби нам направили проект документа, який буде підписаний з МВФом. Я вважаю, що парламент має знати і показати народу України, які умови Україна бере на себе заради отримання чергового траншу кредиту. Це не іграшки. Це питання підняття пенсійного віку, яке там начебто закладене, це скорочення школ, садиків, лікарень. Це скорочення соціальних видатків і так далі. Ми вимагаємо, щоб такі речі не відбувалися кулуарно, в закритому режимі, щоб вони пройшли через парламент, щоб народ України знав, на що уряд іде заради кредитів.</p>
<p>І третя тематика. Ми просимо звернутися до уряду і поставити питання щодо прийняття в остаточній редакції постанови про соціально-економічні, про виділення коштів на соціально-економічний розвиток в регіонах. 2 мільярди гривень були проголосовані парламентом направити на ремонти школ, лікарень, каналізацій, водопроводів і так далі. До цього дня уряд не випустив постанову, і ці кошти не надійшли в регіони.</p>
<p>Немає часу буде проводити тендери, немає часу робити ремонти, якщо ще через два місяці її підпишуть. Вимагаємо звернутися до уряду і поставити це питання, щоб постанова уряду…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд – завершити.</p>
<p>&nbsp;</p>
<p>БОНДАР В.В. Вимагаємо, щоб цю постанову було підписано найближчій тиждень, щоб 2 мільярди гривень пішли в райони і області&nbsp; України, щоби реально була можливість дуже швидко провести ці ремонти і поліпшити стан школ, лікарень і інших соціальних об'єктів. Дякуємо.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, до слова запрошується лідер "Блоку Петра Порошенка" фракції Ігор Гринів.</p>
<p>&nbsp;</p>
<p>10:21:58</p>
<p>ГРИНІВ І.О.</p>
<p>Шановні колеги, ми маємо сьогодні унікальну ситуацію, три наступних роки в Україні не буде жодних виборів. Кожна політична сила та кожен депутат мажоритарник без популізму і зайвого галасу може реальними справами та рішеннями втілити свої перед виборчі обіцянки в життя. Кожен з нас повинен щосекунди усвідомлювати персональну відповідальність за те, яким буде завтрашній день як для держави, так і для кожного громадянина. Я розумію, бути в опозиції до влади – справа нескладна в усі часи. Бути у владі під час війни та економічної кризи – значно важче, усвідомлювати без перебільшення життєву важливість кожного рішення. Відтак критичною є…. критично важливою є консолідація всіх демократичних проукраїнських сил Верховної Ради заради відновлення миру та збереження української держави.</p>
<p>Хочу звернутися до колег. Країна, яка живе в умовах постійної військової агресії, воююча країна не може дозволити собі мати слабкий і нерішучий парламент. І ми неодноразово показали, що український парламент здатний до конструктивної праці. На цій сесії, без урахування двох останніх тижнів, Верховна Рада вже ухвалила 434 закони та постанови – це більше, ніж один законодавчій акт на одного народного депутата. Ми прийняли стратегічні рішення для розвитку та формування країни. Зміни до Конституції в частині реформи судової влади разом з новим Законом про судоустрій стануть тим фільтром, який забезпечить роботу у судовій системі справді достойних суддів.</p>
<p>Ми здійснили необхідні кроки для того, щоб якісно змінити фундаментальну цю реформу і виконати&nbsp; вимогу <a name=_GoBack></a>українців щодо відновлення справедливості, доступне правосуддя та чесний суд. Але система опирається. Прецедент, створений вчора, коли Верховний Суд України скасував Постанову Верховної Ради про призначення виборів в Коцюбинському, є спробою реального опору судової системи в Верховній Раді. Ми вчора отримали фактично ще один законодавчий орган в державі.</p>
<p>Недалекий той час, коли Верховний Суд скасує Постанову про скасування повноважень Януковича або іншу. Я ще раз і ще раз хочу закликати, нам є за що себе хвалити. Ми створили законодавчу базу для Національного антикорупційного бюро, Національної агенції з запобігання корупції, створили Спеціалізовану антикорупційну прокуратуру, ми відкрили шлях для оновлення складу сьогоднішньої прокуратури і маємо вже перші результати. Ми провели цілий ряд законів, які дозволили, от 140 законів, норми виконали для того, щоб отримати безвізовий режим. Ми продемонстрували не просто рішучу…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:25:57</p>
<p>ГОЛОВУЮЧИЙ.&nbsp; Будь ласка, хвилину завершити.</p>
<p>&nbsp;</p>
<p>ГРИНІВ І.О.&nbsp; А конкретними рішеннями підтвердили наше не зворотне прагнення реалізувати європейський вибір українців.</p>
<p>Наголошую, у нас лишилося не так багато часу на цій сесії. Ми повинні зробити все для того, щоб прийняти закони, які дозволять Україні далі стабілізувати економічну ситуацію і розпочати економічні реформи. Я надіюсь, що на наступній сесії ми не будемо ставити, не поставимо на паузу проведення реформ. Українське суспільство розпочавши шлях реформування має право на достойне життя. Наша роль в цьому є особлива. Закликаю всіх до конструктивної праці як ці два тижні так і наступний час каденції.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До слова запрошується Мельничук Сергій Петрович від групи "Воля народу".</p>
<p>&nbsp;</p>
<p>10:26:16</p>
<p>МЕЛЬНИЧУК С.П.</p>
<p>Шановний український народе! Шановні депутати! Шановний головуючий!</p>
<p>Хочу підняти з цієї трибуни питання судочинства, правоохоронних органів і взагалі силових структур.</p>
<p>Я майже рік фактично в цьому процесі і що я бачу. Да, реформи почалися. З'явилися нові люди. Але є Конституція України, є Кримінально-процесуальний кодекс, є інші документи, згідно яких кожен громадянин України, починаючи від безхатника до Президента, мають відповідати. Але в другу чергу ми маємо пам'ятати, що у нас є презумпція невинності, і з цього треба починати.&nbsp;</p>
<p>Дякуючи Богу, дякуючи тим законодавчим актам, які ми вже прийняли, новостворені структури почали працювати. І я підтримую їхню роботу. Але ці структури мають бути незаангажованими, більш фаховими, щоб кожен їхній крок був підтверджений буквою закону, так як я говорив вже, і Конституцією України, і іншими законодавчими актами. Щоб кожен, якщо він злочинець, якщо вони навели факти, що людина дійсно скоїла злочин чи правопорушення, він має відповідати за свої дії. Якщо такого факту немає, людину садити за грати в любому випадку не можна. І тому навіть, дивлячись на те, що, я от хочу зараз нагадати радикалам, у мене з ними натягнуті відношення, але, коли Ігоря Мосійчука затримували я один із перших, хто підняв питання взяти його на поруки.</p>
<p>Тому я закликаю правоохоронні органи діяти згідно з Конституції, законодавчих актів, а нас парламентарів включитися в цей процес і приймати закони і поправки для того, щоб виписати правильно наше чинне законодавство. Дякую.</p>
<p>&nbsp;</p>
<p>ГОЛОВУЮЧИЙ. Хто ще з фракції не виступав? Шановні колеги! Юлія Володимирівна Тимошенко, будь ласка, від "Батьківщини".</p>
<p>&nbsp;</p>
<p>10:29:29</p>
<p>ТИМОШЕНКО Ю.В.</p>
<p>Шановні колеги, вчора на Погоджувальній раді всі фракції без виключення практично підняли питання того, що з соціальної точи зору українці сьогодні загнані в глухий кут. І ще раз на Погоджувальній раді обговорювалося питання, що тарифи, які встановленні з 1 липня, і які практично вдвічі збільшують платежі на опалення централізоване, на гарячу воду і плюс додають до того вдвічі збільшену ціну на газ для соціальних верств населення, вони для людей не посильні. Хочу повідомити вам, що вже&nbsp; по Україні почали конфісковувати житло людей за несплату комунальних платежів. Один з таких випадків відбувається в місті Липецьк,&nbsp; в Луцьку вибачте, в Луцьку, і в Луцьку реально, сьогодні конфіскували квартиру. Я хочу сказати вам, що нам потрібно зупинити це негайно. Як зупинити? Я думаю зупинити треба наступним чином. Зараз буде розглянуто два питання.</p>
<p>Перше питання, це про зняття депутатської недоторканності і притягнення до відповідальності.</p>
<p>І друге, це питання про звільнення суддів. Після того ми звертаємося до Голови Верховної Ради пана Андрія Парубія, щоб після&nbsp; цих двох питань була зроблена&nbsp; 30-хвилинна перерва, щоб ми всі голови фракцій зібралися для того, щоб прийняти рішення і негайно, зразу після звільнення суддів,&nbsp; розглянути питання створення&nbsp; Тимчасової слідчої комісії по перегляду тарифів,&nbsp; по з'ясуванню корупційних оборудок в НАК "Нафтогазі" і "Укргазвидобуванні". Зробити аналіз того,&nbsp; наскільки об'єктивно&nbsp; ці тарифи&nbsp; піднімаються, а очевидно, що це необ'єктивно. А також прийняти&nbsp; три законопроекти, які ставлять на місце всю тарифну політику&nbsp; і починають з того, що газ&nbsp; українського видобутку треба віддати людям і віддати по ціні&nbsp; з рентабельністю не більше 30 відсотків. Ми переконані в тому, що це сьогодні першочергове ключове питання.</p>
<p>Я розумію,&nbsp; що парламенту, чесно кажучи, байдуже до того, в якому стані сьогодні&nbsp; родинні бюджети. І я розумію, що владі просто наплювати, як сьогодні&nbsp; живуть люди. Але не наплювати, можливо, декільком депутатам&nbsp; в цій Раді, і ми будемо боротися за те, щоб над людьми не&nbsp; знущалися.</p>
<p>Сьогодні Партія&nbsp; "Батьківщина"&nbsp; переходить до достатньо чітких і достатньо таких наполегливих дій для того,&nbsp; щоби поставити питання про зниження тарифів і добитися…</p>
<p>&nbsp;</p>
<p>ГОЛОВУЮЧИЙ.&nbsp; Хто ще не виступав? Це останній, так?</p>
<p>Колеги,&nbsp; до слова запрошується&nbsp; голова фракції&nbsp; "Народного фронту"&nbsp;&nbsp; Максим Бурбак.&nbsp; Будь ласка.</p>
<p>&nbsp;</p>
<p>10:32:50</p>
<p>БУРБАК М.Ю.</p>
<p>Вітаю колег народних депутатів.&nbsp; Шановний головуючий! Український&nbsp; народе! Сьогодні на порядку денному два важливих питання, і вони покажуть, хто у сесійній залі готовий насправді&nbsp; боротися&nbsp; за нашу&nbsp; державу&nbsp;&nbsp;&nbsp;&nbsp;&nbsp;&nbsp;&nbsp; і за справедливість, а хто демагогією та популізмом прикриває своє антиукраїнське і корупційне нутро.</p>
<p>Перше, це&nbsp; подання Генпрокуратури про зняття недоторканності, притягнення до відповідальності і дозвіл на арешт депутата Онищенка. Друге, ухвалення Закону по спецконфіскації грошей Януковича. Ці голосування&nbsp; покажуть українському суспільству, хто є хто в цьому залі, і це той&nbsp;&nbsp; принциповий момент, коли з вовків і вовчиць злазять овечі шкури, і стає зрозумілим, де брехня,&nbsp; а де правда, де словесна полова, а де справжній вчинок. Ті, хто щоразу і на кожному кроці кляне олігархів, нині будуть їхніми затятими захисниками,&nbsp; будуть проти закону, яким можна вже спрямувати до бюджету&nbsp; десятки мільярдів грошей, вкрадених режимом &nbsp;Януковича.</p>
<p>Фракція "Народного фронту" буде голосувати за подання Генпрокуратури на екс-регіонала і газового олігарха Онищенка. Ми не судді, але маємо дати можливість слідчим довести справу до логічного результату. Остаточне рішення буде ухвалювати суд, це принципове для нашої фракції рішення. Наша колега Тетяна Чорновол першою майже рік тому оприлюднила факти про оборудки Онищенка, саме ці відомості лягли в основу справ НАБУ і антикорупційної прокуратури. Між іншим, нагадаю, що "Народний фронт" підтримав законопроект про скасування депутатської недоторканності в першому читанні, ми готові ухвалювати його і в цілому. Скасування недоторканності помітно почистить парламент від корупціонерів, вони втратять інтерес, бо депутатський мандат не гарантує їм імунітету.</p>
<p>Друге питання. Ми наполягаємо на негайному прийнятті Закону про спецконфіскацію. Закликаємо колег по коаліції, звертаємось до всіх депутатів патріотів з інших фракцій, нам вкрай важливо законодавчо оформити конфіскацію грошей, вкрадених Януковичем, і спрямувати їх на соціальні статті бюджету та на потреби армії. Щодня на фронті обстріл українських позицій, Путін формує на наших кордонах ударний кулак, у Криму постійно перекидається бронетехніка і нові винищувачі. Ми, безумовно, сподіваємось на підтримку партнерів, але дбати про оборону своєї держави і своїх домівок ми маємо передусім самі. Нам треба швидкими темпами модернізувати армію, розробляти новий вид озброєнь, вчасно заплатити зарплатню захисникам вітчизни. Знайдені і вже арештовані гроші Януковича повинні піти на ці потреби. Здавалося, це очевидна істина, чи то разом з "Опоблоком" іншої думки, припиніть шукати формальні зачіпки і дитячі відмовки, щоб захистити статки Януковича. Досить базікати про любов до людей і держави, доведіть це ділом.</p>
<p>Вчора на засіданні нашої фракції Прем'єр-міністр Гройсман запевнив нас, що уряд повністю підтримує цей законопроект і жодних застережень немає. Усі, хто хотів внести правки до цього законопроекту, мали таку можливість. Ухвалюємо Закон про спецконфіскацію і далі вносимо одразу зміни до Державного бюджету на 2016 рік. Пропонуємо сформувати на оборонний сектор 10 мільярдів гривень, з них 7 мільярдів на державне оборонне замовлення, 2 мільярди…</p>
<p>&nbsp;</p>
<p>ГОЛОВУЮЧИЙ. Будь ласка, хвилину завершити.</p>
<p>&nbsp;</p>
<p>БУРБАК М.Ю. Два мільярди – для Національної поліції, 600 мільйонів гривень – на потреби Держприкордонслужби, 300 мільйонів гривень –&nbsp; Державній службі з надзвичайних ситуацій на паливо, адже гасили полігон і треба зараз поповнити паливо, 10 мільярдів гривень – на дороги, 2 мільярди гривень – на соціально-економічний розвиток областей, і, найголовніше, 18 мільярдів гривень – на підвищення заробітних плати вчителям, лікарям та іншим бюджетникам.</p>
<p>Окрім потреб захисту держави, ці гроші підуть на підвищення соціальних стандартів. Це реальна допомога людям. Звертаюсь до популістів: закінчити з балачками. Це конкретне державницьке рішення. Ухвалюємо закон, спрямовуємо гроші банди Януковича в бюджет – можемо чесно розповідати людям, що бодай щось зробили для них. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, час, відведений для оголошень і заяв, завершений. І ми переходимо до розгляду порядку денного.</p>
<p>Першим питанням, як і передбачено законом, стоїть питання про надання згоди на притягнення до кримінальної відповідальності, затримання та арешт народного депутата України Онищенка.</p>
<p>Шановні народні депутати, відповідно до частини третьої статті 80 Конституції України, статті 27 Закону України "Про статус народного депутата України" Верховна Рада України надає згоду на притягнення до кримінальної відповідальності, затримання та арешт народного депутата.</p>
<p>До Верховної Ради України надійшло подання Генерального прокурора України Юрія Віталійовича Луценка про надання згоди на притягнення до&nbsp; кримінальної відповідальності, затримання та арешт народного депутата України Онищенка Олександра Романовича.</p>
<p>Національним антикорупційним бюро України здійснюється досудове розслідування, а Спеціалізованою антикорупційною прокуратурою Генеральної прокуратури України – процесуальне керівництво у кримінальному провадження від 04.12.2015 року за ознаками кримінальних правопорушень.</p>
<p>Досудовим розслідуванням, як вбачається з подання Генпрокурора України, встановлено, що в період із січня 2013 року по січень 2016 року Онищенко Олександр Романович вчинив низку кримінальних правопорушень проти громадської безпеки, власності та у сфері службової діяльності. Відповідно до вимог Закону України "Про Регламент Верховної Ради України"&nbsp; Комітет з питань Регламенту та організації роботи Верховної Ради України на своєму засіданні 29 червня за участю Генпрокурора України&nbsp; розглянув Подання про надання згоди на притягнення до кримінальної відповідальності, затримання та арешт народного депутата&nbsp; України Онищенка Олександра Романовича.</p>
<p>Висновок комітету та зазначене Подання Генерального прокурора України було&nbsp; вам надіслано на електронну пошту, а також роздано на столах реєстрації у паперових копіях.</p>
<p>Згідно Регламенту надається півгодини для виступів Генпрокурору, голові Регламентного комітету та народному&nbsp; депутату Онищенку.</p>
<p>В залі присутній Генеральний прокурор. Привітаємо Юрія Луценка. А також пана Холодницького і пана Ситника. Вітаємо, колеги. <i>(Оплески)</i></p>
<p>В залі присутній Пинзеник.</p>
<p>Чи присутній в залі Онищенко&nbsp; Олександр Романович? Чи присутній Онищенко? Не присутній.</p>
<p>Отже ми маємо півгодини на виступи. Тоді ці півгодини, в які ми маємо розглянути, ми розділимо дві частини, дві половини:&nbsp; 15 хвилин для виступу і відповідей – Генпрокурор і 15 хвилин для виступу і відповіді – представник Регламентного комітету.</p>
<p>І тому, шановні колеги, слово&nbsp; надається Генеральному прокурору України&nbsp; Юрію Віталійовичу Луценку для відповідей на запитання представників депутатських фракцій та груп, народних депутатів&nbsp;&nbsp; України.</p>
<p>&nbsp;Юрій Віталійович, виступ, на ваш розсуд, скільки? А інший час – на питання і відповіді від депутатів. Будь ласка.</p>
<p>&nbsp;</p>
<p>10:40:59</p>
<p>ЛУЦЕНКО Ю.В.</p>
<p>Шановний Андрій Володимировичу! Шановні народні депутати України! Національним антикорупційним бюро України здійснюється досудове розслідування, а Спеціалізованою антикорупційною прокуратурою, Генпрокуратурою України ведеться процесуальне керівництво у кримінальному провадженні від 04.12.15 за ознаками кримінальних правопорушень, передбачених частиною четвертою статті 28, частиною п'ятою статті 191, частиною першою статті 255, частиною четвертою статті 28, частиною другою статті 205 Кримінального кодексу України.</p>
<p>Досудовим розслідуванням встановлено, що в період із січня 2013 року по січень 2016 року Онищенко Олександр Романович вчинив низку кримінальних правопорушень проти громадської безпеки власності та у сфері службової діяльності. 27 листопада 2014 року Онищенко Олександр Романович набув повноважень народного депутата України восьмого скликання, будучи обраним за виборчим округом номер 93 (Київська область) та є народним депутатом України по теперішній час.</p>
<p>Відповідно до вимог статей 7-8 Закону України "Про статус народного депутата України" Онищенко Олександр Романович як народний депутат України відповідальний за свою депутатську діяльність перед Українським народом, як уповноважений ним представник у Верховній Раді у своїй діяльності повинен дотримуватися загальновизнаних норм моралі, завжди зберігати власну гідність, поважати честь і гідність службових та посадових осіб і громадян, а також утримуватись від дій, заяв та вчинків, що компрометують його самого, виборців, Верховну Раду і державу.</p>
<p>Відповідно до пункту 1 примітки статті 364 Кримінально кодексу України, Онищенко Олександр Романович є службовою особою. Слідство вважає, що Онищенко Олександр Романович, 31.03.69 року народження, будучи народним депутатом сьомого та восьмого скликань, обіймаючи протягом цих скликань посаду заступника голови Комітету Верховної Ради з питань паливно-енергетичного комплексу, володіючи досвідом керівника у сфері управління спільною діяльністю та ведення балансу спільної діяльності від імені учасників за договором про спільну діяльність, маючи повний контроль над діяльністю підприємств ТОВ "Надра Геоцентр", ТОВ "Фірма "ХАС", ТОВ "Карпатнадраінвест", які є операторами за договорами про спільну діяльність ПАТ "Укргазвидобування", досконало вивчивши та проаналізувавши попит на ціни на ринку природного газу в Україні прийняв рішення про особисте збагачення шляхом заволодіння грошовими коштами державного ПАТ "Укргазвидобування", отриманими від реалізації природного газу, видобутого за договорами про спільну діяльність шляхом зловживання службовим становищем, при цьому усвідомлюючи шкоду, яка буде завдана державним інтересам. Слідство обґрунтовано вважає, що Онищенко, усвідомлюючи, що самостійно реалізувати свій злочинний умисел, направлений на незаконне заволодіння грошовими коштами від реалізації природного газу, видобутого за договорами про спільну діяльність ПАТ "Укргазвидобування", не в змозі, у січні 13 року за активною участю Постного та Кадирової, своєї матері, створив злочинну організацію з метою вчинення особливого тяжкого злочину заволодіння чужим майном в особливо великому розмірі, до складу якої у різний період увійшли: Сергієнко, Свідченко, Кравченко, Кабаєв, Бистрицький, Смаглюк, Фесун, Гречанюк, Іванов, Рябошапка, Железняк, Гарчева, Канцелярук, Жицький, Пігуляк, Копчук, Купріяненко, Якимащенко, а також інші, поки не встановлені досудовим слідством особи. У тому числі із числа службових осіб ПАТ "Укргазвидобування".</p>
<p>Метою діяльності злочинної організації було незаконне заволодіння грошовими коштами, отриманими від реалізації природного газу, видобутого операторами спільної діяльності ТОВ "Надра Геоцентр", ТОВ "Фірма "ХАС" та ТОВ "Карпатнадраінвест" за договорами про спільну діяльність з ПАТ "Укргазвидобування". Слідство здобуло докази, що вищевказані особи попередньо умисно і добровільно, усвідомлюючи наслідки своїх дій, зорганізувалися у внутрішньо і зовнішньо стійке ієрархічне злочинне об'єднання, метою діяльності якого було вчинення особливо тяжких злочинів та інших видів злочинів, скоєння яких було необхідно умовою для реалізації злочинного умислу, в першу чергу, направленого на вчинення особливо тяжких злочинів, склавши при цьому єдиний план злочинних дій, відомий всім учасникам, з розподілом функцій кожного учасника групи, спрямованих на реалізацію цього плану, підкоряючись під час злочинної діяльності Постному та Кадировій, матері народного депутата Онищенка, як безпосереднім керівникам, які здійснювали координацію дій учасників під час вчинення злочинів. А Постний та Кадирова у свою чергу свідомо виконували всі вказівки Онищенка Олександра Романовича як керівника злочинної організації.</p>
<p>Створена Онищенком Олександром Романовичем злочинна організація складалася із двох структурних частин, організованих груп. До першої групи входили Рябошапка, Железняк, Гарчева, Купріяненко, а також не встановлені слідством особи. До другої увійшли Сергієнко, Свідченко, Кравченко, Кабаєв, Бистрицький, Смаглюк, Фесун, Гречанюк, Іванов, Канцелярук, Жицький, Пігуляк, Копчук, Якимащенко, а також інші, поки не встановлені слідством особи.</p>
<p>Слідство здобуло докази того, що членами організованої злочинної організації від імені ТОВ "Надра Геоцентр" як оператора за договором про спільну діяльність реалізовано через контрольовані ними псевдобіржеві операції природного газу на суму 426 мільйонів 112 тисяч метрів кубічних на загальну суму один мільярд 917 мільйонів 398 тисяч 166 гривень. Проте, враховуючи ринкову вартість природного газу, яка склалася на момент продажу природного газу, відповідно до висновку уже проведеної комісійно-судової товарознавчої експертизи від 27.05.2016 року, загальна вартість проданого природного газу, видобутого в рамках вказаного спільного договору умисно занижена на суму один мільярд 166 мільйонів 301 тисяча 847 гривень.</p>
<p>За тією ж схемою членами організованої злочинної організації від імені ТОВ "Фірма "ХАС" як оператора за договором про спільну діяльність через так само контрольовані ними псевдобіржеві операції, за висновком комісійної судової товарознавчої експертизи від 27.05.2016 року, загальна вартість проданого газу&nbsp; також була занижена на суму 364 мільйони 611 тисяч 793 гривні.</p>
<p>Така сама схема застосовувалася&nbsp; і через підконтрольну народному депутату Онищенку ТОВ "Карпатнадраінвест". І за висновками&nbsp; експертизи ціна видобутого газу умисно занижена на суму 82 мільйони 310 тисяч 610 гривень.</p>
<p>В цілому загальна вартість проданого природного газу спеціально підібраним переможцем псевдобіржевих торгів умисно занижена операторами спільної діяльності підконтрольними злочинній організації на суму один мільярд 613 мільйонів 224 тисячі 251 гривня.</p>
<p>Шановні народні депутати, я вам не заважаю? Оголошенням про вкрадених мільярд 600 я нікого не відволікаю? <i>(Шум у залі)</i> Так, добре.</p>
<p>Слідство обґрунтовано вважає, що членами&nbsp; злочинної організації, сума коштів в період з січня 2013 по січень 2016 року через ряд підконтрольних фіктивних об'єктів господарювання була конвертована в готівку, чим було завершено умисел членів злочинної організації на привласнення коштів ПАТ "Укргазвидобування".</p>
<p>Загалом за даними слідства Національного антикорупційного бюро України в наслідок протиправних дій народного депутата Онищенка Олександра Романовича та підконтрольні останньому злочинні організації через легалізацію заздалегідь розробленого злочинного плану вказаними особами було привласненні грошові кошти ПАТ "Укргазвидобування" у сумі 1 мільярд 613 мільйонів 224 тисячі 251 гривня, чим завдано шкоди державним інтересам на вказану суму.</p>
<p>В поданні спеціалізованого антикорупційного прокурора за підписом пана Холодницького від 15.06.16 року зроблено висновок, що своїми умисними діями, що виразилися у створенні злочинної організації з метою вчинення особливо тяжких злочинів, а також в керівництві злочинної організації та участі у злочинах вчинених такою організацією Онищенко Олександр Романович скоїв злочин передбачений частиною першою статті 255 Кримінального кодексу України. Своїми умисними діями, що виразилися в створені та придбанні суб'єктів підприємницької діяльності юридичних осіб, з метою прикриття незаконної діяльності, що спричинило велику матеріальну шкоду державі, в складі злочинної організації Онищенко Олександр Романович вчинив злочин передбачений частиною четвертої статті 28, частиною другої статті 205 Кримінального кодексу України.</p>
<p>Також своїми умисними діями, що виразилося у привласненні чужого майна в особливо великому розмірі шляхом зловживання службовою особою своїми службовим становищем в складі злочинної організації Онищенко Олександр Романович вчинив злочин передплачений частиною четвертою статті 28, частини п'ятої статті 191 Кримінального кодексу України.</p>
<p>Вина народного депутата Онищенка Олександра Романовича у створені та керівництві злочинної організації, а відповідно також у вчинених вказаною злочинною організацією злочинах підтверджується наступними доказами.</p>
<p>&nbsp;Перше. Фактом участі Онищенка протягом періоду діяльності злочинної організації у складі засновників ТОВ "Надра Геоцентр", ТОВ "Фірма "ХАС", ТОВ "Карпатнадраінвест", де останній був основним бенефіціаром, що підтверджується матеріалами реєстраційних справ зазначених товариств.&nbsp;&nbsp;</p>
<p>Друге. Договором куплі-продажу відступлення частки в статутному капіталі ТОВ "Санрайс" 2.15 від 04.09.2015 року, одна зі сторін якого покупець, а саме компанія "Остексперт лімітед" (Республіка Кіпр), що у свою чергу є одним із засновників підконтрольних злочинній організації суб'єктів господарювання ТОВ "Надра Геоцентр", ТОВ "Фірма "ХАС", ТОВ "Карпатнадраінвест", представлена Кадировою, що є близькою особою народного депутата Онищенка Олександра Романовича - його матір'ю.</p>
<p>Третє. Угодою без дати, згідно якої Онищенко Олександр Романович надає позику Жванії Давиду Важаєвичу у розмірі 6,5 мільйонів доларів США, які повинні бути перераховані з рахунків компанії "Остексперт лімітед" (Республіка Кіпр), що підтверджує контроль народного депутата Онищенка над останньою.</p>
<p>Четверте. Довіреністю від 17.04.2013 року, відповідно до якої ЗАТ " Fastilo Trading Ltd" (республіка Кіпр) уповноважує Онищенка Олександра Романовича бути довіреною особою компанії, у свою чергу останнє в лютому 2016 року придбало частки Онищенка, Посного та інших засновників в статутному капталі ТОВ "Надра Геоцентр", ТОВ "Фірма "ХАС", ТОВ "Карпатнадраінвест".</p>
<p>П'яте. Документом, інструментом призначення номінального інвестора, складеного 21.07.2011 року в місті Лімасол (Республіка Кіпр), згідно якого Онищенко передає на зберігання номінальному інвестору громадянці Греції Короліду акції компанії&nbsp; " Fastilo Trading Ltd".</p>
<p>Шосте. Договором про управління майном від 17.11.2014 року, відповідно до якого Онищенко передав у довірче управління компанії "Остексперт&nbsp; лімітед" (Республіка Кіпр), представлені його близькою особою мамою Кадировою, належні йому частки у статутному капіталі ТОВ "Надра Геоцентр", ТОВ "Фірма "ХАС", ТОВ "Карпатнадраінвест" та інших юридичних осіб.</p>
<p>Сьоме.&nbsp; Договорами куплі-продажу часток у статутному капіталі ТОВ "Надра Геоцентр", ТОВ "Карпатнадраінвест" від 02.08.2016, відповідно до яких Онищенко передав належні йому частки в статутному капіталі зазначених товариств на користь компанії "Fastilo Trading", фактичним бенефіціаром якої він сам і є.</p>
<p>Восьме. Фактом розташування ТОВ "Надра Геоцентр", ТОВ "Фірма "ХАС", ТОВ "Карпатнадраінвест", ТОВ "Газтранспроект" та їх працівників у приміщенні за адресою місто Київ, вулиця Хрещатик, 27б, яке використовується Онищенком в якості депутатської приймальні та яке&nbsp; при вході до офісів зазначених товариств оснащені вивіскою, приймальня народного депутата України Онищенка Олександра Романовича.</p>
<p>Дев'яте. Протоколом обшуку за адресою, місто Київ, вулиця Хрещатик, 27б, під час якого встановлено, що в приміщенні під вивіскою "Приймальня народного депутата України Онищенка" фактично знаходиться не вказана приймальня, а офіси підконтрольних Онищенку суб'єктів господарювання: ТОВ Надра Геоцентр, ТОВ "Фірма "ХАС", ТОВ "Карпатнадраінвест", ТОВ "Газтранспроект".</p>
<p>Десяте. Фактом належності зазначено приміщення ТОВ "Майдан-Плаза" і ТОВ "Capital Development", співзасновником яких протягом періоду діяльності злочинної організації був Онищенко Олександр Романович, та директором&nbsp; якого є близька особа останнього – його мама Кадирова.</p>
<p>Одинадцяте. Інформацію ДФС України та провайдера телекомунікації, а також документами, вилучених у банківських установах, згідно яких підконтрольні Онищенку Олександру Романовичу суб'єкти господарювання ТОВ "Надра Геоцентр", ТОВ "Фірма "ХАС", ТОВ "Карпатнадроінвест", ТОВ "Газтранспроект", ТОВ "Ленстер Компані", ТОВ "Нафтогазтрейд" подавали електронну податкову звітність&nbsp; та здійснювали керування банківськими рахунками&nbsp; з єдиної ІР-адреси,&nbsp; закріпленої за приміщеннями за адресою, місто Київ, вулиця Хрещатик, 27б.</p>
<p>Дванадцяте. Фактом залучено Свідченка до керівництва ТОВ "Надра Геоцентр", яке використовувалося у діяльності злочинної організації безпосередньо Онищенком, що підтверджується показаннями останнього.&nbsp;</p>
<p>Тринадцяте.&nbsp; Показаннями свідків Ярем'янця,&nbsp; Назаренка, та інших, які пояснили, що всі питання стосовно придбання природного газу вирішували безпосередньо з Онищенком Олександром Романовичем.</p>
<p>Чотирнадцяте. Матеріалами негласних слідчих розшукових дій, в результаті яких встановлено, що члени злочинної організації Постний і Гречанюк всі питання стосовно реалізації природного &nbsp;газу, а саме вибору контрагентів, визначення ціни і укладання договорів, тощо, погоджували безпосередньо з Онищенком Олександром Романовичем.</p>
<p>П'ятнадцяте. Фактом безпосередньої підпорядкованості Онищенку одного із основних учасників злочинної організації Гречанюк, яка прямо називає останнього своїм керівником, що підтверджується матеріалами негласних слідчих розшукових дій.&nbsp;</p>
<p>В поданні, яке надіслав до Верховної Ради надані також і ще багато доказів, які наводять факти про створення народним депутатом Онищенком&nbsp; і керування ним спеціально створеною злочинною організацією, що розкрадала державне майно в особливо крупних розмірах.</p>
<p>На підставі цього я як Генеральний прокурор&nbsp; України 16.06 вніс&nbsp; до Верховної Ради&nbsp; України відповідне підготовлене…</p>
<p>&nbsp;</p>
<p>ГОЛОВУЮЧИЙ.&nbsp; Дайте можливість завершити.</p>
<p>&nbsp;</p>
<p>ЛУЦЕНКО Ю.В. Спеціалізованим антикорупційним прокурором подання і&nbsp; маю сказати. Сьогодні&nbsp; з цієї високої трибуни я прошу вас, шановні народні депутати, розглянути&nbsp; і підтримати голосуванням три окремих рішення.</p>
<p>Перше. Надання згоди на притягнення до кримінальної відповідальності&nbsp; народного депутата&nbsp; України Онищенка Олександра Романовича. Викладені у поданні відомості обґрунтовано свідчать про наявність достатніх доказів вчинення&nbsp; народним&nbsp; депутатом вказаних&nbsp; кримінальних правопорушень.</p>
<p>Друге. Щодо надання згоди на затримання народного депутата&nbsp; України. Затримання особи є тимчасовим&nbsp; запобіжним заходом, який застосовується з підстав та порядку&nbsp; визначеному КПК&nbsp; України (частина друга стаття 177), зокрема з метою&nbsp; забезпечення прибуття&nbsp; особи для розгляду клопотання&nbsp;&nbsp; про застосування запобіжного заходу щодо&nbsp; неї судом.</p>
<p>Третє. Щодо подання згоди на арешт народного депутата України. Ініціювання питання надання згоди&nbsp; на застосування до Онищенка Олександра&nbsp; Романовича виняткового запобіжного заходу, яким є взяття під варту,&nbsp; обумовлене&nbsp; тяжкістю злочинів,&nbsp; які розслідуються у вказаному&nbsp;&nbsp; кримінальному провадженні, характеристика особи та наявними ризиками. Зокрема, можливістю переховуватися&nbsp; від органів досудового розслідування та суді, можливістю знищити, сховати, або спотворити документи,&nbsp; які мають істотне&nbsp; значення для встановлення обставин злочину, можливістю незаконного впливу на свідків та підконтрольних йому членів&nbsp;&nbsp;&nbsp;&nbsp; організованого злочинного&nbsp; угрупування, можливістю перешкоджати кримінальному провадженню, використовуючи&nbsp; свої політичні зв'язки в&nbsp; органах державної влади&nbsp;</p>
<p>Водночас хочу нагадати: рішення&nbsp; Європейського суду&nbsp;&nbsp; з прав людини від 3 грудня 2009 року у справі "Карт проти Турції", в якому суд вказав, що механізм&nbsp; дії відповідальності парламентарів через&nbsp; рішення&nbsp; про зняття недоторканності або відмові у її знятті&nbsp; є одним із способів здійснення парламентської автономії. Такі рішення по суті&nbsp; є політичними і не&nbsp;&nbsp;&nbsp;&nbsp;&nbsp; відносяться&nbsp; до відання&nbsp; судів, тому до них не можуть пред'являтися такі ж вимоги, що зазначене мотивування як досудових рішень.</p>
<p>Одним словом, не Верховна Рада засуджує депутата Онищенка, Верховна Рада лише відкриває можливість українському судочинству прийняти щодо нього справедливе і законне рішення.</p>
<p>Шановні народні депутати, я завершую, це не перше і, обіцяю вам, не останнє подання на притягнення до відповідальності народного депутата України. Вірю, що в цьому залі є більшість чесних людей, які представляють український народ. Тому прошу послідовно проголосувати тричі "за" притягнення, затримання і арешт народного депутата України Онищенка. Єдине, ці голосування буде три, а ті, хто не голосують, власне, мають тільки дві причини: або солідарність з корупційними діяннями пана Онищенка, або пряме кормління з рук газової мафії. Я прошу більшість народних депутатів прийняти відповідальне рішення і дати можливість українському суду зробити свою роботу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Юрій Віталійович.</p>
<p>Шановні колеги, згідно Регламенту, я зараз мав би надати слово народному депутату України Онищенку Олександру Романовичу. Але у зв'язку з тим, що його немає в сесійному залі, згідно закону, якщо особа, стосовно якої внесено подання, відмовляється від дачі пояснень, Верховна Рада розглядає питання без її пояснень, це 4 стаття статті 221.</p>
<p>І тому ми переходимо до наступного виступу. І слово для оголошення висновку комітету надається першому заступнику голови Комітету Верховної Ради України з питань Регламенту та організації роботи Верховної Ради України Пинзенику Павлу Васильовичу, так само 15 хвилин, а скільки ви вже скористаєте часу - це вже по вашому розгляду, будь ласка.</p>
<p>&nbsp;</p>
<p>11:00:23</p>
<p>ПИНЗЕНИК П.В.</p>
<p>Шановний Голово, шановні народні депутати України, Комітет з питань Регламенту на своєму засіданні 29 червня поточного року за участю Генерального прокурора України Луценка Юрія Віталійовича, народного депутата України Онищенка Олександра Романовича, розглянув подання, підтримане, внесене Генеральним прокурором України до Верховної Ради 16 червня 2016 року про надання згоди на притягнення до кримінальної відповідальності, затримання та арешт народного депутата України Онищенка Олександра Романовича, а також пояснення та заяви народного депутата Онищенка.</p>
<p>Зазначене подання ініційоване заступником Генерального прокурора України, керівником Спеціальної антикорупційної прокуратури Холодницьким Назаром, який просить Верховну Раду України розглянути дане подання і дати згоду на притягнення до кримінальної відповідальності народного депутата Онищенка та дати згоду на затримання та арешт народного депутата Онищенка.</p>
<p>Комітет ухвалив висновок, в якому зауважив, що всупереч вимогам закону в одному поданні визначені три вимоги. Така ситуація повторюється при внесенні подань Генеральною прокуратурою України протягом поточного скликання, на що комітет неодноразово звертав увагу в своїх попередніх висновках і наголошував, що з кожного виду запобіжного заходу має бути внесене окреме подання. Крім того, відсутність окремих подань стало однією з підстав визнати незаконною та скасувати Постанову Верховної Ради України про надання згоди на притягнення&nbsp; до кримінальної відповідальності, затримання та арешт народного депутата України Мосійчука Постановою Вищого адміністративного суду України від 17 листопада 2015 року за позовом Мосійчука до Верховної Ради України про визнання дій неправомірними, визнання незаконною і скасування постанови Верховної Ради України.</p>
<p>У постанові Вищого адміністративного суду, зокрема, зазначено, початок цитати: "Щодо кожного виду запобіжного заходу стосовно народного депутата України, які можуть пропонуватися Генеральним прокурором України, повинно бути надано окреме подання. Цим вимогам Регламенту подання не відповідало, але питання про повернення подання Генеральному прокурору України вирішено не було". Кінець цитати.</p>
<p>У поданні також зазначено, що досудовим розслідуванням встановлено, що в період з січня 2013 року по січень 2016 року Онищенко Олександр Романович вчинив низку кримінальних правопорушень проти громадської безпеки, власності та у сфері службової діяльності. Щодо вмотивованості і достатності подання комітет зазначив, що в поданні вмотивовується вчинення народним депутатом Олександром Онищенком суспільно небезпечного діяння, визначеного Кримінальним кодексом України шляхом зазначення відомостей та висловлення окремих припущень щодо його певних дій. А саме сказано, що шляхом зловживання службовим становищем Онищенко створив злочинну організацію з метою вчинення особливо тяжкого злочину, заволодіння чужим майном в особливо великому розмірі, склав план злочинної діяльності, спрямованої на вчинення злочинів і заволодіння коштами, отриманими від реалізації природного газу, прийняв рішення щодо створення, придбання або<i> </i>іншим способом залучення до злочинної діяльності ряду суб'єктів господарювання юридичних осіб, необхідних для вчинення злочину як переможців на фіктивних аукціонах з продажу природного газу. Прийняв рішення про подальше розширення&nbsp; своєї злочинної діяльності за рахунок отримання&nbsp; контролю над&nbsp; окремими підприємствами.</p>
<p>Онищенком Олександром та іншими було привласнено грошові кошти ПАТ "Укргазвидобування" в розмірі 1 мільярд 613 мільйонів 224 тисячі 251 гривня 69 копійок, чим завдано шкоди&nbsp; державним інтересам на вказану суму. Це що стосується фабули у відношенні до народного депутата Онищенка.</p>
<p>Далі. При цьому комітет у своєму висновку&nbsp; також звернув увагу, що в поданні зазначається інформація, яка напряму не пов'язується з предметом подання по суті, а саме: здійснюється&nbsp; цитування норм щодо повноваження і статусу народних депутатів України, надається інформація про господарську&nbsp; діяльність певних юридичних осіб, про повноваження окремих&nbsp; посадових осіб, про неправдиві аукціонні свідоцтва, про укладення договорів купівлі-продажу&nbsp; природного газу, про призначення Онищенка Олександра Романовича у 2009 році на посаду директора господарюючого підприємства, щодо призначення інших посадових осіб, про частики в статутних фондах і зміні в структурі власності окремих господарюючих суб'єктів; інформація про події за період до січня 2013 року, які мали місце до початку вчинення народним депутатом України Онищенком, як вважає Генеральна прокуратура, особливо тяжких злочинів.</p>
<p>Крім цього у поданні також містяться оціночні судження та припущення щодо можливих мотивів вчинення злочину Онищенком Олександром Романовичем. Зокрема, зазначено таке: враховуючи вимоги щодо несумісності депутатського мандату з іншими видами діяльності, Онищенко Олександр як одноособовий учасник господарського товариства вимушений був припинити свої повноваження директора. Далі вказано, що&nbsp; у 22.04.2013 року за договором купівлі-продажу Онищенко продав частку в статутному капіталі господарського товариства&nbsp; в розмірі 10 відсотків&nbsp; компанії з такою-то назвою, що заснована та зареєстрована там-то, однак контроль за діяльністю&nbsp; підприємства&nbsp; залишив за собою.</p>
<p>Також вказано, що Онищенко мав намір створити або придбати підприємство, товарну біржу чи підшукати представників товарних бірж, які, діючи всупереч своєму службовому становищу шляхом проведення фіктивних аукціонів, повинні були забезпечити видимість прозорого механізму формування ціни на природній газ.</p>
<p>Також зазначено, що Онищенком як керівником злочинної організації прийнято рішення, яке доведено до відома учасників злочинної організації, про залучення до злочинної діяльності нових суб'єктів господарювання з метою прикриття незаконної діяльності, в першу чергу направленої на заволодіння коштами отриманими від реалізації природного газу, видобутого за договорами про спільну діяльність ПАТ "Укргазвидобування".</p>
<p>Щодо законності отриманих доказів стосовно вчинення народним депутатом України Онищенком в суспільно небезпечних діяннях визначеного Кримінальним кодексом України, комітет зауважив, що структура подання побудована таким чином, що зробити висновок щодо відповідності, скажемо так, об'єктивної сторони складу злочинів в доказовій базі напряму неможливо. Тому у висновку викладена інформація щодо доказової бази, яка зводиться до такого переліку.</p>
<p>Що стосується Онищенка, то докази є наступні. Угода, згідно якою Онищенко Олександр надає позику Жванію Давиду у розмірі 6,5 мільйонів доларів, які повинні бути перераховані з рахунків компанії "Остексперт лімітед" (Республіка Кіпр), що підтверджує контроль Онищенка за останньою.</p>
<p>Далі. Показання свідків Ярем'янця, Назаренка та інших, які пояснили, що всі питання стосовно придбання природного газу вирішували безпосередню з Онищенком. Прізвища інших свідків не зазначаються.</p>
<p>Далі. Матеріали негласних слідчих розшукових дій, в результаті яких встановлено, що члени злочинної організації всі питання стосовно реалізації природного газу, а саме вибору контрагентів, визначення ціни, укладення договорів тощо, погоджували безпосередньо з депутатом Онищенком.</p>
<p>І нарешті висновки судово-товарознавчих експертиз щодо ринкової вартості однієї тисячі кубічних метрів природного газу для промислових споживачів у певні періоди. У частині обґрунтованості подання щодо застосування запобіжних заходів до народного депутата Онищенка комітет звернув увагу на те, що подання не містить обґрунтувань щодо необхідності затримання народного депутата України Онищенка та стосовно застосування до нього запобіжного заходу у вигляді тримання під вартою, крім цитування положень окремих статей кримінально-процесуального законодавства. Зокрема зазначається, що, початок цитати: "Є підстави вважати, що Онищенко Олександр вчинив особливо тяжкі злочини. Частина четверта статті 28, частина п'ята статті 121, частина перша статті 255, частина друга 205-ї&nbsp; Кримінального кодексу, за які встановлено покарання у вигляді позбавлення волі на строк до 20 років. А тому, відповідно до вимог 183-ї КПК, щодо нього може бути застосовано запобіжний захід у вигляді тримання під вартою".</p>
<p>Тому комітет вважає, що подання недостатньо обґрунтоване щодо наведених доказів, а законність внесення подання в частині надання згоди на притягнення до кримінальної відповідальності полягає у його відповідності вимогам закону, зокрема статті 218-ій і Регламенту статті 482 Кримінально-процесуального кодексу України.</p>
<p>Комітет вважає також, що з мотивів забезпечення повного об'єктивного розслідування, а також забезпечення можливості реалізації всього обсягу прав та можливостей для захисту особи, в даному випадку йдеться про Онищенка Олександра, в порядку, визначеному Кримінальним процесуальним законодавством, подання в частині надання згоди на притягнення народного депутата України Онищенка до кримінальної відповідальності може бути розглянуте і підтримане Верховною Радою України.</p>
<p>Комітет також вважає, що у зв'язку з відсутністю окремих подань щодо надання згоди на затримання народного депутата Онищенка і надання згоди на арешт народного депутата Онищенка та відсутністю обґрунтування, внесеного в поданні щодо застосування до народного депутата таких запобіжних заходів, ці питання не готові до розгляду Верховною Радою України. Водночас ми звертаємо увагу на те, що, оскільки подання були передані до комітету для розгляду їх по суті, ми були зобов'язані, і наш обов'язок був постановити відповідний професійний висновок. А у випадку, коли це питання буде ставитися на голосування, ми вважаємо, що Верховна Рада України має визначитися окремо щодо трьох питань.</p>
<p>Перше, це надання згоди на притягнення до кримінальної відповідальності народного депутата України Онищенка. Друге, це надання згоди на затримання народного депутата Онищенка. І третє, надання згоди на арешт народного депутата України Онищенка Олександра Романовича.</p>
<p>Виступ закінчив, дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Павло Васильович.</p>
<p>Шановні колеги, згідно статті 30 Регламенту, обговорення даного питання відбувається за повною процедурою. Тому спочатку будуть виступи від фракцій і груп, від кожної фракції, групи, а потім виступи від народних депутатів – 15 хвилин. І тільки після того ми зможемо перейти до голосування по всім трьом постановам. Зараз в нас є розділ: виступи від фракцій і груп. І я прошу колег провести запис на виступи від фракцій і груп. Будь ласка, прошу провести&nbsp; запис.</p>
<p>"Народний фронт", Кодола Олександр Михайлович передає слово Тетяні&nbsp; Чорновіл.</p>
<p>&nbsp;</p>
<p>11:11:38</p>
<p>КОДОЛА О.М.</p>
<p>Олександр Кодола. Я хочу передати&nbsp; слово Тетяні Чорновол.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>11:11:53</p>
<p>ЧОРНОВОЛ Т.М. Можна вже? Да.</p>
<p>Доброго дня! Перше. Я хочу висловити величезну повагу і вдячність Національному антикорупційному бюро! <i>(Оплески)</i> Насправді, зараз ми зіткнулися з дуже серйозним прецедентом – початком, насправді,&nbsp; роботи по&nbsp; зламу корупційних схем в країні. Тому що схеми Онищенка, Кадирова були надзвичайно грубі, надзвичайно масштабні. Він корумпував величезну кількість посадовців&nbsp; і&nbsp; політиків, за те гроші, які були не перераховані в державний бюджет. І цей перший крок Національного антикорупційного бюро по зламу такої серйозної схеми свідчить про те, що нарешті тільки, насправді, зараз Україна стала на шлях боротьби із серйозною політичною корупцією. Онищенко спонсорував не просто депутатів, а я вам&nbsp; скажу зараз тут в залі цілі фракції. І тому дуже велика подяка, дуже велика повага до цього першого кроку антикорупційного бюро, Національного антикорупційного бюро.</p>
<p>Далі, я хочу трошки засвідчити про факти, тому що, наприклад, ця схема, яка вам була роздана, я розумію, що вона була підготовлена трошки раніше. Наразі Онищенко-Кадиров не заплатив в Держбюджет України 2 мільярда тільки ренти, 2 мільярда гривень тільки ренти. І це спочатку 15-го року, тобто навіть не після Майдану, з початку 15-го року.</p>
<p>Тому мова іде про дуже величезні суми. І зараз надзвичайно важливо, щоби депутати також показали, що не тільки Національне антикорупційне бюро бореться з корупцією в Україні, а також і депутатський корпус. І ми повинні проголосувати за всі три подання всі як один. Це буде засвідчення не якогось нашого відношення до окремого депутата, це буде наше свідчення до боротьби з корупцією в Україні, або ми підтримуємо боротьбу з корупцією, або ми не підтримуємо боротьбу з корупцією.</p>
<p>Дуже дякую вам за увагу. І ще раз велика повага до Національного антикорупційного бюро. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від фракції "Самопоміч" Сидорович Руслан Михайлович.</p>
<p>Передає слово Єгору Соболєву. Будь ласка.</p>
<p>&nbsp;</p>
<p>11:14:26</p>
<p>СОБОЛЄВ Є.В.</p>
<p>Фракція "Самопоміч" одноголосно буде голосувати за притягнення до кримінальної відповідальності, затримання та арешт народного депутата Онищенка.</p>
<p>Фракція "Самопоміч" впевнена, що цей важливий прецедент, початок розслідування топ-корупції, є тільки першою ниточкою, потягнувши за яку Антикорупційне бюро за нашою підтримкою, за підтримкою справжніх українських суддів, має розібратися, а хто дозволяв такі операції на рівні керівництва держави. Бо газова сфера завжди в керівництві керівництва держави. Хто дозволяв такі операції на рівні податкової служби? Бо податкова служба не могла не бачити подібних операцій. І, хто дозволяв такі операції на рівні керівництва правоохоронних органів? Бо вони теж були обізнані з подібними операціями.</p>
<p>Фракція "Самопоміч" бажає детективам, прокурорам Антикорупційного бюро, Антикорупційної прокуратури успіхів у подальшій роботі.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В</p>
<p>&nbsp;</p>
<p>11:15:45</p>
<p>ГОЛОВУЮЧИЙ. Будь ласка, до слова запрошується представник Радикальної партії, лідер Ляшко.</p>
<p>&nbsp;</p>
<p>11:16:00</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Впродовж багатьох років Олександр Онищенко сидів у цьому залі. Він використовував депутатський мандат для того, щоб вирішувати свої корупційні питання, для того, щоб вибудовувати корупційні схеми, для того, щоб зловживати депутатським мандатом, на зароблені корупційні гроші він купував президентів, він купував лояльність правоохоронних органів, він купував голоси виборців, шановних наших жителів у Київській області, які його обирали депутатом, а потім він до них не їздив.</p>
<p>Ми уважно послухали подання Генерального прокурора, який стверджує, що Онищенко займався своєю злочинною діяльністю, факти, які зафіксовані з 2013 до 2015 року. А в мене питання, а яка влада була в 2013, 2014, 2015 році? Хіба не нинішня влада була? Бо саме нинішня влада дозволила Онищенку займатися корупційними схемами.&nbsp;&nbsp;&nbsp;&nbsp;&nbsp;&nbsp;</p>
<p>Я вам скажу відверто, давайте згадаємо як протягували тут міністра екології, саме за протекції Онищенка, бо він пішов в Адміністрацію Президента і домовився.</p>
<p>Я вам скажу більше, щоразу, коли я приходив як лідер фракції до Президента, я зустрічав там Онищенка. У мене питання, що корупціонер Онищенко робив у президентському кабінеті? Хіба для когось таємниця, що газовий бізнес це спільний бізнес Президента Порошенка, його бізнес-партнера Кононенка, Онищенка, тому що Онищенко всі ці роки заносив гроші туди на Банкову. І завдання Антикорупційного бюро і антикорупційного прокурора від Онищенка, щоб ниточки потягнулися далі, тому що корупцією Онищенку дозволяла займатися влада, тому що він платив владі за "кришу", тому що він, наприклад, корумпував, намагався корумпувати за завданням Президента депутатів від Радикальної партії, підкуповуючи їх. Коли… Ще один факт.</p>
<p>У січні 2015 року я заблокував, пішов до Прем'єра Яценюка і заблокував призначення на керівника Держгеонадра помічника Онищенка. Знаєте хто, мені перший подзвонив, запросив на зустріч і попросив не блокувати призначення помічника Онищенка керівником Держгеонадра. Це був Президент України Петро Порошенко. П'ять разів він зі мною з цього приводу зустрічався, переконував, що Онищенко нормальний хлопець, і що ми там порішаємо всі питання. Це було, до речі, під час Дебальцевського котла. То я Петру Олексійовичу сказав, що в питаннях національної безпеки і оборони ми ваші союзників, у питаннях Онищенка і корупції ми не союзники ваші. Більше того, що я переконаний в тому, що Онищенку дали можливість утекти. А сьогодні розігрується спектакль про надання згоди про притягнення до відповідальності, коли він сидить у Москві чи в Монако і з дівчатами зависає.</p>
<p>Тому фракція Радикальної партії буде голосувати за подання Генерального прокурора.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується керівник групи "Воля народу" пан Москаленко.</p>
<p>&nbsp;</p>
<p>11:19:25</p>
<p>МОСКАЛЕНКО Я.М.</p>
<p>Шановний український народе! Шановні колеги! Я вийшов до цієї поважної трибуни не виправдовувати і не звинувачувати Онищенка, і тим більше, не агітувати вас. Кожен з вас проголосує по своїй совісті, по волі свого серця. І я сподіваюся, що до цього процесу долучиться ще й розум.</p>
<p>У депутатської групи "Воля народу" є сумніви до деяких питань до цього подання. Один з них – саме те, що мати Онищенка 41-го року могла керувати цим корупційним угрупуванням.</p>
<p>Друге. Це те, що створена група з метою розкрадання державних коштів. І період береться останні два роки – з 14-го по 16-й рік. Скажіть мені, як бізнесмен може створити групу і розкрадати два роки кошти без державних діячів? Але ми не бачимо сьогодні в арештах жодного державного діяча. І ця цифра, яку сьогодні якоби боргує, яка ще не підтверджена експертизою, компанія Онищенка, це цифра не одного контракту, а 24 місяця. Ціла вертикаль система чиновників, ставила свій підпис, засвідчуючи добичу газу, реалізацію газу, а потім засвідчуючи звіти, які здавав Онищенко.&nbsp; Два роки це не було кримінальним злочином, а сьогодні стало. Тому у нашої групи є сумніви в зв'язку з тим, що немає при цьому&nbsp; всьому державних діячів, і ми не будемо підтримувати подання про арешт Онищенка.</p>
<p>&nbsp;</p>
<p>ГОЛОВУЮЧИЙ. До слова запрошується від "Блоку Петра Порошенка" народний депутат Лаврик. Народний депутат Лещенко.</p>
<p>&nbsp;</p>
<p>11:21:20</p>
<p>ЛЕЩЕНКО С.А.</p>
<p>Доброго дня,&nbsp; колеги. Сталося те, про що ми попереджали ще два&nbsp; тижні тому: Онищенко втік з України. Це було досить прогнозовано, тому що всі розуміють, схема, яка була ним розроблена, яка була викрита Національним антикорупційним бюро, а потім підтримана спеціалізованою прокуратурою і Генеральним прокурором Луценком. Ця схема повністю описана в цих документах.&nbsp; 85 сторінок, повністю вся схема, про те, як державне майно фактично гроші українських громадян були викрадені, які не дійшли до платників податків як пенсій, як стипендій, як охорона здоров'я. Це все відбувалося на очах всієї країни і велика подяка нашому спеціалізованому антикорупційному органу за те, що він першим&nbsp; пішов проти недоторканих людей. Людей, які мають стійкі зв'язки з українською владною елітою. Тому що лише згадайте, як Онищенко став депутатом. Всі найбільші партії злили йому цей округ, і він зміг отримати свою недоторканість внаслідок змови на найвищому рівні.</p>
<p>Водночас так само слова подяки Генеральному прокурору за те, що він в супереч тиску пішов і відстояв це подання. Водночас є велике питання до регламентному комітету, який вдруге за останній рік демонструє досить дивний підхід до найбільш жирних корупціонерів української політики.&nbsp; Спочатку по Клюєву вони місяць мурижили це подання, зрештою намагалися його повернути назад до Генеральної прокуратури. І лише після скандалу вдалося його винести, але Клюєв в цей момент вже втік з України. Зараз вдруге ситуація вже з Онищенком, коли регламентний комітет наполягає на тому, щоб питання&nbsp; по його арешту не ставилося фактично на голосування, вони кажуть,&nbsp; що воно не готове до розгляду. Як взагалі можна так ставити питання і чи має право регламентний комітет&nbsp;&nbsp; перебирати на себе функцію&nbsp; суду і оцінювати&nbsp;&nbsp;&nbsp; докази.&nbsp; Це&nbsp; взагалі-то справа зовсім іншого органу – правоохоронної системи та судової системи.</p>
<p>Що стосується ситуації, яка склалася, то це наслідок знову того, що на виборах всі обіцяють скасувати&nbsp; депутатську недоторканність, а коли питання доходить до &nbsp;роботи в парламенті, всі про цю обіцянку забувають. Наш парламент вже майже два роки замилює тему скасування інституту депутатської недоторканності – саме того, заради чого сюди обираються бізнесмени. Саме те, що зробило Верховну Раду "найбільшим бізнес-клубом Європи, саме те, що зробило&nbsp; змагання за депутатський мандат&nbsp; не змаганням цінностей, ідеалів, або програм, а змаганням гаманців, коли&nbsp; скуповуються мажоритарні&nbsp; округи під чисту для&nbsp;&nbsp; того,&nbsp; щоб&nbsp; потім мати можливість сидіти тут і безкарно займатися пограбуванням державного бюджету.</p>
<p>Тому наш парламент має поставити крапку в цьому і Онищенко має стати першим прикладом того як новий, новостворений Антикорупційний орган&nbsp; переслідує&nbsp; високопосадового корупціонера. І ті, хто не будуть&nbsp; голосувати за його &nbsp;арешт, вони фактично&nbsp; солідаризуються&nbsp; з людиною, яка&nbsp; переховується від правосуддя. Це іспит для&nbsp; всієї Верховної Ради. Дуже дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:24:22</p>
<p>ГОЛОВУЮЧИЙ.&nbsp;&nbsp; Дякую.</p>
<p>Шановні колеги,&nbsp;&nbsp;&nbsp; ще не записалися "Відродження" і "Батьківщина". Є бажаючі виступати?&nbsp; Є, так.</p>
<p>Будь ласка, Сергій Соболєв.</p>
<p>&nbsp;</p>
<p>11:24:38</p>
<p>СОБОЛЄВ С.В.</p>
<p>Шановні колеги, шановні громадяни&nbsp; України, шановні представники правоохоронної системи! Ви знаєте, у мене перед очима&nbsp;&nbsp; два подання. Перше подання на Клюєва, яке промурижили&nbsp; тут в залі, точніше не в залі, а в комітеті 2 тижні і за цей час Клюєв виграє справу в Вищому адмінсуді по 200 мільйонах гривень, які виділялися&nbsp; його братом - брату. Після цього це подання повертається&nbsp; назад Генеральному прокурору і появляється в залі, в момент, коли Клюєва немає в країні.</p>
<p>Вам це нічого не нагадує? Сценарій якийсь дуже схожий. Для того, щоб зняти всі питання і заспокоїти всіх, наша фракція ухвалила рішення голосувати за подання Генеральної прокуратури, але у варіанті, як це запропонував комітет. Щоб знову не було того, коли, щоб знову не було того, коли одним голосуванням, коли одним голосуванням вносять три питання, це голосування відбувається, а потім через Вищий адмінсуд його знімають. Саме тому три кожних подання, ми будемо голосувати за кожне подання. Тому заспокойтеся, пан Лещенко, я до вас особисто звертаюсь, бо ви тут так піклувалися про фракцію "Батьківщина", що забули про те, що комітет регламентний складається в більшості з представників вашої фракції і фракції "Народного фронту", а голова цього комітету, точніше виконуючий обов'язки, представляє "Народний фронт", тому не переживайте так.</p>
<p>Але є друге питання, за яке всім треба переживати. Скажіть, будь ласка, це навмисно були подані всі три подання в одному, знаючи, що є рішення Конституційного Суду, що є рішення відповідне Вищого адмінсуду стосовно народного депутата Мосійчука? Навіщо це робилося? Для того, щоб дати знову можливість оскаржувати це рішення? Саме тому наша фракція вважає, що це лише є початок. Бо друге питання, яке виникне, а хто є ще&nbsp; співзасновниками всіх тих компаній, які проходять по цій справі? Ви не хочете назвати, пане Лещенко, всіх співзасновників цих компаній. І чому притягається один Онищенко? Називайте членів вашої фракції, які є співзасновниками цих компаній і далі ми подивимось як це піде, і як ці люди будуть притягатися до відповідальності.</p>
<p>Чому названий Жванія один, який дав покази проти Мартиненка? Чому не названі всі інші? Тому ця справа це є лакмусовий папірець. Чи цією справою дійдуть до вищих ешелонів влади і ця справа назве всіх прізвище компаній, які названі в цьому поданні і які не названі. Бо біля "Укргазвидобування" годувалися ще десятки компаній.</p>
<p>&nbsp;</p>
<p>ГОЛОВУЮЧИЙ. Будь ласка, завершуйте. Одну хвилину.</p>
<p>&nbsp;</p>
<p>СОБОЛЄВ С.В. …які ведуть точно таку діяльність, тільки ми не бачимо подання тут. Більше того, по цілому ряду осіб не треба навіть подань, бо ці особи не є народними депутатами України, їх достатньо просто вже викликати на допити, відкривати кримінальні провадження, вносити в єдиний реєстр – і розібратися з цією брудною годівницею.</p>
<p>Саме тому, завершуючи, я ще раз кажу: ми вдячні, що розділили всі три питання, щоб потім в судах це не було скасовано. І рішення нашої фракції – голосувати за всі три подання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, назване прізвище. Репліка, одна хвилина. І переходимо до виступів народних депутатів. Можна з місця.</p>
<p>&nbsp;</p>
<p>11:28:38</p>
<p>ЛЕЩЕНКО С.А.</p>
<p>Колега згадав моє прізвище. Я хочу сказати, що кожен має відповідати за своє голосування і за свою політичну діяльність, і починати треба не зараз, а з того, як починалась українська корупція і хто перший створював офшори з українських депутатів, і Лазаренко переховував 100 мільйонів доларів на офшорні рахунки. І ці люди заховалися за депутатським мандатом назавжди, попри те що ФБР і американська прокуратура все довела. І потім розповідати нам про те, як ми боремося за людське щастя?! То треба починати з того, хто корупцію починав в Україні.</p>
<p>Що стосується Онищенка, то не я, а лідер вашої фракції, сказав, принижуючи на всю країну НАБУ, що це фейк, що якесь "шмабу" і так далі. Лідер вашої фракції намагався дискредитувати орган, який ми створювали для того, щоб боротися з високопосадовою корупцією, вперше за багато років за допомогою наших американських і європейських партнерів. Лідер вашої фракції намагається кинути тінь на слідство, яке було зроблено відносно високопосадового корупціонера. Оці сто сторінок, і саме лідер вашої фракції вносить міністра в уряд…</p>
<p>&nbsp;</p>
<p>ГОЛОВУЮЧИЙ. Шановні колеги, час для репліки завершений. Зараз будуть виступи від народних депутатів.</p>
<p>Було згадане прізвище. Будь ласка, згадане прізвище. Одна хвилина, Пинзеник, будь ласка.</p>
<p>&nbsp;</p>
<p>11:29:59</p>
<p>ПИНЗЕНИК П.В.</p>
<p>Шановні колеги, я хочу підтримати попередній виступ нашого колеги Сергія Лещенка в тій частині, що кожен повинен відповідати за себе. Сергій Лещенко сказав не все, що міг би сказати. В одному з ефірів телеканалів українських він сказав, що нібито Комітету з питань Регламенту заплатив Онищенко гроші за рішення.</p>
<p>Я публічно звертаюся до Національного&nbsp; антикорупційного бюро, до&nbsp; Антикорупційної прокуратури негайно порушити кримінальне провадження за фактом заяви народного депутата Лещенка. І оперативно, а не так, як зараз завжди… <i>(Оплески)</i> прийняти одне з двох можливих рішень: або відправити весь Регламентний комітет&nbsp; на чолі зі мною в тюрму, оскільки воно підтвердиться, або на всю країну повідомити,&nbsp; що пан Лещенко – балабон, що є загальновідомий факт. <i>(Шум у залі)</i></p>
<p>Дуже дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; час&nbsp; для виступів від фракцій і груп вичерпаний. Зараз 15 хвилин&nbsp; для виступів від народних депутатів. Хто має записатися, прошу приготуватися до запису.&nbsp; І я хочу наголосити на одному важливому питанні. У нас в процедурі передбачено відповіді і питання, тому хто має питання до Генпрокурора, прошу їх задати в своєму виступі. А я дам заключне слово, і в заключному слові Юрій Віталійович дасть відповідь. Щоб процедура питання-відповіді була присутня, щоб ми не порушили ані йоти нашої процедури.</p>
<p>Шановні колеги, прошу записатися на виступи від народних депутатів. Будь ласка,&nbsp; проводиться запис.</p>
<p>Борислав Береза. Будь ласка,&nbsp; включіть мікрофон.</p>
<p>&nbsp;</p>
<p>11:32:09</p>
<p>БЕРЕЗА Б.Ю.</p>
<p>Шановне панство! У мене не стоїть питання голосувати "за" чи "проти", у мене стоїть інше питання: чому так довго ми все вирішуємо? Чому кожного разу хтось спекулює?</p>
<p>Я не розумію, чого Генпрокуратура та спеціалізована антикорупційна прокуратура та НАБУ до нас приходять з поданням, а ми розповідаємо, що треба час-час-час. Розумієте, кожного разу, коли ми будемо чекати, кожного разу суспільство&nbsp; не може дочекатися, коли ми приймемо будь-яке рішення. для того потрібно дві речі: політична воля та зміна Регламенту. Якщо ми до цього не дійдемо самі, нас підведуть до цього пересічні українці. А голосувати треба, треба, тому що суспільство це очікує. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Самопомочі" Журжій передає слово для виступу Олені Сотник. І задайте, будь ласка, відразу питання, пані Олена. Прошу, включіть мікрофон.</p>
<p>&nbsp;</p>
<p>11:33:07</p>
<p>СОТНИК О.С.</p>
<p>Дуже дякую.</p>
<p>Мій виступ буде складатися з двох частин: питання до Генерального прокурора і безпосередня позиція по даному поданню.</p>
<p>Починаючи з позиції. Я звертаюся зараз до Національного антикорупційного бюро і до Генеральної прокуратури, а особливо до антикорупційної прокуратури. Колеги, це подання дійсно є дуже важливим і символом для цієї Верховної Ради, тому що вперше ми розглядаємо питання дійсно зрощення бізнесу і влади. Я дуже вас прошу, крім того, що ми маємо питання по Онищенку, у нас немає жодної згадки про, наприклад, посадових осіб "Укргазвидобування" як державного підприємства. Ми дуже добре розуміємо, що державне підприємство, яке на сьогоднішній день робить 80 відсотків видобутку газу, відбувається саме цим підприємством. Воно дуже добре розуміло яка ринкова вартість газу, як вона торгується на ринку, які можуть бути зловживання і схеми цих зловживань. Тому без посадових осіб цього підприємства не міх відбуватися даний злочин, у поданні жодної згадки в якості співучасників цих осіб немає, немає жодної згадки також щодо співучасників і інших осіб засновників підприємств.</p>
<p>Також я хочу звернути вашу увагу про те, що в подання, на превеликий жаль, дуже багато є припущень. Я вас дуже прошу, коли ви підете з підозрою в суд, ви маєте конкретно доводити в який момент, наприклад, Онищенко прийняв рішення розробити злочинний план, яким чином він цей злочинний план розробляв, і припиніть його називати лідером злочинної організації, він якщо є, то може бути тільки організатором злочинної організації. Я вас дуже прошу, перевіряйте кожну кому, кожне слово, кожну крапку, тому це є дуже важливо і може поставити під сумнів таку важливу, ще раз підкреслюю, ключову на сьогоднішній день, в тому числі для майбутнього авторитету Національного антикорупційного бюро, діяльності.</p>
<p>І в мене є питання щодо, до Генерального прокурора безпосереднього щодо подання. Скажіть, будь ласка, який все ж таки був розподіл ролей співучасників даного злочину, безпосередньо тих людей, принаймні які згадуються у цьому поданні?</p>
<p>І друге, я дуже прошу в поданні про арешт, про факти, про необхідність застосування дозволу на арешт насправді не наводиться жодних фактів, які б доказували цю необхідність. Єдиним доказом зараз, дуже сильним доказом є те, що пан Онищенко відсутній в цьому залі. І ви маєте про це говорити, кричати і на цьому наполягати, в тому числі і в суді. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Юрій Віталійович зможе відповісти в заключному слова на ваше запитання. А зараз Немиря Григорій Михайлович передає слово для виступу Іванові Крульку, будь ласка.</p>
<p>&nbsp;</p>
<p>11:36:19</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні народні депутати, а найголовніше, шановні українці! Я як народний депутат дуже уважно ознайомився з цим поданням, яке до нас надійшло від Генеральної прокуратури. У мене виникає перше запитання: невже, маючи досвід по попередніх поданнях, які буди подані не відповідно до Регламенту, коли ті, хто втекли зараз з України, змогли уникнути кримінальної відповідальності, хіба це не навчило? Чому після справи Клюєва, чому не внесли подання відповідно до Регламенту, і знову ті самі граблі? Це раз.</p>
<p>Друге питання. Я уважно прочитав і виявляється, що до пана Онищенка задають питання Генеральна прокуратура по договорам, які були укладені не коли-небудь при злочинному режимі, а після Революції гідності. І якщо цей народний депутат організував злочинну групу, то де кримінальні справи з тих, хто з другого боку підписував з ним договори спільної діяльності, хто кришує абсолютно зараз цей газовий бізнес? Де ці подання? Скажіть будь ласка, якщо Державна фіскальна служба, а це також міститься у поданні, надала розстрочку компаніям Онищенка по сплаті боргів і податків, які він мав сплатити, чому немає запитань до Державної фіскальної служби, яка зробила це і підписала з ним?</p>
<p>Тому я вважаю, що це подання… що це подання, воно не призведе реально до того, що Онищенко понесе кримінальну відповідальність, він вже втік. Краще було б, щоб він був у судах і давав свідчення, в тому числі проти того,&nbsp; з ким він підписував договори, з ким він домовлявся про відкати, які він отримував відстрочки від сплати платежів – ось про що треба було б говорити. І тому, шановне НАБУ, ми вас будемо захищати, якщо ви будете робити свою роботу і не витягувати, і не робити вибіркове правосуддя, як це було далі.</p>
<p>Але я хочу сказати одне і ключове, "Батьківщина" проголосує за всі три подання. Притягайте до відповідальності корупціонерів, боріться з корупцією, але неоднобоко. Боріться з корупцією так, щоб до вас була довіра в українському суспільстві. Дякую за увагу.</p>
<p>&nbsp;</p>
<p>ГОЛОВУЮЧИЙ. До слова запрошується Кривошея Геннадій Григорович. Передає слово Андрію Тетеруку.</p>
<p>Будь ласка, пане Андрій.</p>
<p>&nbsp;</p>
<p>11:38:45</p>
<p>ТЕТЕРУК А.А.</p>
<p>Шановний пане Голово, шановні народні депутати, шановний український народе, сьогодні в парламенті дійсно важливий день, тому що ми повинні прийняти рішення про притягнення до відповідальності народного депутата, який був дуже вправним учнем Януковича і так само, як Янукович, грабував країну. І він дуже, дуже чітко розумів, що без політичного&nbsp; даху, без&nbsp; політичного кришування його корупційних схем йому нічого не вдасться зробити.</p>
<p>І дуже важливо розуміти, що саме в цей&nbsp; визначний день ми повинні розуміти, як буде жити далі кожен народний депутат: або прикривати корупцію, яка роками накопичувалася тут, в парламенті і газових схемах, або ми будемо чесно дивитися в очі своїм виборцям і казати, що ми зробили все можливе для того, щоби притягнути&nbsp; до відповідальності людину, яка розкрадала мільярдні кошти, які ми з вами тут щодня вишукуємо для того, щоби забезпечити нашу армію, нашу Національну поліцію, яка забезпечує порядок на наших вулицях. Саме за допомогою корупційних схем пана Онищенка було не сплачено податків, було виведено в тінь майже три мільярди доларів. Давайте уявимо собі, що ці&nbsp; 75 мільярдів гривень пішло би зараз на посилення обороноздатності нашої країни, яка потерпає від країни-агресора, де зараз переховується цей пан Онищенко.</p>
<p>Давайте не забувати, хто саме кришував цього пана Онищенка, хто продавав його міністрам посади. Давайте я вам нагадаю по факту, що в мене, наприклад, є підпис голови фракції "Батьківщина" Юлії Володимирівни Тимошенко про те, що пан Шевченко І.А. є високоосвіченим і фаховим спеціалістом, який став на посаду і своєю діяльністю почав виводити з бюджету мільярдні кошти, допомагати пану Онищенку ці кошти ховати в офшори. Саме за підписом Юлії Володимирівни відбувалася ця політична корупція.</p>
<p>Я хочу сказати, що саме за часів Прем'єр-міністра Яценюка цей пан міністр був вигнаний. І кожна маленька дитина знає, що Україна має не тільки Великого Кобзаря Шевченка, не тільки великого поета, не тільки футболіста Шевченка, а і Шевченка, за якого заплатили великі кошти, щоб він став міністром. Саме тут треба зупиняти політичну корупцію. Саме наші голоси повинні припинити політичну корупцію в цій сесійній залі.</p>
<p>Я хочу подякувати НАБУ, нашому антикорупційному прокурору, Генеральному прокурору і кожному народному депутату, який підтримує притягнення до відповідальності і зупинить політичну корупцію в нашій сесійній залі.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Рибалка Сергій Вікторович передає слово Андрію Лозовому. Будь ласка.</p>
<p>&nbsp;</p>
<p>11:42:02</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка.</p>
<p>Котився колобок лісом і наспівував я від діда утік, я від баби утік і від Генпрокурора теж втечу. На місці цього колобка міг би бути Клюєв якому ця влада дала втекти. На місці цього колобка міг бути Онищенко (Кадиров) якому ця ж влада дала втекти. Ви послухайте, що Онищенко зараз із-за кордону нам віщає: "Чего лететь, когда меня подставили и в очередной раз кинули, обещали процесс и суд, а решили все по беспредєлу делать."</p>
<p>Мені цікаво одне питання, а хто Онищенку обіцяв процес і суд? Хто дозволяв останні два з половиною роки після Революції гідності Онищенку, Кадирову, який, зокрема, в Київській області звозив тітушок, який був одним зі злочинців режиму Януковича? Хто останні два з половиною роки дозволяв Онищенку далі грабувати країну? Є хоч один депутат з БПП, який заперечив те, що Онищенко любив хизуватися, те, що йому Порошенко дзвонить… йому… Порошенко дзвонить Онищенку частіше чим Онищенко дзвонить Порошенку. Чи є хоч одна людина в залі, яка заперечить те, що Онищенко не вилазив з приймальні Президента Порошенка?</p>
<p>Нам от, шановні колеги, роздали прекрасну інфографіку, треба віддати належне НАБУ, яка доводить злочинну діяльність громадянина Онищенка. Але зверніть увагу, не сплачено понад 1,3 мільярда, мільярда гривень. Це в той час, коли піднімають, піднявши тарифи, саме останнє забирають у найбідніших, понад 1,3 мільярда гривень рентної плати за користування надрами розсрочено за рішенням ДФС України, не сплачено.</p>
<p>В мене питання: а хто в нас очолює ДФС. Хіба не екс-депутат від БПП Насіров? Хіба не ваша влада покриває злочину діяльність ДФС?</p>
<p>Наступне. Тут є в епізодах по Онищенку фігурує арештований уже Валерій Постний і компанії "Ведестіма трейдинг", "Fastilo Trading", "Остексперт лімітед" Чому тут немає компанії Онищенка, Постного&nbsp; "Надра-Спецленд Ресурси", яка намагалася віджати в Рівненській області 36 чи 37 тисяч, 37 тисяч гектарів землі, вдумайтесь, в бурштинових районах? Чому боротьба з бурштиновою мафію у нас вибіркова? Звільнили Максимова, арештували прокурора Боровика, це правильно, без сумніву. Чому решта злочинців в прокуратурі, структурі МВС, в СБУ, які покривають бурштинову мафію, в місцевих адміністраціях, чому не арештовані? Чому по даній по Онищенку і в справі Постного взагалі не фігурує "Надра-Спецленд Ресурси" .</p>
<p>Наступне. Я хотів би шановних колег повідомити. Прямо зараз в ці хвилини в Солом'янському райсуді Києва по відвертому беспредєлу відбувається ганебне судилище над нашим колегою народним депутатом Ігорем Мосійчуком, який перебуває в лікарні в інституті Шалімова, в&nbsp; його відсутність відбувається такий беспредєл? Для того,&nbsp; щоб якнайшвидше Генеральна прокуратура могла…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд,&nbsp; будь ласка.</p>
<p>&nbsp;</p>
<p>ЛОЗОВОЙ А.С. Ви всі пам'ятаєте, як 17 вересня минулого року по жесточайшему беспредєлу, якого навіть&nbsp; у Верховній Раді&nbsp; УРСР, де останній арештований в залі був Хмара,&nbsp; навіть йому дали слово на захист, і це сам Степан Ількович&nbsp; сказав. А коли арештовували Мосійчука, ні йому, ні лідерам фракцій не дали слова. Регламентний комітет нічого не розглядав. Шокін показав кіно, реалістичність якого Генеральна прокуратура в судах довести так і не змогла, і на емоціях зал проголосував. В цьому залі…</p>
<p>&nbsp;</p>
<p>ГОЛОВУЮЧИЙ.&nbsp; Дякую. Час&nbsp; вичерпаний.</p>
<p>І в нас ще є виступ: Боднар Михайло Леонтійович передає&nbsp; слово для&nbsp; виступу Ємцю Леоніду.&nbsp;</p>
<p>Будь ласка, пане Леонід.</p>
<p>&nbsp; &nbsp;&nbsp;&nbsp;</p>
<p>11:46:01</p>
<p>ЄМЕЦЬ Л.О.</p>
<p>Леонід Ємець. Доброго дня! Фракція&nbsp; "Народний фронт", місто Київ.</p>
<p>По-перше, я хочу привітати український парламент, привітати з тим,&nbsp; що наш Закон про&nbsp; Національне антикорупційне бюро сьогодні дає результат – результат наочний. Хочу привітати парламент з тим, що&nbsp; наш пошук Генерального прокурора, який нарешті займеться справою, теж привів до результату, який ми бачимо сьогодні в українському парламенті. Ми працюємо на те, щоб наша країна&nbsp; змогла побороти корупцію, і сьогодні справа Онищенка&nbsp; це є результат нашої з вами роботи.&nbsp;</p>
<p>Хочу нагадати,&nbsp; що саме Тетяна Чорновол рік тому ініціювала&nbsp; питання&nbsp; щодо злочинів корупціонера Онищенка. Саме Тетяна Чорновол&nbsp;&nbsp; тоді продемонструвала і передала&nbsp; заяви до органів правоохоронних&nbsp; щодо злочинів Онищенка.&nbsp; І сьогодні&nbsp; "Народний фронт" з радістю готовий&nbsp; заявити, що вчора на рішенні&nbsp;&nbsp; фракції було прийнято одностайне рішення про те,&nbsp; що ми підтримаємо&nbsp; всі три позиції: і про зняття&nbsp; недоторканності з Онищенка, і про те, щоб&nbsp; дати дозвіл на його арешт, якщо так вирішить&nbsp; суд.</p>
<p>І в мене&nbsp; є персональне прохання до правоохоронних органів. Якщо ви пам'ятаєте, була ситуація, коли міністр екології Шевченко скористався чартером пана Онищенка,&nbsp; про що я відповідно зробив заяву, як і мої колеги, як пан Ляшко.</p>
<p>А пан Шевченко сьогодні з нами судиться, мовляв, він такий білий пушистий і нічого незаконного він в цьому перельоті чартером не бачить. У нас тепер є нововиявлені обставини, все-таки ми, здається, доводимо, що таки за Онищенком стоять корупційні злочинні схеми і можливо варто по-новому подивитися на те, що міністр Шевченко скористався приватним чартером пана Онищенка.</p>
<p>І на останок хочу звернутися вже до всіх парламентарів. Те, що ми сьогодні проходимо, це є провалений іспит парламенту на зняття депутатської недоторканності. Всі політичні фракції демократичного блоку, коли йшли на вибори, у своїх програмах обіцяли зняти недоторканність. В нашій коаліційній угоді, яка на сьогодні діє, записано, що має бути знята депутатська недоторканність, тому що кожен депутат, він є рівний перед українським законом, як&nbsp; і Президент, як і будь-яка інша людина, вчитель або хто ще. І якщо цей депутат скоїв злочин, він має відповідати за всією строгістю українського Кримінального кодексу. Слава Україні! Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, і справді вже заключне слово Жолобецький Олександр передає Гончаренкові Олександру, Олексію Гончаренкові. І після того будуть вже, включіть мікрофон Гончаренкові.</p>
<p>Гончаренко, будь ласка. Включений мікрофон, будь ласка.</p>
<p>&nbsp;</p>
<p>11:49:10</p>
<p>ГОНЧАРЕНКО О.О.</p>
<p>Шановні колеги, я звертаюсь до всіх вас, але в першу чергу до громадян України, які зараз нас дивляться. Не може бути жодного виправдання не голосуванню зараз за зняття депутатської недоторканності з Онищенка на дачу згоди на його затримання та його арешт, жодного. Всі ці балачки, що не так написали, не ту статтю вказали, не той комітет пройшло, сьогодні вівторок, а не середа і інші якісь такі серйозні, надсерйозні причини це все маячня, це все одне, прикрити зговір з Онищенко і прикрити те, що в цьому залі ми продовжуємо розділяти українських громадян на панів та холопів, панам можна все, холопам – нічого.</p>
<p>Сьогодні ми маємо голосувати навіть не по Онищенку, і як ми голосували вже по Мосійчуку, Клюєву і інших. Ми маємо один раз і назавжди ліквідувати депутатську недоторканність як таку. Президент України вніс відповідний законопроект. У першому читанні ми з вами вже проголосували 226. Коли ми вже проголосуємо 300 – і позбавимось цього рудименту, цієї ганьби? Кожен раз… Сьогодні ми мали півдня працювати на Україну. Що ми робимо півдня перші? Розглядаємо про Онищенка: можна чи не можна. Думати нема про що! Не просто можна, але треба. Але треба взагалі зняти цю недоторканність, щоб цього не було в нашому парламенті і в нашому суспільстві, щоб наші правоохоронні органи могли затримати будь-кого, до кого є питання, бо всі мають відповідати однаково: чи мають вони депутатський мандат, чи іншу корочку, чи не мають.</p>
<p>І останнє. Я хочу обратиться ко всем жителям Украины, чтобы они посмотрели на результаты этого голосования. По результатам этого голосования мы увидим, кто еще кормился от этих месторождений, газовых и других, кроме коней и моделей, кто те депутаты, которые тоже получили свой кусочек счастья, и которые сейчас либо выйдут из зала, либо не пришли, либо расскажут, что тут юридические есть тонкости. Каждую фамилию человек, который не проголосует за снятие неприкосновенности – раз, за дачу согласия на задержание – два, и за дачу согласия на арест – три, каждый человек є спільником Онищенка в розграбуванні українського народу. Тому я прошу всіх вас подивитись і побачити по кожному прізвищу і по кожній фракції. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я хочу відразу попередити, що через 5-7 хвилин відбудуться всі три голосування. Я прошу Секретаріат Верховної Ради України повідомити депутатів, щоб ніхто не зіслався, що не знали, що буде голосування. Голів фракцій я прошу запросити своїх депутатів в зал.</p>
<p>І зараз в нас буде… Пане, Юрій Віталійович, одну хвилинку. Під час виступів від фракцій "Відродження" не отримали слово. Щоб не порушувати ані на йоту процедуру, від "Відродження" – фракції, яка не виступала, - надається слово Ничипоренкові. Від трибуни, одну хвилину, будь ласка. А потім заключні виступи.</p>
<p>Будь ласка.</p>
<p>&nbsp;</p>
<p>11:52:35</p>
<p>НИЧИПОРЕНКО В.М.</p>
<p>Добрий день, шановні колеги! Ви знаєте, отут виходили народні депутати і дуже влучно, абсолютно правильно показували, що ДФС надала дозвіл компаніям Онищенка.</p>
<p>Я хочу вас запитати. Корупція вона більше залежить від владних структур чи від бізнес-структур? Безумовно, від структур&nbsp; владних. Тому у мене питання до Антикорупційного бюро. Скажіть, будь ласка,&nbsp; чому ви в поданні хоча б не надали&nbsp; пропозицію відсторонити керівників ДФС на період&nbsp; розглядання цієї справи?&nbsp; У мене питання. З ким у нас іде боротьба: з&nbsp; Онищенко (може він цього й заслуговує) чи з корупцією?</p>
<p>Я вважаю, що Антикорупційне бюро має боротися з корупцією, а це, в першу чергу, держслужбовці, від яких ця корупція залежить.</p>
<p>Тому, шановні, я зараз не кажу про питання по Онищенку, я зараз кажу про діяльність парламенту. Я хотів би, щоб із парламенту не зробили&nbsp; інструмент боротьби тиску на політичні сили…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; одну хвилину.</p>
<p>&nbsp;</p>
<p>НИЧИПОРЕНКО В.М. …на фракції і т.д. і т.п.</p>
<p>І друге. Отут тільки що казали про недоторканність. Ви знаєте, я на окрузі запитую у людей, коли мене запитують про&nbsp; депутатську недоторканність. Я питаю: "Скажіть мені, будь ласка,&nbsp; а син обласного&nbsp; прокурора він доторканний чи ні? А син губернатора? А&nbsp; податківець?" Тому питання не тільки в депутатській недоторканності, а питання – в корупції.</p>
<p>Тому, шановне НАБУ, покажіть нам, будь ласка,&nbsp; як ви зараз будете&nbsp; боротися з тими, хто&nbsp; надав компаніям Онищенка термін на розстрочку. От тоді ми побачимо, що це корупція. І прошу вас, уважно дивіться, щоб з нас не зробили&nbsp; інструмент для політичного тиску. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Обговорення завершене. І до заключного слова запрошується Генеральний прокурор України Юрій Віталійович Луценко. І попрошу вас в доповіді відповіти на запитання, яке звучало від Олени Сотник.</p>
<p>&nbsp;</p>
<p>11:54:55</p>
<p>ЛУЦЕНКО Ю.В.</p>
<p>Шановні народні депутати, з вашого дозволу, я коротко відповім на запитання, які лунали в цьому залі.</p>
<p>Перше. Про схему організованого злочинного угрупування. Хочу нагадати, що схема, яка у всіх у вас на руках, показує, ця схема діяла з 2013 року, для Радикальної партії ще раз, з 2013 року.</p>
<p>Якщо ми пам'ятаєте, Олег Валерійович, революція, може, ви не помітили за тим забором в Кончі, почалася в 2014-му. Тому схема діяла вже давно.</p>
<p>Друге. Схема розприділялась дуже просто. Народний депутат Онищенко, який був депутатом і попередніх скликань, не маючи на це законного права, займався бізнесом ще далеко до революції. Для Радикальної партії, задовго до 2014 року. Він зорганізував стійке угрупування, яке взяло під контроль підприємства ТОВ "Карпатнадроінвест", ТОВ "Надра Геоцентр", ТОВ "ХАС", кінцевим бенефіціаром цих фірм був і залишається народний депутат Онищенко. Ці підприємства, маючи угоду з контрольованим державою підприємством "Укргазвидобування", отримали газ і продавали його обраним народним депутатом Онищенком підприємствам реального сектору економіки по цінам, які, наприклад, зараз є 6 тисяч 900 гривень за тисячу кубічних метрів. Продавали вони його за допомогою так званих біржових торгів, хоча в справі є покази про те, що жодних справжніх біржових торгів не відбувалося. В приміщенні, яке взагалі не обладнано, проходили просто фіктивні документи, оформлялися документи про фіктивні біржові торги за заниженою ціною. Різниця між ціною 2 тисячі 640 і 6 тисяч 900 складала прибуток злочинної групи депутата Онищенка. Далі кошти виводилися через фіктивні підприємства, керівники яких були підібрані знову ж таки членами злочинного угрупування, один із них свідчить, що заробив за це 40 доларів, якщо не рахувати одягу, в місяць.</p>
<p>Зараз, до речі, іде 21 обшук у цих фіктивних підприємствах. Тому в поданні, принагідно хочу наголосити, йдеться також про невстановлених поки що слідством осіб, і я це вам казав, в тому числі керівництва ПАТ "Укргазвидобування". Тому всім буде дана оцінка, в тому числі і діям посадових осіб.</p>
<p>Ще одне дуже важливе. Ця справа є лише першою сигнальною справою проти "газової мафії". Генеральна прокуратура України, Департамент по боротьбі з економічними…</p>
<p>&nbsp;</p>
<p>ГОЛОВУЮЧИЙ. Будь ласка, дайте можливість завершити.</p>
<p>&nbsp;</p>
<p>11:58:29</p>
<p>ЛУЦЕНКО Ю.В.</p>
<p>…Департамент по боротьбі з економічними злочинами буквально в найближчий час іде на другу подібну справу, де ви побачите і інші прізвища. І обов'язково в кінці кінців вийде на тих, хто в "Укргазвидобуванні" дозволяв існування цих злочинних схем.</p>
<p>Останнє. Загалом, сьогодні заявляли про те, що Онищенку дали можливість втекти. Це правда, дали його Законом "Про Регламент Верховної Ради України", яким передбачена саме така процедура притягнення депутатів до кримінальної відповідальності. Не втекти за 5 днів, які він має готувати, регламентний комітет, за 20 днів, протягом яких цей регламентний комітет має пройти, і ще декілька днів, поки його рішення, комітету, винесуть в парламент, може тільки смілива і чесна людина. На жаль, пан Онищенко таким не є, бо 2 числа цього місяця він літаком покинув Україну як народний депутат, зупинити якого правоохоронні органи не мають жодної законної можливості. Регламент і Закон "Про статус народного депутата" це робити забороняє. І це прекрасно знають ті, хто "клікушествує" в залі з приводу того, що йому хтось дав утекти. Міняйте Регламент, панове, голосуйте за скасування депутатської недоторканності, а не займайтесь голим популізмом!</p>
<p>Загалом маю сказати, що процедура зняття недоторканності виписана сьогодні в інтересах народних депутатів, а не суспільства справедливості і закону. Це правда. Особисто я не маю конфліктів із Олександром Онищенком. Як Генеральний прокурор я зараз дію в інтересах народу і закону. І запрошую вас діяти сьогодні саме в таких інтересах. Тут &nbsp;питали: хто Онищенку гарантував відкритий чесний суд. Я гарантую, я гарантую як Генпрокурор відкрите і чесне досудове слідство, а гарант Конституції – Президент України Петро Порошенко – гарантує йому відкритий і чесний судовий процес. І нема чого тут старатися примазати Порошенка до своїх інсинуацій. Бо Порошенко зараз як Головнокомандуючий знаходиться біля лінії фронту і дав можливість разом з вами, шановні народні депутати, відкрити другий фронт: створили НАБУ, створили Спеціалізовану антикорупційну прокуратуру, обрали Генпрокурора і зараз наступаємо на другому фронті – проти корупції і злочинності, в тому числі високопосадової, в тому числі і депутатської. Тому сьогодні цей фронт має підтримати 226 голосів тричі в цьому залі.&nbsp;</p>
<p>Ще одне, хтось у&nbsp; цьому залі, я це чує, шукає приводу не голосувати за згоду на притягнення до кримінальної відповідальності, затримання і арешт під приводом того, що порушена буква Регламенту, мовляв має бути три подання. Якщо це так, краще б цим народним депутатам просто помовчати і тихо не голосувати, не треба просто показувати, що ви, я був серед вас, які порушували Регламент десятки разів в день, саме сьогодні згадали про цей стратегічний документ. Мені це нагадує монашку, яка пішла працювати&nbsp; у бордель, але хоче, щоб з нею поводилися як з Наташою Ростовою.</p>
<p>Питання стоїть дуже просто: ви підтримуєте антикорупційного прокурора, якого обрали всенародно, ви довіряєте його інформації. Я як Генеральний прокурор України, вивчивши подання, довіряю цій інформації і…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>ЛУЦЕНКО Ю.В. …і показам, які є у справі. Регламент комітет довіряє, Голова Верховної Ради довіряє. Будь ласка, шановна більшість Верховної Ради, покажіть сьогодні цю довіру трьома голосуваннями "за". Я більше довіряю професійним детективам Національного антикорупційного бюро і Генпрокуратурі, ніж записним адвокатам, які сьогодні тут ллють сльози про політичні репресії. Годі! На все наступає час розплати і цей час зараз прийшов у Верховну Раду. Голосуйте в ім'я закону, справедливості і народу, бо ви – народні депутати! Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я на 15 хвилин продовжую наше засідання о 12-й годині. Через хвилину відбудеться голосування, я прошу всіх заходити в зал.</p>
<p>Зараз слово для репліки, він був згаданий, Олег Ляшко.</p>
<p>І я прошу усіх народних депутатів заходити в зал. І приготуватися до голосування. Прошу заходити в зал.</p>
<p>&nbsp;</p>
<p>12:02:35</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Перше. Мене хвилює відсутність реакції Голови парламенту, коли Генеральний прокурор собі публічно з найвищої парламентської трибуни закликає ігнорувати вимоги Закону про Регламент Верховної Ради. Що може зробити цей Генпрокурор, коли він публічно закликає порушувати закон.</p>
<p>Друге. Я пам'ятаю, як ця особа, яка сьогодні займає посаду Генпрокурора, багато років тому стояла ось з цієї парламентської трибуни, плювала слиною і розказувала, що Колєсніков вчинив злочини. Де вирок суду по Колєснікову? І чому він досі не сидить?</p>
<p>Третє. Я пам'ятаю, як ви, шановний Юрій Віталійович, у п'яному угарі мордою лежали в франкфуртському аеропорту на підлозі... <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Я прошу зупинити виступ. <i>(Шум у залі)</i></p>
<p>&nbsp;Олег Валерійович! Олег Валерійович!</p>
<p>&nbsp;</p>
<p>ЛЯШКО О.В.&nbsp; <i>(Не чути)</i></p>
<p>&nbsp;</p>
<p>ГОЛОВУЮЧИЙ.&nbsp; Говоріть коректно. Я вам додам 20 секунд.</p>
<p>&nbsp;</p>
<p>ЛЯШКО О.В.&nbsp; …шановний пане Генеральний прокурор, саме з цієї причини ви пропустили, що Революція Гідності почалася в листопаді 13-го року, а не 14-го, про який ви…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я дуже вас прошу, щоб перед важливим голосуванням, яке для нас усіх є принциповим, ми зупинились і заспокоїлись. І я хочу усім повідомити, що усі необхідні процедури, передбачені Регламентом, були виконані в повній відповідності до закону. Були… є розгляд регламентного комітету, була дана змога для пояснень, і ми, не порушуючи ні на йоту закон, можем перейти до голосування по усім трьом позиціям. І я наголошую, ми будем голосувати по трьох позиціях. Перша. Це притягнення до відповідальності. Друге. Надання згоди на затримання.&nbsp; І третє. Надання згоди на арешт народного депутата.</p>
<p>Шановні колеги, я переконаний, на нас дивиться зараз уся Україна. На нас дивляться громадяни, які нас обрали. На нас дивиться усе українське &nbsp;суспільство. І я прошу зараз приготуватись до голосування і голосування продемонструвати, здатність парламенту відповідати на всі корупційні виклики як ми це робили завжди.</p>
<p>Отже, відповідно до статті 80 Конституції України частини сьомої статті 221 Закону України "Про Регламент Верховної Ради України" ставлю на голосування питання про надання згоди на притягнення до кримінальної відповідальності народного депутата України Онищенка Олександра Романовича. Прошу голосувати.</p>
<p>&nbsp;</p>
<p>12:05:46</p>
<p>За-275</p>
<p>275 – за. Рішення прийняте.</p>
<p>Відповідно до статті 80 Конституції України частини сьомої статті 221 Закону України "Про Регламент Верховної Ради України" ставлю на голосування питання про надання згоди на затримання народного депутата України Онищенка Олександра Романовича. Будь ласка, голосуємо.</p>
<p>&nbsp;</p>
<p>12:06:28</p>
<p>За-265</p>
<p>Рішення прийняте.</p>
<p>Відповідно до статті 80 Конституції України частини сьомої статті 221 Закону України "Про Регламент Верховної Ради України" ставлю на голосування питання про надання згоди на арешт народного депутата України Онищенка Олександра Романовича. Прошу голосувати.</p>
<p>&nbsp;</p>
<p>12:07:06</p>
<p>За-263</p>
<p>Рішення прийняте.</p>
<p>Я вітаю народних депутатів України, вітаю український парламент, який продемонстрував сьогодні здатність боротися і перемагати корупцію.</p>
<p>Вітаю Генпрокурора. Пане Холодницький, пане Ситник, вітаю. Бажаємо успіху і&nbsp; нових перемог. А ми завжди чекаємо на ваші подання.</p>
<p>Згідно Регламенту я оголошую перерву на 30 хвилин, до 12 години і 40 хвилин. О 12.40 продовжуємо нашу роботу. Дякую вам, колеги.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги, прошу заходити в зал,&nbsp; бо зараз&nbsp; буде надзвичайно важливе питання по звільненню суддів, і воно&nbsp; є&nbsp; не менш відповідальне.&nbsp; Я прошу секретаріат Верховної Ради повідомити депутатів,&nbsp; що зараз починається розгляд даного питання, і прошу заходити в зал.</p>
<p>Шановні колеги, я ще раз наголошую, зараз у нас стоять постанови про звільнення суддів і по тих питаннях вкрай важливо, щоб була наша спільна загальна позиція. Тому я дуже прошу голів фракцій змобілізувати депутатів в зал.</p>
<p>Зараз ми переходимо до розгляду питання, в нас всього є чотири постанови. Перша з тих постанов це є 4308 про звільнення Стецюка Петра Богдановича, друга постанова, це 4882, про звільнення Пасенюка Олександра Михайловича. Це дві перші постанови, по яких ми маємо почати обговорення. Шановні колеги… Ми будемо під час обговорення два – "за", два – "проти", будемо обговорювати. І не потребує голосування спеціальна процедура, вона визначена.</p>
<p>Отже, шановні колеги, на ваш розгляд вноситься проект Постанови (реєстраційний номер 4308) про звільнення Стецюка Петра Богдановича з посади судді Конституційного Суду.</p>
<p>Відповідно до пункту 26 частини першої статті 85, статті 126 Конституції України, статті 23 Закону України "Про Конституційний Суд України" Верховна Рада України звільняє суддів Конституційного Суду України, призначених Верховної Радою України.</p>
<p>Згідно з частиною четвертою статті 148 Конституції України, статтею 9 Закону України "Про Конституційний Суду України" суддя Конституційного Суду України призначається строком на 9 років.</p>
<p>Стецюк Петро Богданович призначений Верховною Радою та вступив на посаду судді Конституційного Суду України 4 серпня 2006 року. Повноваження судді Конституційного Суду України закінчились 4 серпня 2015 року. Суддя написав заяву про звільнення з посади судді Конституційного Суду України у відставку.</p>
<p>Шановні колеги, по даному питанню я запрошую до слова голову комітету Руслана Князевича. Будь ласка, пане Руслан.</p>
<p>&nbsp;</p>
<p>12:51:48</p>
<p>КНЯЗЕВИЧ Р.П.</p>
<p>Дякую. Шановний пане Голово, шановні колеги, я тільки дозволю собі дещо повторити з того, що сказав Голова Верховної Ради.</p>
<p>Справді, відповідно до вимог Конституції судді Конституційного Суду обираються строком на 9 років повноважень, і відповідно для судді Конституційного Суду Петра Богдановича Стецюка такий строк закінчився, &nbsp;він звернувся&nbsp;&nbsp; з відповідною заявою до Верховної Ради.&nbsp; На доручення Голови Верховної Ради комітет розглянув відповідне звернення, відповідну заяву судді і, оскільки вона&nbsp; в повній мірі відповідає вимогам і тій процедурі, яка передбачена Конституцією України і Законом "Про Конституційний Суд" і Законом України "Про Регламент Верховної Ради" одноголосно Комітет з питань&nbsp; правової політики та правосуддя&nbsp; рекомендує Верховній Раді відповідно&nbsp; задовольнити заяву судді Конституційного Суду Стецюка Петра Богдановича.</p>
<p>Принагідно хочу сказати, що це один з небагатьох суддів Конституційного Суду, який абсолютно чесно і на підставі Конституції і закону свою діяльність проводив як суддя Конституційного Суду. Це той суддя Конституційного Суду, як один з небагатьох не погодився з рішенням&nbsp; 2010 року про повернення дії Конституції 2004 року… скасування, точніше, внесення змін до Конституції, яке було&nbsp; проведено в 2004 році. Це суддя, який був обраний в стінах парламенту серед інших суддів за квотою опозиційних фракцій і досить гідно і належним чином, як на мене,&nbsp; здійснював свої повноваження судді Конституційного Суду. Тому є всі підстави задовольнити його заяву, подякувати йому за роботу і побажати успіхів у житті. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Шановні колеги, прошу&nbsp;&nbsp; провести запис на обговорення: два – "за", два – "проти".&nbsp; Будь ласка,&nbsp; прошу записатися. Два – "за", два – "проти". Прошу.&nbsp;</p>
<p>Сидорович Руслан Михайлович від фракції "Самопоміч", будь ласка.</p>
<p>&nbsp;</p>
<p>12:54:05</p>
<p>СИДОРОВИЧ Р.М.</p>
<p>Шановні колеги народні депутати!&nbsp; Шкода, що так мало зараз присутньо в&nbsp; залі, але насправді виноситься дуже важлива постанова. Вже дуже давно&nbsp; парламент не може вирішити такого наболілого питання як оновлення складу&nbsp; Конституційного Суду.</p>
<p>Двоє суддів Конституційного Суду Пасенюк і Стецюк, не дивлячись на те,&nbsp; що вже давно сплив строк, коли ми повинні були прийняти це рішення, далі продовжують бути суддями Конституційного Суду, що заважає якісно оновити склад Конституційного Суду. Тому якомога швидше потрібно розглянути це питання, сьогодні проголосувати і звільнити суддів, які вже давно повинні бути відправлені на пенсію.</p>
<p>Тому просимо проголосувати і підтримати дану постанову. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Ємець Леонід Олександрович, запрошую до трибуни.</p>
<p>&nbsp;</p>
<p>12:55:01</p>
<p>ЄМЕЦЬ Л.О.</p>
<p>Доброго дня! Леонід Ємець, фракція "Народний фронт".</p>
<p>Ну, з цього питання порядку денного, я думаю, ситуація абсолютно зрозуміла. Цих суддів треба звільняти і дати можливість, щоб на посаду судді Конституційного Суду прийшли люди, які дійсно є професійними, чесними і здатні вершити судочинство в частині конституційного процесу.</p>
<p>Хотів би парламенту нагадати, що на сьогодні діючими суддями Конституційного Суду, це шестеро осіб є ті судді, які свого часу прийняли рішення повернути, скасувати одну Конституцію і привести в дію іншу Конституцію, на що Конституційний Суд повноважень не має, тим самим надали Януковичу повноважень, на які його ніхто не обирав, і це все завершилося Майданом, смертями людей на Майдані і тим протистоянням в Луганській і Донецькій області з Російською Федерацією, яке призвело до смертей тисячі наших українських солдат.</p>
<p>Тому я вважаю, що Генеральна прокуратура має довести до суду те кримінальне розслідування, яке сьогодні є щодо злочинної діяльності цих суддів Конституційного суду, тим паче, що на сьогодні є справа Овчаренка і рішення Верховного Суду України, яким встановлено факт того, що їх дії є злочинними, вони перевищили свої повноваження і тому Генеральна прокуратура зобов'язана в найкоротші строки довести цю справу до суду для того, щоб було прийнято відповідне рішення і ці судді були не лише позбавлені статусу, високого статусу судді Конституційного Суду, а і відповіли за ті злочини Януковича, безпосередніми учасниками&nbsp; яких вони були. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Власенко Сергій Володимирович, будь ласка.</p>
<p>&nbsp;</p>
<p>12:56:57</p>
<p>ВЛАСЕНКО С.В.</p>
<p>Дякую, шановний пане головуючий.</p>
<p>Ви знаєте, я дозволю собі, при всій повазі до двох моїх колег, які виступали переді мною, з ними не погодитись. Перший виступаючий сказав, що треба оновити Конституційний Суд, треба запросити якихось нових людей туди, які б змогли якісно відправляти правосуддя.</p>
<p>Ви знаєте, напевно, вперше за шість років мого перебування у Верховній Раді я можу сказати дякую судді з цієї трибуни. Це перше дякую, яке можу сказати судді Конституційного Суду. Петро Стецюк – це один із двох суддів Конституційного Суду, який за період Віктора Януковича не приймав участі в жодному неправосудному, некоректному рішенні. Завжди була окрема думка судді Стецюка, яка, на мій погляд, була виважена, коректна, законна і обґрунтована. Тому на моє переконання, суддя Конституційного Суду Петро Стецюк є людиною, на яку потрібно рівнятися під час підбору нових кандидатур для суддів Конституційного Суду. Якби була можливість, згідно з українським законом і українською Конституцією висувати суддів на другий строк, я би, звичайно, скористався цією можливістю і пропонував би парламенту підтримати таких людей, як Віктор Шишкін, якого чомусь Президент звільнив за два місяці до закінчення строку його каденції; таких людей, як Петро Стецюк. Замість цього, звичайно, я можу погодитись зі своїми колегами в тому, про що вони говорили, що у нас там у складі Конституційного Суду іще залишаються люди, які своїм голосуванням освячували узурпацію Віктором Януковичем влади. І звичайно, що з цим треба щось робити.</p>
<p>Нам тут багато розказували, що у нас правоохоронні органи працюють. Не бачу я за наслідками цієї справи, що працюють правоохоронні органи. Там, де їм треба працювати, в лапках, вони закликають порушувати Регламент і працюють далі. А там, де не треба працювати, там, де є певна змова вже…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>ВЛАСЕНКО С.В. Дякую, пане головуючий.</p>
<p>А там, де є змова, вони заплющують очі і нічого не роблять. Тому я ще раз хотів би подякувати двом суддям Конституційного Суду: Віктору Шишкіну і Петрові Стецюку за їхню роботу. Звичайно ж, їхня каденція сплила, і ми повинні відправити цього суддю у відставку, але відправити його з почестями, які він заслужив. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка", 2 хвилини – Руслан Князевич.</p>
<p>Будь ласка, Руслану Князевичу мікрофон. Чи від трибуни? Будь ласка, пане Руслан.</p>
<p>&nbsp;</p>
<p>12:59:45</p>
<p>КНЯЗЕВИЧ Р.П.</p>
<p>Дякую, пане Голово. Ну, в принципі, я вже висловив свою позицію як голова комітету професійно, вона в мене не міняється. Я тільки можу спростувати твердження, яке лунало під час обговорення, що чомусь з незрозумілих причин от не оновлюється склад Конституційного Суду, в тому числі не приймається рішення щодо звільнення суддів. Ну, це наша з вами проблема, друзі, як на мене, тут ми не можемо жодним чином в цьому звинувачувати суддю, бо суддя належним чином виконав свій конституційний обов'язок і ще рік тому, в червні&nbsp; 2015 року, як цього вимагає Конституція, написав відповідну заяву.</p>
<p>Комітет невідкладно, я хочу звернути увагу, прийняв рішення: рекомендувати парламенту звільнити його з посаду. Минув вже рік з того часу, як рішення комітету, на превеликий жаль, не може бути розглянуто в цьому сесійному залі з низки, як на мене, напевно, об'єктивних причин.</p>
<p>І єдине, що мене зараз дещо насторожує, пане Голово, це певна відсутність депутатів. Я дуже сподіваюся, що під час розгляду цього питання все ж таки буде позитивний результат на табло. Бо в іншому випадку це буде така, як на мене, досить серйозна ганьба для парламенту. Тому від імені нашої фракції прошу всіх колег одноголосно спричинитись до голосування за цією постановою. Вона не містить жодних політичних нюансів, вона є виключно конституційно технічною, оскільки да можливість людині вже піти формально з посади, не отримувати щомісячну винагороду, а шукати собі належне місце в житті. Ми просто рік не даємо можливості людині подалі планувати свій життєвий шлях – це неправильно і неприпустимо. Але, зважаючи на відсутність колег, може, є сенс, пане Голово, перед голосуванням спробувати хоча би сигнально зрозуміти кількість "за", щоб не трапилося так, що ми з технічних причин не зможемо вже більше, ніж рік, це питання позитивно вирішити. Це абсолютно річ, яка не є окрасою парламенту. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Пане Руслан, я переконаний, зараз всі голови фракцій збирають депутатів&nbsp; і буде в залі необхідна кількість, я переконаний, усі тим дуже активно займаються.</p>
<p>Від Радикальної партії, дві хвилини, Ляшко.</p>
<p>&nbsp;</p>
<p>13:02:06</p>
<p>ЛЯШКО О.В.</p>
<p>Олег Ляшко, Радикальна партія. На превеликий жаль, маємо констатувати, що в Україні немає незалежного Конституційного Суду України. Нагадаю, до сьогодні в Конституційному Суді України продовжують працювати шестеро суддів Конституційного Суду, які у 2010 році на замовлення тодішнього президента-диктатора Януковича скасували Конституцію чим сприяли узурпації влади Януковичем, що в підсумку призвело до Майдану, до кровопролиття і до тих потрясінь, які сьогодні переживає наша країна.</p>
<p>На превеликий жаль, нова влада, новий Президент продовжують користуватися послугами цих так званих суддів, які готові догоджати любій владі, аби далі отримувати баснословні зарплати, пенсії і зловживати своїм становищем. Ці судді сьогодні, які самі підтрапляють під Закон про люстрацію, розглядають на відповідність Конституції Закону про люстрацію. Ці судді сьогодні є співучасниками організованого злочинного угруповання на чолі з Януковичем. Вони мають відповідати за співучасть в узурпації влади натомість вони продовжують працювати суддям.</p>
<p>Неодноразові мої звернення до Президента Порошенка з вимогою звільнити цих суддів не дали результату з однієї причини, тому що вони сьогодні служать Порошенку точно также як служили Януковичу, приймаючи незаконні рішення. Зокрема, визнавши таким, що відповідає Конституції зміни до Закону про Регламент, якими фактично міняється процедура внесення змін до Конституції. Зокрема, визнавши такими, що відповідають Конституції зміни до Конституції в частині особливого статусу для Донбасу. У підсумку ці рішення сприяють узурпації влади Порошенком. Сьогодні у руках ББП і Порошенка вся влада в країні, Президент, Прем'єр-міністр, уряд, Генеральний прокурор, правоохоронні органи. Сьогодні БПП несе повну відповідальність за беспредєл і вакханалію в Україні.</p>
<p>&nbsp;</p>
<p>ГОЛОВУЮЧИЙ. Чи усі фракції взяли участь в обговорені?</p>
<p>Тільки ще Ємець. Одна хвилина і завершуємо по цьому питанню обговорення. Будь ласка.&nbsp; Одна хвилина, Леонід Ємець.</p>
<p>&nbsp;</p>
<p>13:04:20</p>
<p>ЄМЕЦЬ Л.О.</p>
<p>Дякую.&nbsp; Шановні колеги, тут абсолютно справедливо Сергій Власенко &nbsp;зауважив, що ми маємо подякувати Петру Стецюку за дійсно належну роботу судді Конституційного Суду. І ті судді, які є сьогодні в Конституційному Суді, і ті, які прийдуть на цю високу посаду мають рівнятись на його рівень здійснення своїх професійних обов'язків.</p>
<p>Я пропоную аплодисментами подякувати за те, що у нас є в Конституційному Суді судді, з яких є і варто брати приклад. Дякуємо, Петро Стецюк, за належну роботу. Дякуємо.</p>
<p>&nbsp;</p>
<p>ГОЛОВУЮЧИЙ. Шановні колеги, я хотів би з вами порадитись. В нас наступне є фактично ідентичне подання. Ми могли би його обговорити, а потім двома окремими голосуваннями. Немає заперечення? Немає.</p>
<p>Тоді, шановні колеги, переходимо до розгляду проекту Постанови 48…</p>
<p>Мені підказують, що відповідно до Регламенту я маю право поєднувати два питання. Я ще раз питаюсь, немає заперечень в залі? Немає. Голосування буде тут же після обговорення, не буде розриву між обговоренням і голосуванням, не буде розриву.</p>
<p>І я прошу перейти до розгляду проекту Постанови 4882 про звільнення Пасенюка Олександра Михайловича з посади судді Конституційного Суду України.</p>
<p>І я знову ж таки запрошую до слова голову комітету. Перед тим як надати слово Князевичу я наголошу, що так само як і в попередній постанові відповідно до пункту 2 частини п'ятої статті 126 Конституції України, частини першої статті 23 Закону України "Про Конституційний Суд України" суддя Конституційного Суду України звільняється з посади органом, що його призначив у разі досягнення суддею 65-річного віку. 7 липня 2014 року у Пасенюка Олександра Михайловича пройшов граничний вік перебування на посаді судді Конституційного Суду України.</p>
<p>Я запрошую до слова Князевича Руслана. Будь ласка, пане Руслане.</p>
<p>&nbsp;</p>
<p>&nbsp;</p>
<p>13:07:03</p>
<p>КНЯЗЕВИЧ Р.П.</p>
<p>Дякую, члени, пане голово. Ну, історія цього питання дещо&nbsp; відрізняється від того, яке ми обговорювали вище. Я б не сказав, що суттєво відрізняється я тільки трішечки нагадаю хронологію.</p>
<p>Справа втім, що Постановою Верховної Ради&nbsp; від 24 лютого 2014 року про реагування на факти порушень суддями Конституційного Суду присяги судді, було прийнято рішення достроково припинити повноваження низки суддів Конституційного Суду, які були обранні за квотою Верховної Ради, серед яких був&nbsp; відповідно суддя Конституційного Суду Пасенюк. Але ви знаєте, що постанова була оскаржена до Вищого адміністративного суду. І Вищий адміністративний суд в червні 11-го року Постанову Верховної Ради частині дострокового припинення повноважень Пасенюка визнав не законною. На&nbsp; виконання постанови, був прямий припис в постанові, Голова Конституційного Суду змушений був видати розпорядження від 24 червня 14-го року, згідно з яким Пасенюк вважається таким, що приступив до виконання повноважень судді Конституційного Суду. І відповідно на даний час йому виплачується винагорода як судді Конституційного Суду України.</p>
<p>&nbsp;Крім того, Верховний Суд своєю постановою 2 грудня 14-го року залишив без змін рішення Вищого адміністративного суду і визнав незаконною Постанову Верховної Ради в частині припинення повноважень&nbsp; звільнення судді Конституційного Суду Пасенюка.</p>
<p>Таким чином, на сьогодні в частині призначення Пасенюка на посаду судді Конституційного Суду діє Постанова Верховної Ради "Про призначення Пасенюка суддею Конституційного Суду" від 3 листопада&nbsp; 2011 року за №3991-VI. Разом з тим, незважаючи на те, в липні, 7 липня 2014 року, тобто через два дні, виповниться вже два роки Пасенюку виповниться 65 річний вік. А це нагадаю, відповідно до Конституції, граничний вік, перебування судді будь-якого суду чи загальної юрисдикції, чи Конституційного Суду на посаді.&nbsp; Він звернувся до Верховної Ради з заявою…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, хвилину і завершуйте.&nbsp;</p>
<p><i>&nbsp;</i></p>
<p>КНЯЗЕВИЧ Р.П. Відповідно до вимог Конституції звільнити його з займаної посади в зв'язку з закінченням граничного віку перебування на посаді.</p>
<p>Тому Головою Верховної Ради внесений відповідний проект постанови, який передбачає необхідність звільнення саме з цієї підстави судді Конституційного Суду Пасенюка.</p>
<p>Шановні колеги, я розумію тут неоднозначність цього питання, воно має певне&nbsp;&nbsp;&nbsp; політичне навантаження. Але тут&nbsp; треба вирішувати питання принципово: чи ми зараз&nbsp; звільняємо&nbsp; суддю і відповідно відкривається вакансія для того, щоби ми могли в стінах парламенту ще одного суддю&nbsp; Конституційного Суду обрати на посаду. Сподіваюсь, що вони будуть належним чином виконувати свої повноваження, чотири судді&nbsp;&nbsp;&nbsp;&nbsp; Конституційного Суду, які були обрані&nbsp; після Революції Гідності, і ви знаєте, що зараз той час&nbsp; їхньої діяльності, який спливає, як на мене, ні в комітету і думаю, що і сесійного залу немає заперечень і застережень щодо їхньої діяльності,&nbsp; думаю, що те саме ми&nbsp; можемо очікувати і від тих нових суддів, яких могли&nbsp; би орати.</p>
<p>Тому комітет зі свого боку рекомендує&nbsp; парламенту розглянути постанову, яку&nbsp; вніс Голова Верховної Ради…</p>
<p>&nbsp;</p>
<p>ГОЛОВУЮЧИЙ. Будь ласка. 10 секунд.</p>
<p>&nbsp;</p>
<p>КНЯЗЕВИЧ Р.П. Просимо розглянути&nbsp; і підтримати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, прошу провести запис: два – "за",&nbsp; два – "проти". Будь ласка.&nbsp;&nbsp;&nbsp;&nbsp;&nbsp;</p>
<p>Барна Олег Степанович,&nbsp; будь ласка.</p>
<p>&nbsp;</p>
<p>13:10:53</p>
<p>БАРНА О.С.</p>
<p>Шановні друзі! Дійсно, підходить той час, коли потребує оновлення&nbsp;&nbsp; Конституційний Суд і потребує оновлення вся судова&nbsp; система, і тому нам слід звернути увагу на тих осіб, які будуть&nbsp; їх замінювати. Та поряд з тим я хочу звернути увагу до тої&nbsp; процедури, яка голосувалася попередньо щодо зняття депутатської недоторканності з Онищенка і інших постанов. Знаєте, пора вже&nbsp; закінчувати ось цей серіал у Верховній Раді&nbsp; зі зняттям недоторканності, цей дешевий серіал. Який&nbsp; такий&nbsp; дешевий, аж до вульгарності, коли ми марнуємо час на взаємні спічі, на взаємні звинувачення, на цинізм,&nbsp; на лукавство. Замість того марнуємо час, щоб приймати необхідні закони в державі. Тому я звертаюся до Голови Верховної Ради, до представників фракцій, до ради коаліції, щоб на наступне пленарне засідання нарешті винесли законопроект щодо змін до Конституції, зняття депутатської недоторканності і з метою для того, щоб нарешті всі були рівні перед законом. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Крулько Іван Іванович передає слово Сергію Власенкові. Будь ласка.</p>
<p>&nbsp;</p>
<p>13:12:39</p>
<p>ВЛАСЕНКО С.В.</p>
<p>Дякую, шановний пане головуючий. От розгляд цієї постанови це яскравий приклад спростування того міфу, який ходить в політикумі, який свідомо розповсюджують, коли кажуть, що всі політики однакові, всі судді однакові, всі прокурори однакові. Ні, вони не однакові.</p>
<p>Петро Стецюк, постанову про якого ми розглядали перед тим, це людина, яка довела своєю життєвою позицією, своєю якісною роботою те, що є порядні судді, вони можуть працювати нормально, вони можуть працювати в режимі тиску, вони можуть витримувати цей тиск, вони можуть приймати законні рішення і так далі.</p>
<p>На жаль, я цього не можу сказати про Олександра Михайловича Пасенюка. Ті, хто працювали в юридичній сфері, всі знають хто такий Олександр Михайлович Пасенюк, це колишній голова Вищого адміністративного суду, який потім, коли Віктор Янукович почав міняти керівництво вищих спеціалізованих судів, був відправлений у почесне заслання до Конституційного Суду України. Голосував все, що треба було Януковичу, ніколи не сперечався з діючою владою, був повним колаборантом в цьому питанні і підтримував все, що від нього просила діюча влада. На моїй пам'яті, якщо я не помиляюсь, принаймні, за даними деяких ЗМІ, він навіть фігурував у матеріалах справи судді Зварича, як людина, яка отримувала відповідну фінансову винагороду. Тому судді є різними, і ставитись до них треба по-різному. Так само, як політики є різними, і ставитись до них треба по-різному. І ставитись до них треба не за гаслами, а за тими реальними і конкретними справами, які вони роблять.</p>
<p>Але при цьому, звичайно ж, за цю постанову треба проголосувати без будь-якої подяки, без будь-яких застережень. До речі, я нагадую, що ми один раз уже виганяли. Зараз ми звільняємо, а тоді ми виганяли суддю Пасенюка із Конституційного Суду. На жаль…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину завершити.</p>
<p>&nbsp;</p>
<p>ВЛАСЕНКО С.В. Дякую, пане головуючий.</p>
<p>Але, на жаль, тоді із-за порушень Регламенту, із-за порушень закону він відновився на роботі, і зараз ми вже його при досягненні ним не 65-ти, а 67-ми років, ми його зобов'язані звільнити.</p>
<p>Тому я закликаю всіх проголосувати і за постанову щодо Петра Стецюка, подякувавши йому за роботу; і за постанову щодо звільнення пана Пасенюка без будь-якої подяки і без будь-якого пієтету. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, через 5 хвилин відбудеться голосування. Я прошу Секретаріат Верховної Ради повідомити депутатів і голів фракцій запросити депутатів в зал.</p>
<p>Зараз я надаю слово для виступу від "Самопомочі". Бабак Альона Валеріївна передає слово Єгору Соболєву. Будь ласка.</p>
<p>&nbsp;</p>
<p>13:15:44</p>
<p>СОБОЛЄВ Є.В.</p>
<p>З цим голосуванням, справді, ми можемо досягти результату, але отримати ганьбу. Парламент вже звільнив Пасенюка за порушення присяги, за те, що він дав Януковичу диктаторські повноваження. Це тому, що цей товариш поновився в іншому суді, ми змушені його знову звільняти, але тепер не за порушення присяги, а за те, що він сам захотів піти на почесну пенсію з доброю виплатою від держави, з усіма привілеями колишнього судді Конституційного Суду. І тут є велике запитання. Я думаю, що ми зарано відпустили Генерального прокурора. Річ у тому, що коли парламент у березні 2014 року звільнив суддів Конституційного Суду, призначених парламентом, він попросив Генеральну прокуратуру розслідувати справу про відповідальність суддів Конституційного Суду за надання Януковичу диктаторських повноважень, за будівництво&nbsp; того режиму.</p>
<p>І така справа розслідується Генеральною прокуратурою за статтею "Винесення завідомо неправосудного рішення",&nbsp; що потягнула за собою зміну Конституції. І нам треба запитати у Генерального прокурора, коли будуть результати,&nbsp; то що за останніми&nbsp;&nbsp; ідеями, які записані в Конституції за ініціативи діючого Президента судді Конституційного Суду стануть зовсім недосяжними до правосуддя, їх&nbsp; можна буде&nbsp; арештувати і&nbsp; притягнути до відповідальності тільки&nbsp; за їхньою згодою. За їхньою власною згодою. І це велике запитання до парламенту, чи ми маємо зараз право&nbsp; відправляти Пасенюка на&nbsp;&nbsp; почесну пенсію після всього, що він зробив проти держави.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від Радикальної партії Лозовий, потім "фронту" буде Ємець. По дві хвилини дайте, будь ласка. Лозовий, потім Ємець.</p>
<p>&nbsp;</p>
<p>13:17:47</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка. Коли говоримо про боротьбу з корупцією&nbsp; взагалі, тим паче про&nbsp; тотальну корупціогенність судів, то згадується давньогрецька легенда про Геракла і лернейську гідру. Він рубав їй одну голову, на місці виростало дві.</p>
<p>Абсолютно солідарний з позицією колеги Єгора Соболєва, що&nbsp; ми в такій формі звільняючи одіозного суддю Пасенюка, навпаки, його виправдовуємо, тому що ніби на почесну пенсію іде злочинець, якого уже Верховна Рада звільняла. Тобто на місця однієї голови&nbsp; у цієї гідри виростає дві.</p>
<p>Разом з тим хотів би проінформувати&nbsp; шановних колег, що насправді відбувалося в минулу п'ятницю, суботу в самому одіозному суді цієї країни – Печерському райсуді міста Києва. В цьому залі немало людей, які через рішення цього суду теж були на певний час позбавлені свободи.</p>
<p>Суддя Христина Гладун, яка знімала з розшуку Портнова, яка була&nbsp; однієї з суддів, які&nbsp; вели справи&nbsp; ув'язнених Банковою під час Революції Гідності, і саме по її рішенню в січні 2014 року не вийшов на волю останній з в'язнів Банкової Ярослав Притуленко. Суддя, яка "віджимала" Міжнародний центр культури і мистецтв&nbsp; профспілок України і брала участь в інших корпоративних конфліктах, ця суддя під тиском військової прокуратури&nbsp; по сфабрикованій справі на замовлення сепаратиста мера Сіверськодонецька, який кликав туди референдум з ЛНР Козакова, на замовлення депутата-тушки з групи "Воля народу" Сергія Мельничука намагалися нав'язати нескоєні ним злочини легендарному командиру Валентину Лихоліту, якого більше знають як "Батю". По відвертому беспредєлу, не маючи доказової бази, ця суддя дала 2 місяці арешту пану Валентину. Але повстав весь Київ, приїхали добровольці. Я хотів принести слова вдячності усім народним депутатам, які змогли захистити Валентина Лихоліта. Це Ігор Мосійчук і Дмитро Лінько з Радикальної партії, це Єгор Соболєв, Семен Семенченко і Павло Костенко з "Самопомочі", це мажоритарники Андрій Білецький, Олег Петренко…</p>
<p>&nbsp;</p>
<p>ГОЛОВУЮЧИЙ. 10 секунд завершити.</p>
<p>&nbsp;</p>
<p>ЛОЗОВОЙ А.С. Це Євген Дейдей так само, це Ігор Луценко з "Батьківщини". Це бійці "Азову", "Донбасу", "Правого сектору", "Айдару". Вони прийшли захистити честь нашого фронту. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, заключний виступ, і ми перейдемо до голосування. І я&nbsp; прошу усіх народних депутатів зайти в зал, приготуватись до голосування. Я дам заключне слово Руслану Князевичу. Я прошу усіх депутатів заходити в зал.</p>
<p>Дві хвилини Леонід Ємець, будь ласка.</p>
<p>&nbsp;</p>
<p>13:20:28</p>
<p>ЄМЕЦЬ Л.О.</p>
<p>Дякую. Леонід Ємець, "Народний фронт", місто Київ.</p>
<p>Шановні колеги, ну як то кажуть, є дві великі різниці між такими схожими рішеннями, які ми сьогодні приймаємо. Дійсно, там, де ми з повагою проводжаємо пана Стецюка у відставку, дякуємо йому за належну роботу, ми з огидою зараз маємо прийняти рішення по Пасенюку. Оскільки, нагадаю, що ми вже приймали рішення свого часу, коли визнали, що судді Конституційного Суду порушили присягу і мають бути позбавлені статусу судді Конституційного Суду.</p>
<p>Так от у цього пана сейчас хватило нахабства використати корупційні зв'язки в судовій системі і поновитись на посаді конституційного судді Конституційного Суду. І зараз ми вимушені, вимушені, нас це абсолютно не має радувати, бо ми його відправляємо дійсно не до тюрми, де він мав би відповідати, ми його відправляємо у відставку. Але залишити його там, це означає залишити цю людину суддею Конституційного Суду, коли ми можемо його звідти прибрати.</p>
<p>Тому є два ріні цього завдання. Перше, ми сьогодні парламентом прибираємо Пасенюка з Конституційного Суду. Друге, органи прокуратури мають довести. Довести до суду ту кримінальну справу і провадження шести суддів Конституційного Суду, які зараз залишились, і одним із яких є пан Пасенюк як такий, що свого часу були учасниками узурпації Януковичем влади, на яку його ніхто не обирав. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, заключне слово, Руслан Князевич. І переходимо до прийняття рішення, депутати. Колеги, заходимо в зал. Зараз перейдемо до прийняття рішення. Дві хвилини.</p>
<p>&nbsp;</p>
<p>13:22:16</p>
<p>КНЯЗЕВИЧ Р.П.</p>
<p>Шановні колеги, я прошу хвилиночку уваги. Це дуже важливий нюанс, я думаю, важливо зараз розставити акценти. Ми не приймаємо рішення про те, щоб звільнити Пасенюка шляхом відправлення у відставку, це не відповідає дійсності. Почитайте проект постанови, він чітко говорить, що ми його звільняємо у зв'язку з досягненням 65-річного віку. Якщо б ми його звільняли у зв'язку з відправленням у відставку, так, як ми робили це, робимо по Стецюку, то тоді справді певні наслідки, привілегії для нього могли би бути, в тому числі &nbsp;…. отримання довічного і виплат. В цьому випадку жодні привілеї на нього не поширяться, це раз.</p>
<p>В тому випадку, якщо ми не проголосуємо цю постанову, він, раз, залишається суддею, тобто займає чуже місце, користується імунітетом, про який ви так багато кажете, і отримує повню заробітну плату. За що ви боретеся, скажіть правду громадянам? Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги, я переконаний, що по тих питаннях буде загальна єдність залу. Я переконаний, що усі підтримують ці постанови. Але з вашого дозволу я проведу рейтингове голосування, щоб ви побачили, який мобілізаційний потенціал залу. Я прошу всіх зайти, приготуватися до участі в рейтинговому голосуванні. Воно називається рейтингове по Регламенту.</p>
<p>Колеги, готові? Прошу на робочі місця, колеги. Я проводжу рейтингове голосування на предмет наявності потенціалу в залі для прийняття рішень. Шановні колеги, прошу взяти участь в рейтинговому голосуванні. Колеги, будь ласка, голосуємо. Голосуємо, колеги.</p>
<p>&nbsp;</p>
<p>13:24:05</p>
<p>За-224</p>
<p>Я прошу залучити тих депутатів, які не встигли приготуватися до голосування. Прошу зайти в зал, зайняти робочі місця. Це відповідальні, важливі рішення. Андрій Володимирович. Так, колеги, запросіть, запросіть колег з кулуарів.</p>
<p>Готові? Отже, колеги, першим, як ми і домовлялися, я ставлю на голосування для прийняття в цілому&nbsp; проект постанови (реєстраційний номер 4308) про звільнення Стецюка Петра Богдановича з посади судді Конституційного Суду України. Прошу народних депутатів голосувати. Колеги, голосуємо. Голосуємо, колеги.</p>
<p>&nbsp;</p>
<p>13:25:15</p>
<p>За-241</p>
<p>Рішення прийнято.&nbsp;&nbsp;</p>
<p>Подякуємо, як говорили, Стецюку Петру Богдановичу. Дякуємо від парламенту, від нас усіх за якісну роботу в Конституційному Суді.</p>
<p>Наступне, я ставлю на голосування для прийняття в цілому проект Постанови (номер 4882) про звільнення Пасенюка Олександра Михайловича з посади судді Конституційного Суду України. Прошу голосувати. Будь ласка, голосуємо.</p>
<p>&nbsp;</p>
<p>13:26:02</p>
<p>За-239</p>
<p>Постанова прийнята. Рішення прийнято.</p>
<p>Вітаю шановних колег, що ми пройшли це випробування.</p>
<p>В нас є ще три постанови нескладних по звільненню суддів. І я прошу колег, щоб ми перебували в залі і так само відповідально підійшли до тих голосувань.</p>
<p>Наступна &nbsp;постанова 4697-1. Вона теж не потребує… Так, 4697, так, перша буде просто, потім – 1, потім – 2.</p>
<p>І я запрошую до доповіді голову комітету Князевича Руслана. Будь ласка, пане Руслан.</p>
<p>&nbsp;</p>
<p>13:26:51</p>
<p>КНЯЗЕВИЧ Р.П.</p>
<p>Дякую, шановний пане Голово. Шановні колеги, дякуємо за підтримку щодо голосування за звільнення суддів Конституційного Суду.</p>
<p>А зараз на ваш розсуд виноситься чотири постанови, я їх по одній буду доповідати, про звільнення суддів.</p>
<p>Перша постанова, це постанова за реєстраційним номером 4697 від 19.05.16 року.</p>
<p>Відповідно до пунктів 2, 3, 9 частини п’ятої статті 126 Конституції України Верховна Рада України постановляє:</p>
<p>Звільнити<i> </i>Александрову Людмилу Іванівну з посади судді господарського суду Херсонської області у зв’язку з досягненням 65 років.</p>
<p>Друге. Звільнити Гавриша Ярослава Михайловича з посади судді Тлумацького районного суду Івано-Франківської області у зв’язку з неможливістю виконувати свої повноваження за станом здоров’я.</p>
<p>Третє. У зв’язку з поданням заяв про відставку звільнити з посад суддів:</p>
<p>Вищого адміністративного суду України Білугу Сергія Володимировича;</p>
<p>апеляційного суду Вінницької області Старинця Юрія Володимировича;</p>
<p>апеляційного суду Кіровоградської області Петрову Ірину Михайлівну, Поступайло Наталію Іванівну;</p>
<p>апеляційного суду Луганської області Буханька Валерія Петровича;</p>
<p>Сквирського районного суду Київської області Машкіну Віру Валентинівну;</p>
<p>Тетіївського районного суду Київської області Кравець Ольгу Анатоліївну;</p>
<p>Київського районного суду міста Харкова Дмитрієва Олександра Федоровича.</p>
<p>Четверте. У зв’язку з поданням заяви про звільнення з посади за власним бажанням звільнити суддів:</p>
<p>Харківського апеляційного господарського суду Черленяка Миколу Івановича;</p>
<p>Докучаєвського міського суду Донецької області Черткову Любов Олександрівну;</p>
<p>Гірницького районного суду міста Макіївки Донецької області Кульбакова Ігоря Валентиновича.</p>
<p>Прошу підтримати, оскільки це підстави, які є такі безпроблемні, в основному люди за власним бажанням або у зв'язку з бажанням піти у відставку, а також за станом здоров'я, просять Верховну Раду звільнити їх з посади. Комітет одноголосно рекомендує парламенту зазначений проект постанови прийняти за основу та в цілому.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу провести запис: два – "за", два – "проти".</p>
<p>Від "Народного фронту" Алексєєв Ігор Сергійович. Будь ласка.</p>
<p>&nbsp;</p>
<p>13:29:43</p>
<p>АЛЕКСЄЄВ І.С.</p>
<p>Шановні колеги, хочу всім нагадати, що нещодавно в стінах цього парламенту ми ухвалили історичні зміни до Конституції щодо правосуддя, ми ухвалили нову редакцію Закону про судоустрій і статус суддів. Ці законодавчі ініціативи, вони дають можливість провести відкриті конкурси на всі суддівські посади.</p>
<p>Відповідно фракція "Народний фронт" буде голосувати за всі постанови про звільнення суддів. Тим самим ми додатково відкриваємо нові суддівські вакансії, що дасть можливість провести відкриті, прозорі конкурси на суддівські посади і забезпечити добір фахових, якісних людей в судову систему.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від Радикальної партії Олег Ляшко.</p>
<p>&nbsp;</p>
<p>13:30:47</p>
<p>ЛЯШКО О.В.</p>
<p>Олег Ляшко, Радикальна партія. Питання відставки суддів, безумовно, надзвичайно важливе питання. І наша фракція вважає, що мають бути звільнені всі судді в Україні, а не та імітація судової реформи, коли протягнули зміни до Конституції в частині судочинства і фактично дали можливість Президенту Порошенку узурпувати вплив на судову гілку влади.</p>
<p>Але, водночас, я хотів би привернути увагу суспільства до того беспредєлу, до тих законодавчих актів, які приймає коаліція "панамських патріотів" у цьому парламенті, обмежуючи право громадян на судовий захист. Сьогодні у людей можуть забрати за борги по комунальних послугах житло.</p>
<p>Крім того, це рішення суду може бути постановлено в заочному режимі,&nbsp;&nbsp; таємно від власника квартири, і за копійчані борги, і за воду, за комуналку, у людей заберуть єдине житло, яке вони мають. Крім того, встановлені ставки судового мита такі, які позбавляють можливості більшості українських громадян звернутися до суду за захистом, для того щоб захистити свої інтереси.</p>
<p>Тому фракція Радикальної партії вимагає від Голови Верховної Ради, від коаліції "панамських патріотів" у парламенті, досить байдикувати, давайте вирішувати сьогодні в парламенті ті проблеми, які найбільше хвилюють українських громадян. Тарифи, ціни на ліки, корупція влади, абсолютно копійчані зарплати і пенсії – і влада нічого не робить для того, щоб радикально підвищувати доходи громадян, створювати робочі місця, дати людям перспективу. Натомість грабують через надвисокі тарифи.</p>
<p>Тому фракція Радикальної партії разом із іншими демократичними опозиційними політичними силами, я закликаю розпочати блокування роботи парламенту після того, коли буде закінчено розгляд цього питання, і захистити реально людей від свавілля, від геноциду.</p>
<p>&nbsp;</p>
<p>ГОЛОВУЮЧИЙ. Шановні колеги, через кілька хвилин відбудеться голосування. Я бачу, ряд депутатів вийшло, я прошу повідомити, що за кілька хвилин відбудеться голосування. Нехай народні депутати повернуться в зал на робочі місця.</p>
<p>А зараз від блоку "Петра Порошенка"&nbsp; надаю слово Руслану Князевичу. Будь ласка, пане Руслан. Від трибуни чи з місця? Від трибуни, будь ласка, і прошу заходити в зал.</p>
<p>&nbsp;</p>
<p>13:33:18</p>
<p>КНЯЗЕВИЧ Р.П.</p>
<p>Дякую, шановні колеги. Я просив би, оскільки у нас в принципі це підстави, загальні підстави, які ніколи не виникало з приводу них довгої дискусії, все ж таки спричинитися до того, щоб підтримати їх. Більше того, після того як ми прийняли зміни до Конституції і нову редакцію Закону про статус суддів судоустрій, ви знаєте, що зараз є можливість суддям визначатися щодо доцільності або піти у відставку і отримати відповідно довічне утримання, або надалі претендувати на посади в тих судах, де будуть оголошені конкурси. І ми очікуємо, як і Рада суддів, і суддівська спільнота, є розуміння, і я думаю, що такого роду заяви&nbsp; про відставку до&nbsp; закінчення строку, тобто до кінця вересня місяця, будуть масово надходити в парламент. І нам треба буде приймати ці рішення для того, щоб справді відкривати можливості для проведення конкурсів на ті вакантні місця, які&nbsp; будуть звільнюватися. А всі відповідно вакансії будуть заповнюватись тільки шляхом проведення конкурсів, як передбачено новим Законом про судоустрій&nbsp; і статус суддів.</p>
<p>Тому&nbsp; сьогоднішня постанова повинна бути добрим почином, як на мене, в цілому каскаді&nbsp; таких постанов, бо&nbsp; основне навантаження щодо такого необхідного рішення&nbsp; парламентом ми очікуємо впродовж вересня місяця. Я просто нагадаю, що&nbsp;&nbsp; Закон про судоустрій в новій редакції&nbsp; вступає в силу&nbsp; одночасно з дня набуття&nbsp; чинності Законом&nbsp; про внесення змін&nbsp; до Конституції. Такий закон набув чинності в кінці червня, в останній день червня,&nbsp; і очевидно, через 3 місяці,&nbsp; тобто в кінці&nbsp; вересня, набуде чинності нова редакція. І в нас ще буде протягом вересня,&nbsp; як мінімум, як на мене, два сесійних тижні для того, щоби&nbsp;&nbsp; всі ті заяви,&nbsp; які прийдуть до Верховної Ради впродовж літнього періоду, були розглянуті , і ми&nbsp; дали можливість вже після того як закон набуде чинності розпочати&nbsp;&nbsp; процедуру проведення конкурсів на вакантні місця в суддівській сфері.</p>
<p>Тому, як на мене, прошу підтримати. Тому що тим більше це тільки&nbsp;&nbsp; перша постанова, у&nbsp; нас&nbsp; ще попереду три сьогодні таких постанови, і я сподіваюсь…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, заходимо в зал. Ще одну хвилину – Різаненко, поки заходять в зал. Включіть мікрофон Різаненкові. І переходимо&nbsp; до прийняття рішення, колеги.&nbsp;</p>
<p>Будь ласка, Різаненку мікрофон.</p>
<p>&nbsp;</p>
<p>13:35:51</p>
<p>РІЗАНЕНКО П.О.</p>
<p>Доброго дня,&nbsp; шановні колеги!&nbsp; Народний депутат&nbsp; Різаненко.</p>
<p>Ви знаєте, я хотів вам продемонструвати один яскравий момент з життя суддів. От сьогодні&nbsp; ми даємо згоду, ми голосуємо про звільнення &nbsp;за станом здоров'я такого судді Хрімлі Олександра Геннадійовича Київського апеляційного&nbsp;&nbsp; адміністративного суду.</p>
<p>Я розповім коротко історію,&nbsp; і ви жахнетесь від історії цього судді. Він був суддею&nbsp; Київського району міста Донецька. В стані алкогольного&nbsp; сп’яніння&nbsp; на автомобілі вбив двох дітей 10 і 12 років. Мати цих дітей&nbsp; наклала на себе руки – повісилась. Батько&nbsp; вмер від серцевого нападу.&nbsp; &nbsp;Кримінальна справа, яка була порушена по ньому, була закрита, і ви тут жахнетеся від чого –&nbsp; у зв'язку з того, що потерпілих немає. Адже діти загибли, їхні батьки померли і нікого немає. Ви думаєте його звільнили? Ні, його перевели до Києва, і він тут декілька років займав посаду судді у Київському апеляційному адміністративному суді.</p>
<p>Я закликаю всіх голосувати, звичайно, за звільнення цих суддів. Але багатьох з них, особливо тих, хто там ховається за зняттям згідно стану здоров'я…</p>
<p>&nbsp;</p>
<p>ГОЛОВУЮЧИЙ. Будь ласка. Завершили, так? Завершили.</p>
<p>Колеги, отже, не виходьте з залу, будь ласка. Навпаки заходимо в зал. Прошу приготуватися до голосування. Прошу зайняти робочі місця, колеги.</p>
<p>І я ставлю на голосування для прийняття в цілому проект Постанови номер 4697. Хто підтримує дану постанову про звільнення суддів, прошу голосувати. Голосуємо, колеги.</p>
<p>&nbsp;</p>
<p>13:38:03</p>
<p>За-214</p>
<p>Колеги не встигли. Я бачу, піднімають руки, я прошу зайти в зал народних депутатів. Я хочу тих депутатів, які під час цього голосування чомусь є в залі, а не голосують, повернутися на робочі місця. Я прошу Секретаріат Верховної Ради повідомити депутатів, щоб зайшли в зал і взяли участь у голосуванні.</p>
<p>Зараз я прошу показати по фракціям, як відбулося голосування. Будь ласка, включіть на табло.</p>
<p>"Блок Петра Порошенка" – 93, "Народний фронт" – 67, "Опозиційний блок" – 0, "Самопоміч" – 19, Радикальна партія Олега Ляшка – 2, "Батьківщина" – 13, "Партія "Відродження" - 1, "Воля народу" – 1.</p>
<p>Є якісь політичні питання, які треба обговорити? Просто людей немає, так? Колеги, зараз я поставлю на повернення до даної постанови. Ми чули емоційні виступи, які переконували нас, що необхідно голосувати. Я прошу приготуватись до голосування, і я поставлю на повернення. Готові, колеги?</p>
<p>Отже, я ставлю пропозицію повернутись до розгляду, голосування проекту Постанови 4697 про звільнення суддів, колеги. Я прошу проголосувати. Принципово відповідальне питання. Прошу усіх взяти участь в голосуванні. Повернення до голосування 4697. Надя, Надя… Ну, Надя, проголосуйте! Зупиніть голосування. Є ще три депутати в холі, Надя Савченко їх переконливо запросить зайти в зал.</p>
<p>Отже, ставлю на голосування пропозицію повернутись до розгляду Постанови 4697. Колеги, прошу проголосувати. Прошу взяти участь в голосуванні. Голосуємо за повернення. Будь ласка, колеги, голосуємо.</p>
<p>&nbsp;</p>
<p>13:41:00</p>
<p>За-227</p>
<p>227 – "за". Ми повернулись до розгляду, колеги.</p>
<p>І я тепер ставлю на голосування - і прошу всіх залишатись на місцях, - проект Постанови 4687 для прийняття в цілому. Прошу голосувати. Голосуємо, колеги. Будь ласка, голосуємо.</p>
<p>&nbsp;</p>
<p>13:41:32</p>
<p>За-227</p>
<p>227 – "за", рішення прийняте. Вітаю шановних колег з принциповим рішенням, хоч дуже важко вони чомусь даються.</p>
<p>Переходимо до наступного проекту Постанови 4697-1. І я запрошую до слова голову комітету Князевича Руслана. Будь ласка.</p>
<p>&nbsp;</p>
<p>13:41:55</p>
<p>КНЯЗЕВИЧ Р.П.</p>
<p>Дякую, шановний пане Голово.&nbsp; На відміну від попереднього&nbsp; проекту постанови, де була ціна низка підстав для звільнення&nbsp; суддів з займаних посад,&nbsp; в Постанові&nbsp; за реєстраційним номером 4697-1 від 07.06.2016 року передбачена тільки одна підстава – в зв'язку з поданням заяви про відставку. Це якраз наслідки прийняття&nbsp; відповідно змін до Конституції і Закону про судоустрій. Ціла низка суддів вищої і апеляційної інстанції скористалися своїм правом і відповідно надали відповідні заяви.</p>
<p>Відповідно до пункту 9 частини п’ятої статті 126 Конституції України пропонується&nbsp; у зв’язку з поданням заяви про відставку звільнити з посад суддів:</p>
<p>Вищого адміністративного суду України Темкіжева Ігоря Хажмуридовича;</p>
<p>Вищого спеціалізованого суду з розгляду цивільних і кримінальних справ: Касьяна Олексія Петровича, Дербенцеву Тетяну Пилипівну, Наумчука Миколу Ілліча, Гвоздика Павла Олександровича, Амеліна Вячеслава Івановича і Мартинюка Володимира Івановича;</p>
<p>апеляційного суду Дніпропетровської області: Руських Катерину Григорівну, Болтунову Ларису Михайлівну, Ферафонтова Вадима Юрійовича;</p>
<p>апеляційного суду Донецької області Бугрим Людмилу Миколаївну;</p>
<p>апеляційного суду Івано-Франківської області Поповича Степана Степановича;</p>
<p>апеляційного суду Київської області: Колокольнікову Наталію Миколаївну і Шевченка Олександра Васильовича;</p>
<p>апеляційного суду Луганської області:&nbsp; Лісіцину Аллу Іванівну і Оробцову Раїсу Іллівну;</p>
<p>апеляційного суду Полтавської області Довгаль Світлану Анатоліївну;</p>
<p>Томашпільського районного суду Вінницької області Семко Галину Вікторівну;</p>
<p>Жовтневого районного суду міста Кривого Рогу Дніпропетровської області Прихожанова Олександра Володимировича;</p>
<p>Саксаганського районного суду міста Кривого Рогу Дніпропетровської області Мхітаряна Сергія Самсоновича;</p>
<p>Волноваського районного суду Донецької області Троян Любов Григорівну;</p>
<p>Кіровського районного суду міста Макіївки Донецької області Перевєрзєва Миколу Михайловича;</p>
<p>Таращанського районного суду Київської області Бабоїд Олену Марківну;</p>
<p>Сокальського районного суду Львівської області Пахута Сергія Олександровича;</p>
<p>Болградського районного суду Одеської області Калібову Марію Миколаївну;</p>
<p>Ізмаїльського міськрайонного суду Одеської області Степанова Олександра Миколайовича;</p>
<p>&nbsp;Южного міського суду Одеської області Котова Віталія Григоровича;</p>
<p>і Славутського міськрайонного суду Хмельницької області Тончук Раїсу Іванівну.</p>
<p>Комітет з питань правової політики та правосуддя розглянув на своєму засіданні відповідний проект постанови і просить Верховну Раду підтримати, оскільки у нас не було жодних застережень для того, щоб звільнити займаних посад щойно оголошених мною суддів загальної юрисдикції, різних суддів загальної юрисдикції.</p>
<p>Прошу підтримати і дуже сподіваюся, що нам вистачить сил для того, щоб ще наступні дві постанови розглянути і прийняти. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, зараз я проведу: два – "за", два – "проти". Просто вас дуже прошу, у виступах, якщо є якісь політичні застереження, висловлюйте їх, бо я не дуже розумію чому всі за, депутатів в залі достатньо, а рішенні ми ледь дотягуємо голоси. Я тому дуже прошу усіх, якщо в когось є застереження, якщо хтось проти того, щоб ми їх звільняли, оголосіть це публічно, будь ласка, щоб ми розуміли логіку процесів.</p>
<p>Я прошу провести запис: два – "за", два – "проти", будь ласка.</p>
<p>Сидорович Руслан Михайлович від фракції "Самопоміч", будь ласка.</p>
<p>&nbsp;</p>
<p>13:46:14</p>
<p>СИДОРОВИЧ Р.М.</p>
<p>Шановні колеги, ми вже тут багато в залі говорили про необхідність оновлення суддівського корпусу. В даному випадку питанням звільнення даних суддів з посад ми, власне, відкриваємо вікно можливостей для тих нових людей, на яких ми повинні надіятися, які повинні стати новим обличчям судової влади, які повинні забезпечити оце справедливе правосуддя, про яке ми так багато говоримо.</p>
<p>Тому необхідно звільнити сьогодні цих суддів, дати можливість відкрити ці вакансії, і на кінець приступити не на словах, а дійсно на ділі до формування нового суддівського корпусу. Голосуємо.</p>
<p>&nbsp;</p>
<p>ГОЛОВУЮЧИЙ. Кишкар Павло Миколайович, будь ласка. Передає Кривенкові. Будь ласка.</p>
<p>&nbsp;</p>
<p>13:47:13</p>
<p>КРИВЕНКО В.М.</p>
<p>Шановні колеги, Кривенко Віктор, Народний Рух України. Я повністю підтримую оте, що сказав Сидорович Руслан. І ці судді місяцями і роками утримували зарплату. Я закликаю зараз фракцію Радикальної партії, я вважаю, що у ваших неголосуваннях є певна логіка. І те, що казав колега Різаненко, що є ряд суддів, яких треба в тюрму саджати, а не просто звільняти і відпускати їх. Але зараз ми робимо їм ще більшу послугу, якщо ми їх не звільняємо. Тому однозначно треба якомога швидше проголосувати, щоб ми не з запасом в один голос. І щоб вся Україна знала: ті пачки прізвищ, які сьогодні нарешті будуть звільнені з судової системи і відкриють простір для нових людей, для нових можливостей. І хай громадськість контролює, нехай адвокати йдуть в судді.</p>
<p>Тому, будь ласка, якомога швидше давайте проголосуємо це. І закликаю Радикальну партію долучитися до голосування. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Слово надається Литвину Володимиру Михайловичу, будь ласка.</p>
<p>&nbsp;</p>
<p>13:48:15</p>
<p>ЛИТВИН В.М.</p>
<p>Шановний голово, шановні колеги! У Верховній Раді вже тривалий час лежать подання, десь порядка 850-и на призначення суддів на посади безстроково. Я розумію, що ми прийняли зміни до порядку обрання і призначення суддів. Разом з тим, закон не має зворотної сили. І ми сьогодні маємо у ряді місцевостей, у ряді районів, в тому числі Житомирської області патову ситуацію, де в суді… в судах немає жодного судді, який може відправляти правосуддя. У той же час&nbsp; ці люди отримують заробітну плату, але їхня доля є невизначеною.</p>
<p>Тому я пропоную і прошу вже вкотре, щоб ми винесли на розгляд Верховної Ради України проекти постанов, які опрацьовані відповідним профільним комітетом про призначення суддів безстроково, виходячи з того, що той закон, який прийнятий, зміни до Конституції, які внесені, вони зворотної сили не мають. Адже Верховна Рада, очевидно, повинна демонструвати, що вона неухильно дотримується законів. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хочу вам повідомити, що ми готуємо постанову про призначення суддів. Як тільки вона буде готова – ми її винесемо в зал, можливо, навіть у четвер.</p>
<p>А сьогодні давайте ми замобілізуємося, пане Володимир і всі депутати, щоб ми принаймні звільнення суддів, по яких немає жодних дискусій, по яких нема&nbsp; жодних питань, щоб ми змогли прийняти. І тому я прошу усіх колег з фракцій запросити в зал, щоб вони підтримали нас в питанні по звільненню суддів.</p>
<p>Ще від "Народного фронту", будь ласка, Леонід Ємець, 2 хвилини. Будь ласка, включіть мікрофон.</p>
<p>&nbsp;</p>
<p>13:50:07</p>
<p>ЄМЕЦЬ Л.О.</p>
<p>"Народний фронт", Леонід Ємець, місто Київ.</p>
<p>Шановні колеги, ну, це ті питання, які ми давним-давно вже мали вирішити, але у нас постійно є питання, які здаються більш важливими питаннями національної безпеки і це дійсно надзвичайно першочергові сьогодні питання. Але судочинство – це є складова державного механізму. В нас в Конституції записано, що громадянин має право на чесний і справедливий суд. І у випадку, якщо на посаді судді знаходиться людина, в якої вже досягнуто граничного віку перебування на посаді судді, то ситуація залишається в такому вигляді, що він продовжує ходити на роботу, але він уже не може вчиняти судочинство. І тоді ми маємо окремі суди, де кількість таких суддів, які не можуть вчиняти судочинство, вже перейшла граничну межу. Тобто громадяни приходять до цього суду з бажання отримати судове рішення і не можуть знайти там суддю, який міг би це рішення прийняти. Продовжити таку ситуацію&nbsp; це є недопустимо, і це є обов'язок нас як парламентарів це питання вирішити. Мова іде про тих суддів, які за загальними підставами мають бути звільнені, і на їх місце уже за новим законодавством, на конкурсах, нових, відкритих, з трьома деклараціями, які вони мають заповнити, мають прийти нові люди, які будуть професійно виконувати свої обов'язки. А за цим буде наглядати громадська рада доброчесності.</p>
<p>Тому я дуже прошу виконати сьогодні наш обов'язок як парламентаря і відправити цих суддів у відставку. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую, шановні колеги.</p>
<p>Я дуже прошу запросити усіх депутатів в зал. Ми зараз…</p>
<p>Я ще дам один виступ Барні, але це буде заключний виступ.</p>
<p>Я прошу колег народних депутатів заходити в зал. Секретаріат Верховної Ради я прошу повідомити, що через кілька хвилин ми переходимо до прийняття рішення.</p>
<p>І зараз прошу від "Блока Петра Порошенка", дві хвилини, Барна. Включіть мікрофон депутату Барні.</p>
<p>&nbsp;</p>
<p>13:52:20</p>
<p>БАРНА О.С.</p>
<p>Шановні друзі! Ми знаємо, що Україні не вистачає коштів, зокрема, на армію, зокрема, на забезпечення бюджетної сфери, освіти, медицини, культури. І поряд з тим не приймаючи рішення про звільнення суддів, які, перебування термін вже вийшов, ми фінансуємо їх діяльність, точніше ми фінансуємо їхню бездіяльність. Тому очевидно є факт, що треба негайно приймати рішення, щоб перестати фінансувати їхню бездіяльність.</p>
<p>Поряд з тим, ми говоримо, що судова система вимагає негайних змін. Так давайте звільним цих суддів, щоби звільнити місце для молодих, нових, перспективних суддів, патріотів своєї справи, які будуть дійсно служити Україні, народу і основне закону.</p>
<p>І основне. Якщо ми хочемо очистити судову систему, нам не потрібно зараз займатися дебатами, взаємними спічами, звинуваченнями, отут з трибуни Верховної Ради. Давайте збираєм посеред народу всі негативи, незаконні рішення, які виносять судді, і подаєм їх в Вищу раду юстиції,&nbsp;&nbsp;&nbsp; &nbsp;громадські ради, які можуть контролювати діяльність суддів, вирішувати питання щодо їх переатестації. І таким чином ми будемо разом, спільно, але головне не популістично, а по-дієвому саме, скажем так, конструктивно здійснювати очистку судової системи влади.</p>
<p>Я запрошую колег проголосувати цей законопроект, зекономити бюджетні кошти для того, щоб не витрачати їх на бездіяльність тих суддів, які не виконують фактично свою діяльність. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Заключне слово, Руслан Князевич, дві хвилини, і переходимо до голосування. Колеги, прошу заходити в зал, приготуватись до голосування.</p>
<p>&nbsp;</p>
<p>13:54:28</p>
<p>КНЯЗЕВИЧ Р.П.</p>
<p>Дякую. .</p>
<p>&nbsp;</p>
<p>ГОЛОВУЮЧИЙ. Будь ласка, дві хвилини, Руслан Князевич.</p>
<p>&nbsp;</p>
<p>13:54:40</p>
<p>КНЯЗЕВИЧ Р.П.</p>
<p>Дякую, пане Голово. Я ще раз, шановні колеги, звертаю вашу увагу. Це безспірна постанова. Всі без винятку, 27 суддів скористалися тим правом, який надали ми їм, фактично прийнявши нову редакцію Закону про судоустрій і статус суддів. І вони написали добровільно заяви про відставку. І серед інших, яких ми щойно звільнили, я думаю, що є сенс і цим дати можливість звільнитися, і тим, які є в двох наступних постановах, і ми зараз вже сотню вакансій фактично сформуємо сьогоднішнім днем. Це буде початок цієї роботи.</p>
<p>Повернусь ще раз до своєї тези. Сподіваюсь, що протягом вересня місяця в нас на розгляді може бути кілька сотень, можна і тисячі таких заяв тих суддів, які до набуття чинності законом скористаються своїм конституційним правом і підуть у відставку.&nbsp; І це дуже добре, що цей процес розпочався нарешті, це дає можливість вже невідкладно, не чекаючи, коли запрацює закон, а до набрання його чинності отримати вакансії, щоб тільки з дня його набрання одразу оголошувались конкурси і розпочинався процес очищення судової влади. Прошу проголосувати і за цю, і за 2 наступні постанови. Дуже дякую.</p>
<p>&nbsp;</p>
<p>ГОЛОВУЮЧИЙ. Отже, шановні колеги, прошу займати робочі місця і приготуватись до прийняття рішення.</p>
<p>Прошу не виходити, а навпаки заходити в зал, займати робочі місця. Колеги, я вас закликаю до відповідальності. Я прошу займати робочі місця, зараз ми переходимо до голосування. У нас при нашій системі кожен голос має вагу.&nbsp;&nbsp; Будь ласка, заходьте, колеги. Я почекаю ще хвилину. Секретаріат Верховної Ради прошу повідомити депутатів.</p>
<p>Було дуже правильно зазначено, що в той час, поки ми не приймаємо рішення, ідуть кошти державні, і кожного дня народні кошти в час війни витрачаються&nbsp;&nbsp; із-за того,&nbsp; що ми не здатні приймати&nbsp; таких рішень. Але я впевнений, ми зараз змобілізуємось&nbsp;&nbsp; і приймемо рішення.</p>
<p>Отже, я ставлю на голосування для прийняття в цілому проект Постанови (реєстраційний номер 4697-1)&nbsp; про звільнення суддів. Хто підтримує дане рішення, прошу голосувати.&nbsp; Будь ласка, колеги, голосуємо.</p>
<p>&nbsp;</p>
<p>13:57:34</p>
<p>За-250</p>
<p>Рішення прийнято.&nbsp;</p>
<p>Шановні колеги, порадимось: 15 хвилин і ще дві постанови. Зможемо розглянути? Перерва. Колеги, я не поставлю під ризик, бо як ми не проголосуємо, оце буде біда.</p>
<p>Шановні колеги, я оголошую згідно&nbsp; Регламенту перерву до четвертої години. О четвертій годині я прошу&nbsp; зібратися в&nbsp; залі для прийняття рішення. О четвертій годині ми продовжимо, ще дві постанови по звільненню суддів.&nbsp; Будь ласка, о четвертій годині.&nbsp;</p>
<p>&nbsp;</p>

