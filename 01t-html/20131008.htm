Стенограма пленарного засідання
08 жовтня 2013
&nbsp;
<p align=center>ЗАСІДАННЯ ДВАНАДЦЯТЕ&nbsp;</p>
<p align=center>Сесійний зал Верховної Ради України</p>
<p align=center>08 жовтня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p><b>&nbsp;</b></p>
<p>ГОЛОВУЮЧИЙ. Доброго дня, шановні народні депутати, запрошені, гості Верховної Ради! Прошу народних депутатів підготуватися до реєстрації. Увімкніть систему "Рада".</p>
<p>10:04:11</p>
<p>В залі зареєстровано&nbsp;383 народних депутати. Ранкове засідання Верховної Ради України оголошую відкритим.</p>
<p>Шановні народні депутати! Я прошу уваги, заспокоїтися. Відповідно до статті 25 Регламенту у вівторок ми маємо 30 хвилин для виступів уповноважених представників депутатських фракцій з внесенням пропозицій, оголошень, заяв, повідомлень.</p>
<p>Тому я прошу представників фракцій записатися на виступи. Записуйтесь.</p>
<p>Слово для виступу надається Симоненку Петру Миколайовичу, фракція Компартії України. Прошу.</p>
<p>&nbsp;</p>
<p>10:05:33</p>
<p>СИМОНЕНКО П.М.</p>
<p>Шановні виборці, шановні колеги! Вимушений розпочати свій виступ із сумного факту. Переважна більшість українських засобів масової інформації, які належать олігархам і їхнім кланам, чи ті, хто отримує гранти з-за кордону, тобто фінансується на виконання певної програми з-за кордону, оголосили інформаційну війну проти власного народу. І ця війна ведеться по всіх напрямках.</p>
<p>Зрозуміло, якщо проаналізувати ці основні напрямки ведення інформаційної війни проти власного народу, то мета вимальовується зразу – це виправдати підписання зрадницької Угоди про асоціацію з ЄС та освятити продовження політики, яка привела вже Україну до занепаду і зубожіння власного народу.</p>
<p>Партія влади та олігархічна опозиція роблять усе, щоб відволікти увагу громадян від того, що у державному бюджеті, тобто сьогодні у нас тут в державі дірка понад 40 мільярдів гривень і у листопаді нічим буде платити заробітну плату, в першу чергу представникам бюджетної сфери. Від того, що вони не збираються допомагати пенсіонерам, ветеранам, чорнобильцям, афганцям, дітям війни і багатьом іншим категоріям, які і потребують конче сьогодні допомоги для того, щоб вирішити свої проблеми.</p>
<p>Державний бюджет 2014 року Кабінет Міністрів не спромігся підготовити, цей державний бюджет, виходячи з національних інтересів. А він не зміг тому, що відбувається обвал економіки. Відсутні кредитні ресурси і вони не знають, звідки брати гроші, куди бігти і у кого в черговий раз просити подання для того, щоб сьогодні врятувати себе, а практично на заклання відправити народ України. Вимоги скоротити фінансування соціальних програм. І це також дуже серйозна загроза для нас, бо ці вимоги лунають з-за кордону. Не народ України просить скоротити фінансування соціальних програм.</p>
<p>Підвищення ціни на газ і електрику власного виробництва – те, що вимагає і Міжнародний валютний фонд, і ця зрадницька Угода про асоціацію. Це і підвищення тарифів на житлово-комунальні послуги, що відбувається по Україні, і ті події, які були в Полтаві – свідчення того, а ми, фракція Компартії, підтримуємо позицію полтавчан, що вони прийшли і захопили міську&nbsp;раду з&nbsp; вимогами не підвищувати тарифи.</p>
<p>Ми також сьогодні повинні розуміти, що державний бюджет наступного року, він і його прийняття у ускладнюється ще і тим, що стосунки з країнами Митного союзу і з Росією погіршуються, загострюється ситуація, обмежуються ринки для реалізації продукції, яка виробляється українським виробником. І таким чином, ускладнюється дуже серйозно ситуація. Так як і посилюється експансія товарів з Європи. Все це ще і ще раз дає мені підстави від імені нашої фракції заявити, що Україну, як бичка на мотузці, тягнуть туди, де вже багато своїх проблем.</p>
<p>На конференції у Ялті про це говорили відверто, але ця інформаційна війна якраз і обмежує можливість громадян України почути, проти чого нас застерігають і попереджають з Європи.&nbsp; Саме там у Ялті говорили про те, що народ України, не чекайте, що ближчі 7 років чи&nbsp; 10 буде покращення економічної ситуації в нас в Україні, не відбудеться. Ніхто не збирається прийти Україну до Європейського Союзу у найближчі 20 років. Тобто ми сьогодні через угоду беремо на себе зобов'язання і не маємо ніяких прав для того, щоб захистити свої інтереси у Європі.</p>
<p>Там також говорили, і в тому числі Ламі, бувший голова Світової організації торгівлі застерігав: не бігти безоглядно до Брюсселю. Він попереджав, що Україна втратить свій економічний суверенітет. Відверто про це говорять ті, хто добре розуміється на питаннях світової торгівлі і наслідків цих процесів.</p>
<p>Домінік Стросс-Кан&nbsp; взагалі попередив, що не знаємо, що буде з Європою через 20 років. У Болгарії, ви знаєте, як спустошили сьогодні Болгарію. Я вже не кажу про те, що закрили атомну електростанцію, а у нас їх 5 в Україні.</p>
<p>Далі. Сьогодні знищили аграрний сектор Болгарію. В Болгарію уже з Голландії помідори привозять, ось до чого все це дійшло. У Румунії на 25 процентів скоротили зарплату бюджетникам, на 15 процентів пенсію. А наші євроінтегратори тут у цьому екстазі обіцяють, що будуть підвищувати пенсію, заробітну плату. Та це ж вимоги європейської спільноти.</p>
<p>Президент України, як то кажуть, дав нам підстави, ну, десь з полегшенням зітхнути, бо він сказав: що збирається втягувати Україну, підписуючи угоди до асоціації, в зв'язку з тим, що завдання України сьогодні – вивести Європу з кризи. Оце Президент говорить. А що ж буде з українським тоді товаровиробником?</p>
<p>Він говорить це і на підставі того, що на 7 процентів ми збільшимо, через входження до асоціації, збільшимо економічний простір, торговий простір для європейської продукції. І виходячи з того, що сьогодні відбувається постійно політика заборони проведення зборів громадян України, щоб провести референдум, ми сьогодні заявляємо, що в Україні відбувається узурпація влади і ініціюється узурпація влади – партія влади і олігархи. Саме вони сьогодні порушують грубо і брутально Конституцію України і європейські цінності, які якраз і говорять, що пріоритетом є воля народу.</p>
<p>А ті збори, які відбулися у Харкові, Донецьку, Сімферополі, Чернігові, Запоріжжі, завтра відбудуться ще у 6 містах України, вони якраз і засвідчують – народ України підтримує позицію Компартії на проведення референдуму щодо визначення вектору зовнішньоекономічної інтеграції. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Арсеній Яценюк. Вітаю.</p>
<p>&nbsp;</p>
<p>10:12:03</p>
<p>ЯЦЕНЮК А.П.</p>
<p>Шановні члени українського парламенту! Ми вийшли на фінішну пряму щодо підписання Угоди між Україною і Європейським Союзом про асоціацію та про економічну інтеграцію. Хотів би нагадати, що парламент дуже багато зробив для того, щоби ця Угода була підписана. Українська опозиція чітко і послідовно виступала за необхідність підписання Угоди і всі акти законодавства, які потребує Україна для того, щоби Угода була підписана, пройшли відповідне схвалення і отримали підтримку української опозиції, і це дало змогу їх прийняти і показати цивілізованому світу, що ми здатні домовлятися тоді, коли мова йде про національні інтереси країни.</p>
<p>Хочу нагадати, що у нас було три вимоги. Три вимоги, дві з яких повністю виконані, а третя так і залишається невиконаною. Третя вимога, а саме, зупинка політичних переслідувань, - це&nbsp;&nbsp; та ключова підстава&nbsp; і вимога, яка&nbsp; при вирішенні дасть можливість Україні стати на європейський шлях&nbsp; розвитку і стати частиною великої європейської сім'ї. Мова йде про питання звільнення Тимошенко Юлії Володимирівни.&nbsp;&nbsp;</p>
<p>Зараз ідуть&nbsp; доволі тривалі інсинуації про те, чи є законні підстави, чи немає законних підстав, а чи можна це, а чи неможна. Я&nbsp; хотів&nbsp; би дуже чітко заявити:&nbsp; жодних законних підстав для ув'язнення Юлії Тимошенко не було, але є всі законні підстави&nbsp; для того, щоб підписати Президентом України акт про помилування Тимошенко Юлії Володимирівни. Звільнення Юлії Тимошенко є шлях до звільнення України. І ми закликаємо &nbsp;Віктора&nbsp; Януковича це зробити.</p>
<p>Окремо хотів би&nbsp; зупинитись на юридичних підставах такого звільнення. Наші політичні опоненти з Партії регіонів доволі вільно тлумачать акти законодавства, які підписані персонально Президентом Віктором Януковичем. Я хотів би звернутися до Партії регіонів: все-таки поважайте лідера&nbsp; вашої партії&nbsp;&nbsp;&nbsp; і читайте те, що&nbsp; він підписує.</p>
<p>Відповідно до Указу Президента України номер 902/2010 від 16 вересня 2010 року&nbsp; затверджене Положення&nbsp; про помилування, пункт 6 якого дуже&nbsp; чітко говорить: "Клопотання про помилування засуджених, які не відбули половини призначеного їм строку покарання, а також клопотання осіб, засуджених&nbsp; за тяжкі чи особливо тяжкі злочини, можуть бути задоволені за наявності обставин,&nbsp; що потребують&nbsp; особливого гуманного ставлення".</p>
<p>Нагадаю. Президент України Янукович Віктор Федорович чітко заявив про те, що з метою виконання гуманітарної місії&nbsp; він&nbsp; готовий розглянути питання надання можливості отримання медичної допомоги Юлії Тимошенко. Всі законні підстави є&nbsp; в акті Президента, і даний акт чітко&nbsp; зазначає, що Президент України має законне право для прийняття відповідного рішення.&nbsp;</p>
<p>Просимо Президента взяти ручку і листочок і підписати це рішення, і поставити крапку&nbsp;&nbsp; &nbsp;в цій ситуації, і відкрити абсолютно нову сторінку –&nbsp; нову сторінку розвитку української держави і наших стосунків із західними партнерами, і його стосунків, в тому числі з українцями, які вимагають справедливості по відношенню до кожного себе і по відношенню до Юлії Тимошенко.</p>
<p>Що стосується політичної справедливості, то не треба забувати ще і про економічну справедливість, яка сьогодні в країні відсутня. Про що йдеться? Мова йде про дуже серйозні, я підкреслюю, неймовірно серйозні економічні проблеми, які є в Україні.</p>
<p>Шановні колеги, мова йде про те, що ці проблеми виникли не вчора і не позавчора. Ми можемо чітко заявити, протягом останніх трьох років, трьох років перебування цього Президента і цього уряду при владі, Україна живе виключно за рахунок кредитів. Загальний борг української держави став сягати майже 70 мільярдів доларів США, що майже в два рази більше ніж на той момент, коли в офіс Президента України зайшов Віктор Янукович і прем'єром став Микола Азаров.</p>
<p>У зв'язку з суттєвим погіршенням ситуації на зовнішніх ринках, ми вважаємо, що час дешевих запозичень для України закінчився. І до сьогоднішнього моменту жодної економічної стратегії, яка б давала відповіді на питання. Перше. Як погашати борги, багато мільярдні борги, і як погашати багато мільярдні проценти? Друге. Як забезпечити 2 мільйони українців робочими місцями? Це була передвиборча обіцянка, яка не просто не виконана, а ще й збільшилось безробіття в Україні. Третє. Як вирішити проблему забезпечення справедливості в пенсійній системі? Четверте. Яким чином змінити податкову систему і ввести просту, але ефективну, податкову систему, яка буде давати можливість розвивати бізнес? І п'яте. Як зупинити прокурорське і суддівське свавілля для того, щоб захищати право власності, захищати кожного підприємця і захищати кожну людину, яка працює на себе і може дати роботу іншим тисячам?</p>
<p>Цих відповідей на ці запитання немає. Ми вкотре звертаємося персонально до Прем'єр-міністра України, час пустих розмов завершений…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте.</p>
<p>&nbsp;</p>
<p>ЯЦЕНЮК А.П. Ми вимагаємо конкретного плану дій, щоб дати відповіді на ці питання. Якщо цих відповідей немає, а ми знаємо, що їх немає, ми як українська опозиція готові представити свій план розвитку країни. Але у нас є одна вимога – відставка чинної влади і реалізація наших положень. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу,&nbsp; об'єднання "Свобода", народний депутат Сич. Прошу.</p>
<p>&nbsp;</p>
<p>10:18:56</p>
<p>СИЧ О.М.</p>
<p>Олександр Сич, "Свобода", Івано-Франківськ. Шановне товариство, перш за все від імені фракції всеукраїнського об'єднання "Свобода" вітаю юристів України з професійним святом і висловлюю сподівання, що спільно ми розбудуємо справедливу, правову систему і незалежну судову гілку влади.</p>
<p>Сьогодні ми перебуваємо на завершальному етапі євроінтеграційного процесу, і від нас залежить перспектива України: буде вона цивілізованою, європейською або ж колоніально&nbsp; євразійською. На той час, який залишився до Вільнюського саміту, нас чекає дві головні небезпеки: небезпека зовнішня – щодо зриву євроінтеграційного процесу і небезпека внутрішня –&nbsp; аби нас не завели на манівці місцеві "каліфи на годину".</p>
<p>Зовнішня небезпека має чітко виражений геополітичний характер і чітко асоціюється із Московщиною, яка сьогодні розгорнула проти України тотальну війну економічну, в тому числі торгівельну, іміджеву, релігійну, інформаційну, культурологічну і тому подібне. Воно і не дивно, тому що Московщина стала помітним геополітичним гравцем з того часу, від коли зуміла фальшем і підступом підкорити Україну. Внутрішній фронт цієї грози – це злагоджений оркестр комуністів і антиукраїнського вибору Медведчука.</p>
<p>Московська загроза будується&nbsp; на постсовєтських, постколоніальних залежностях України, культурно-ментальних, економічних, політичних і тому подібне.&nbsp; На превеликий жаль,&nbsp; &nbsp;у додаток до цього, і&nbsp; чинний режим так само ослаблений, Україна ослаблена наявністю постколоніального режиму. Адже саме він&nbsp; підписував антиукраїнські Харківські угоди, адже він сьогодні пропагує московські цінності, захищає&nbsp; інтереси Російської Православної Церкви, "руського мира" і тому подібне.</p>
<p>Однак, не менш загрозливою є і інша небезпека, яка носить скритий лотальний характер. Вона персолізована чинним режимом, який намагається насправді облудно сфальшувати саму ідею європейської інтеграції.</p>
<p>Сьогодні нас виборці питають: а в чому різниця між&nbsp; вами і режимом Януковича, і чи не став сьогодні Янукович націоналістом, і чи не пора український правопис підганяти під мову Азарова. Так, різниця є. І, перш за все, стратегічна. Вона не залежить від сьогоднішнього розкладу політичних сил,&nbsp; від постколоніального минулого України.&nbsp; Тому що Україна історично і&nbsp; ментально&nbsp; була, є і буде частиною європейського цивілізованого материка.</p>
<p>Різниця так само і сьогочасна, й тактична. Тому що ми, Всеукраїнське об'єднання "Свобода&nbsp; і опозиційні сили, прагнемо, аби&nbsp; Україна ввійшла в Європу як повноцінна національна держава і влилася в сім'ю таких же повноцінних національних європейських держав. Ми прагнемо, аби&nbsp; сьогодні Україна мала ті ж самі прозорі цивілізовані правила демократичної системи політичного змагання. Ми прагнемо, аби кожний пересічний українець мав ті ж високі стандарти соціального життя, які має Європа.</p>
<p>Натомість режим прагне привести в Європу ще одну російську, можливо, навіть і незалежну від кремлівського імперського центру державу. Режим прагне привести в Європу авторитарну, жорстко авторитарну державу зі специфічними українськими особливостями, так званий кримінальний паханат. Режим прагне привести в Європу державу не самодостатніх громадян, а державу ожебраченого, неосвіченого, із маргиналізованого&nbsp; населення.</p>
<p>Про справжні, а не декларативні кроки режиму свідчать такі його дії. Перш за все,&nbsp; у Європі місцеве самоврядування є&nbsp; лакмусовим папірцем справжньої демократії. У нас же місцеве самоврядування цілеспрямовано нищиться і зводиться&nbsp; до рівня непотрібного "п'ятого колеса у возі державно-управлінського апарату". Яскравим прикладом цього – ігнорування права столичної київської громади мати свою самоврядну владу.</p>
<p>Чи можливий такий прецедент у європейських столицях – у Парижі, в Лондоні чи в Берліні? І чи можливо те, аби так само у цих столицях народних депутатів, які відстоюють право громади на самоврядування, била поліція, міліція і кримінальні елементи?</p>
<p>Під видом євроінтеграційних законів сьогодні влада намагається пропихнути законопроекти, які сприятимуть повній узурпації влади, зокрема, проект Закону( номер 2522-а) про внесення змін до Конституції України щодо посилення гарантій незалежних суддів поставить судову систему у повну залежність від Президента України і виконавчої гілки влади. Хіба у якійсь європейській державі це можливо, аби Партія регіонів, владна партія, так само, як в іншій державі, могла узурпувати всю владу: голова партії – це Прем'єр-міністр, заступник голови партії – це голова парламенту. Не хватало, щоб ще верховний суддя, Голова Верховного Суду так само став заступником голови Партії регіонів.</p>
<p>Інший законопроект (номер 2498) –&nbsp; про внесення змін до деяких законів України з питань національної безпеки – узаконить використання армії проти власного народу. Аби так званий антирейдерский законопроект номер 0887 насправді сприятиме тому, аби залежні від Президента і виконавчої гілки влади суди узаконювали будь-яке рейдерство.</p>
<p>А може, європейській практиці належить так само, як у нашій практиці, те, що Державне казначейство стало послушним інструментом ручної фінансової політики, коли…</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp; У вас 6 хвилин.&nbsp; Дякую, дякую.&nbsp;</p>
<p>Фракція "УДАР&nbsp; Віталія Кличка".&nbsp; Керівник фракції – народний депутат Віталій Кличко, прошу.</p>
<p>&nbsp;</p>
<p>10:25:27</p>
<p>КЛИЧКО В.В.</p>
<p>Шановні колеги, шановний головуючий, наші виборці! Я хочу звернутися до кожного з вас.&nbsp; По-перше,&nbsp; за все подякувати, в минулу суботу знаю, що багато хто з вас приїжджав до Москви, знаю, що багато мільйонів українців слідкували за спортивними подіями. І я відверто хочу сказати, ми пишаємося спортивними досягненнями. Але, на жаль… <i>(Оплески)</i> на жаль, тільки ми, українці, можемо пишатися спортивними досягненнями. Ми також хочемо пишатися досягненнями в економіці, в соціальних стандартах, в рівні життя в Україні. І, не говорячи про поразки, не роблячи висновків, ми не можемо далі рухатися. І хотів би звернути увагу на декілька важливих фактів, важливих ключових речей, без яких, без висновків яких ми не можемо далі будувати країну.</p>
<p>До сьогодні всупереч Конституції та Бюджетному кодексу народні депутати досі не отримали проекту бюджету.... державного бюджету, хоча за Конституцією потрібно було отримати цей бюджет ще три тижні тому. Тепер нам кажуть, що економічний блок уряду перебуває в відрядженні. Не виконавши роботу вдома, зібралися за кордон – я переконаний, за такі дії повинна бути відповідальність. І думаю, що буде справедливо, щоб за місяць, на який уряд затримав проект закону, члени Кабінету Міністрів повинні не отримати заробітну платню. Також необхідно прописати в Бюджетному кодексі не тільки процедуру ухвалення бюджету, а відповідальність уряду та особисто Прем'єр-міністра за порушення терміну подання головного&nbsp; фінансового документу країни.</p>
<p>Загалом зрозуміло, чому бюджету сьогодні немає. Економічна ситуація в країні критична, бюджетний дефіцит за вісім місяців цього року вдвічі перевищив минулорічні показники і склав вже майже 35 мільярдів гривень. Капітальні інвестиції в порівнянні з минулим роком впали на 15 відсотків. Падає в Україні виробництво. І в цих умовах влада не бореться з корупцією, щоб перевести до бюджету мільярди вкрадених коштів, не скорочує видатки на вищі органи влади чи репресивну систему, влада економить на людях.</p>
<p>Згадаймо бюджет 2013 року. Лише кілька прикладів. Суттєво скорочено видатки на освіту – на 1,6 мільярдів гривень. Нижче критичного рівня фінансування Збройних Сил. Влада говорить про професійну армію, але не здатна забезпечити її на належному рівні. Адже показуха не замінить безпеки, а фінансування армії не може бути менше 1 відсотка. І Олександр Іванович Кузьмук, я впевнений, згоден з цими цифрами як міністр оборони і розуміє, про що йде мова.</p>
<p>Скорочуються видатки на науку. Замість 1,7 відсотка ВВП, як вимагає закон, науковці отримують лише 0,3 відсотка.</p>
<p>Витрати на програму "Доступне житло" – по 1 гривні на кожного громадянина і по 45 гривень на кожного, хто стоїть в черзі.</p>
<p>Партія "УДАР" відмагає від уряду змінити філософію і акценти Державного бюджету на наступний рік. Від забезпечення інтересів та потреб влади, чиновників та тих, хто її захищає, перейти до забезпечення соціальних прав українських громадян: вчителів, лікарів, працівників соціальної сфери, науковців, пенсіонерів та інших. Я наголошую: ми не дозволимо ухвалити бюджет за 10 хвилин без обговорення, як це було прийнято в минулі 3 роки.</p>
<p>Якщо хтось думає, що дотягне подання бюджету до листопада, а потім буде розраховувати, що люди не отримують грошей через дії опозиції, хочу наголосити: не вийде! Краще відразу рахуйте бюджет так, щоб там були закладені не шикарні ремонти автомобілів представницького класу, не ремонти офісів, які робляться, а підтримка розвитку країни. Для цього потрібно займатись не вигадуванням нових податків, що ми бачимо зараз, а забезпечити прозорість&nbsp; державних закупівель і дати можливість працювати підприємствам, дати можливість працювати малому та середньому бізнесу.</p>
<p>Вчора на Погоджувальній раді я наполягав на включенні таких проектів до порядку денного, однак влада не бажає&nbsp; сприймати цивілізованих умов ведення бізнесу.</p>
<p>Шановні друзі, в порядку денному за завтра декілька законопроектів, зокрема внесені депутатами фракції "УДАР", якими&nbsp; пропонуються&nbsp; виправити найбільш серйозні помилки так званої пенсійної реформи. Я прошу колег, окремо прошу представників партії більшості – фракції Партії регіонів та комуністів – підтримати ці законопроекти, бо&nbsp; ефективна держава – це не та, яка економить на власних громадянах.</p>
<p>Шановні колеги, в порядку денному на цей тиждень також&nbsp; призначення місцевих виборів. Але їх проведення не може бути вибірковим. У Києві і чотирьох…</p>
<p>&nbsp;</p>
<p>ГОЛОВУЮЧИЙ. Я прошу дати завершити.</p>
<p>&nbsp;</p>
<p>КЛИЧКО В.В.&nbsp; У Києві і чотирьох обласних центрах не обрану міську владу. Те саме в кількох районних центрах і переважно в центральній частині України.</p>
<p>Я наголошую,&nbsp; до всіх громад повинен бути єдиний підхід. Тому ми вимагаємо призначити на 15 грудня вибори київського міського голови&nbsp; і Київської міської ради, <i>&nbsp;</i>голів: Черкас, Чернігова, Херсона, Миколаєва, – а також вибори в усіх громадах, де порушено право на самоврядування. <i>&nbsp;(Оплески) </i>Якщо ми не будемо вирішувати ці проблеми і будемо знищувати місцеве самоврядування, то станеться таке ж саме, що сталося в Полтаві минулого тижня, і громади...</p>
<p>&nbsp;</p>
<p>ГОЛОВУЮЧИЙ. Дякую. Дякую, уже 7 хвилин, Віталій Володимирович.&nbsp;</p>
<p>Фракція Партії регіонів, народний депутат Микола Левченко. Прошу.</p>
<p>&nbsp;</p>
<p>10:32:48</p>
<p>ЛЕВЧЕНКО М.О.</p>
<p>Доброго ранку, шановні колеги, пане головуючий! По-перше, я хотів би звернутися, привітати фракцію "УДАР" і особисто лідера фракції Віталія Кличка з перемогою його брата на минулому тижні. Вся Україна вболівала, і це перемога усієї України, це перемога наша, українського спорту. <i>(Оплески</i>.</p>
<p>По-друге, я звертаюся до фракції "Свобода". Цілком на вас лежить відповідальність за те, що трапилося на стадіоні у Львові. Это ваши, это ваши сторонники опозорили Украину! <i>(Шум у залі)</i> Так, как вы ведете себя в парламенте, ваши активисты ведут себя на стадионах. И не надо путать украинский патриотизм з неонацизмом. Патриотизм – это совсем другое.</p>
<p>Когда народный депутат от Партии регионов Валентин Ландик и его трудовой коллектив завода "Норд" производят продукцию и "мэйд ин Юкрэйн" расходятся по всему миру. Вот это патриотизм! Во фракции "УДАР" Мария Васильевна Матиос, украинская писательница. Ее книги переводят на все языки мира, она прославляет Украину. Вот это патриотизм! А вы Украину позорите!</p>
<p>Теперь, что касается основного вопроса, который стоит сегодня на повестке дня, и я хотел бы здесь обратиться к нашим коллегам по парламентскому большинству, нашим союзникам по многим вопросам, к фракции партии коммунистов. Сегодня вы провоцируете Украину на проведение референдума. И здесь вы преследуете свои узкопартийные цели, мобилизуете свой электорат. И в итоге действуете не в интересах украинского общества. Вы ставите под удар наши будущие отношения с Россией и Беларусью, со странами Таможенного союза.</p>
<p>И я объясню, аргументирую, почему. Партия регионов никогда не была партией провосточной или прозападной. Мы всегда проводили и будем проводить проукраинскую политику. И в этих условиях, когда у нас есть стратегический партнер в России и есть стратегические задачи, которые должны быть решены на Западе.</p>
<p>Мы не говорим сегодня о вступлении в Евросоюз. И тем более не идет речь о передаче украинского суверенитета какому-либо наднациональному объединению. Мы говорим о том, что сегодня за всю историю Украины у нас появился шанс подписать два важных документа. Первый – это Соглашение об ассоциации с ЕС, которое обеспечит нам прозрачные долгосрочные отношения со странами, с европейскими государствами. Второе – это важный документ, Соглашение о зоне свободной торговли, который создаст для нашей экономики возможности выгодно торговать на самом богатом в мире рынке со странами Евросоюза. От того, насколько, как мы используем эти возможности, будет зависеть, от действий нашего правительства.</p>
<p>Но в то же время у нас был, есть и будет стратегический партер – это Российская Федерация, с которой у нас должны быть открытые границы, прозрачные отношения и равноправные отношения. И здесь нет никаких противоречий. Наши российские партнеры декларируют проевропейские, европейские ценности и европейский вектор развития. Так почему бы нам не использовать сегодня вместе время, момент и наше уникальное географическое положение, и не быть первыми на этом пути, и за собой повести и наших партнеров в России, и в Белоруссии?</p>
<p>Сегодня сердца и россиян, и украинцев, и белорусов переплетены. Но наши головы издавна, со времен Петра І, смотрели в сторону Запада. И так было всегда. И сегодня, когда я голосую за евроинтеграционные законы, мое сердце прислушивается к моей голове. Но когда я говорю о том, что у нас, у Украины, нет будущего без России, Белоруссии тогда моя голова прислушивается к моему сердцу.</p>
<p>Если сегодня предположить, что этот референдум пройдет, чего вы добиваетесь? Сегодня на этой эйфории евроинтеграционной, к которой мы, кстати, относимся внимательно и аккуратно, у нас может не хватить голосов. И тогда на вас будет ответственность за то, что мы навсегда захлопнем двери в совместное будущее России и Белоруссии. Если вам нельзя&nbsp;ставить украинцев перед таким сложным выбором. Украинцы уже сделали выбор и сделали его без вас. А если вам нечем заняться, сегодня Китай обозначил стратегическую цель – скупку 3 миллионов гектар украинского чернозема. И если учесть технологии аграрные Китая в сельском&nbsp; хозяйстве, то это будут использованы минеральные удобрения, которые будут заражать нашу почву и заражать грунтовые воды. Займитесь, организуйте референдум о запрете Китаем покупки украинских земель.</p>
<p>В Европы 400 миллионов, пускай и с экономическими проблемами, но сытого населения. А в Китае миллиард голодных коммунистов. У них с вами одинакового цвета партбилеты. Вот этим занимайтесь.</p>
<p>И сегодня у нас в стране так сложилось, что есть политические партии, как, например, "Батьківщина", которые защищают интересы западных государств. И не зря лидеры западных стран так настойчиво, убедительно отстаивают, чтобы Тимошенко – лидер партии "Батьківщина" вышла на свободу.</p>
<p>С другой стороны, есть политические партии, которые пророссийские и отстаивают интересы… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ЛЕВЧЕНКО М.О. Партия регионов всегда проводила и будет проводить проукраинскую политику. Мы – партия украинского народа, и мы останемся верны и нашим убеждениям, и нашим избирателям. Спасибо.</p>
<p>&nbsp;</p>
<p>ГОЛОВУЮЧИЙ. Заспокоїлись? Я надам слово. пане мірошниченко, я чую, бачу. По хвилині я дам на репліки "Свободі"&nbsp; і фракції комуністів. І це сьогодні більше реплік не буде, бо багато законів, добре?</p>
<p>Да, я прошу фракція "Свобода". Михальчишин, народний депутат.</p>
<p>&nbsp;</p>
<p>10:40:05</p>
<p>МИХАЛЬЧИШИН Ю.А.</p>
<p>Шановний Володимир Васильович, шановні народні депутати! Від імені всіх львів'ян, всіх шанувальників українського футболу, всіх нормальних громадян нашої держави хочу запевнити, що сказане щойно з цієї трибуни – цинічна брехня, провокація і ще один епізод інформаційної війни проти українського народу.&nbsp;</p>
<p>У нас у Львові, де панує дух свободи, ніколи не змиряться з тим, що прапори наших героїв будуть заборонені з чиєю б то не було владою. У нас у Львові полководці фанатських трибун і прості українські хлопці захищають інтереси держави тоді, коли присутні в цій залі їх цинічно і брутально зраджують. І той факт, що українська червоно-чорна символіка&nbsp; визвольного руху, портрети Степана Бандери і Романа Шухевича зараз з'являються на кожному стадіоні України, на кожній фанатській трибуні від Львова до Луганська, якраз і означає – ми народжуємося як нація і стаємо єдиним повноцінним народом. А завдяки такій боягузливій позиції, завдяки плазуванню перед чужинцями, завдяки страху визнати своїх героїв, якими б вони не були у складних історичних обставинах… Слава Україні!</p>
<p>&nbsp;</p>
<p>ГОЛОВУЮЧИЙ. Фракція Компартії України, прошу, Петро Симоненко. Хвилина.</p>
<p>&nbsp;</p>
<p>10:41:25</p>
<p>СИМОНЕНКО П.М.</p>
<p>Симоненко, фракція Компартії. Я хочу нагадати всім, що сьогодні весь світ визнає, що Китай, у якому комуністи забезпечили реалізацію програних положень і вивели країну Китай на друге місце у світі як супердержаву. До речі, Європа їде і у Китаї бере кредити. До речі, Україна теж взяла кредити, і 3 мільярди, які, так скажемо, не знають, як розтягнути ще і куди покласти-вкрасти, теж у Китаю взяли. Китай одягає і взуває сьогодні Україну, бо такі розумні тут, так скажемо, за 22 роки, що вже забули, що це таке –&nbsp; виробництво. А з Китаю везуть тільки для того, щоб дешево продавати і тут, так скажемо, собі кишені набивати.</p>
<p>Як і те, що має відношення до питання референдуму. Європа, вся Європа рухалася у бік об'єднання через референдуми, це воля громадян України. Так ось і у нас, шановні виборці, намагаються вас позбавити права вибирати і обирати. Вас сьогодні, я вже казав, як бичка на мотузці тягнуть для того, щоб задовольнити свої інтереси. Чому тягнуть? А&nbsp; тому, що вони сьогодні захищають не Україну…</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу,&nbsp; не ображайте один одного,&nbsp; не ображайте фракції. Ніяких реплік більше сьогодні&nbsp; не буде. Багато законів, нам треба працювати, а не гаяти час, ображаючи один одного.</p>
<p>Я хочу&nbsp; перейти до приємного. Депутати піднімали, що у нас сьогодні свято – День юриста, то давайте всім юристам України побажаємо щастя, здоров'я, життєвих гараздів, благополуччя, успіхів в благородній справі наших юристів, утвердження ідеї верховенства права, справедливості, гуманності&nbsp; і добра. Зі святом, всі юристи&nbsp; України! Верховна Рада в повному складі&nbsp; вас поздоровляє. <i>&nbsp;</i>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;Шановні народні депутати, я хочу дати інформацію. Немає народних депутатів сьогодні на сесії. Причини різні. Відрядження. Народний депутат Гриневецький –&nbsp; немає? Немає. Народний депутат Фабрикант? Відрядження. Народний&nbsp; депутат&nbsp; Гєллєр? Відрядження. Народний депутат Зарубінський? Відрядження. Народний депутат Шуфрич? Відрядження. Народний депутат Раупов? Відрядження. Народний депутат Лунченко? Відрядження. Геращенко була, ну я бачу, що вона є.&nbsp; Ірина&nbsp; Геращенко є.&nbsp; Народний депутат&nbsp; Сорока? Відрядження.&nbsp; Народний депутат&nbsp; Стоян? Відрядження.&nbsp; Народний депутат&nbsp; Льовочкіна? Відрядження.&nbsp; Народні депутати на лікарняному. Карпунцов? Немає.&nbsp;&nbsp; Народний депутат&nbsp; Стець. Немає? Немає. Народний депутат Паламарчук. Немає. Народний депутат Балога. Немає.</p>
<p>Я дав інформацію про народних депутатів, які відсутні сьогодні з різних причин на сесії.</p>
<p>Шановні колеги, перелік питань, що пропонуються для обговорення і прийняття рішень, сьогодні у вас є, переходимо до їх розгляду.</p>
<p>Ми розглядали на Погоджувальній раді депутатських фракцій, і було обговорено проект порядку денного третьої сесії Верховної Ради, який згідно до вимог Регламенту Верховної Ради розроблено на пропозиції комітетів.</p>
<p>Відповідно до частини першої статті 21, частини першої статті 22 Регламенту я вношу в порядок денний третьої сесії на затвердження Верховної Ради. Я хочу зазначити і підкреслити, що на нараді з керівниками депутатських фракцій, яка відбулася після Погоджувальної ради. Депутат Швайка, слухайте, а потім, коли получите інформацію, руку будете піднімати. Добре? Ми домовилися затвердити сьогодні порядок денний в цілому і без обговорення, вже три рази обговорювали. Проект порядку денного вам було роздано 17 вересня 2013 року.</p>
<p>Як ви бачите, порядок денний складається із законопроектів повністю підготовлених для розгляду на пленарних засіданнях. Це розділ перший.&nbsp; Я прошу уваги народних депутатів! Та законопроекти, які доручаються комітетам підготувати і доопрацювати для розгляду на цій сесії. Це розділ другий.</p>
<p>Звертаю увагу народних депутатів, що проект порядку денного третьої сесії не враховує пропозиції щодо законопроектів, які комітети та фракції пропонують не включати до порядку денного. Всі ваші пропозиції щодо додаткового включення до затвердження порядку денного сесії нагальних законопроектів ми будемо розглядати на пленарних засіданнях відповідно до вимог статті 23 Регламенту Верховної Ради в робочому порядку. Зрозуміло?</p>
<p>Переходимо до прийняття рішень. Прошу народних депутатів підготуватися до голосування.</p>
<p>Ставлю на голосування для прийняття за основу і в цілому проект Постанови (реєстраційний номер 3246) про порядок денний третьої сесії Верховної Ради України сьомого скликання. Прошу народних депутатів голосувати. Прошу.</p>
<p>&nbsp;</p>
<p>10:49:34</p>
<p>За-211</p>
<p>Проти – 1, утрималося – 49, не голосувало – 147.</p>
<p>Рішення не прийнято.</p>
<p>А скільки можна давати, вже третій тиждень ми розглядаємо питання, яке за 22 роки приймалося кожен раз з першого разу.&nbsp; Що це таке?</p>
<p>Що це таке, я вас питаю? Не буде більше! Я не буду більше ставити на&nbsp; голосування. Як хочете працювати, то давайте працювати. Тут політики затвердити порядок денний сесії, затвердити всі законопроекти&nbsp; і Верховна Рада не може.</p>
<p>Я прошу по одній&nbsp; хвилині від фракцій запишіться. Я прошу, фракція "Батьківщина", народний депутат Володимир Бондаренко. Прошу.</p>
<p>&nbsp;</p>
<p>10:50:56</p>
<p>БОНДАРЕНКО В.Д.</p>
<p>Прошу передати слово моєму колезі Володимиру Яворівському.</p>
<p>&nbsp;</p>
<p>ГОЛОВУЮЧИЙ. Прошу, Володимир Яворівський з Троєщини.</p>
<p>&nbsp;</p>
<p>10:51:04</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, яка дала за Юлію Тимошенко під час президентських виборів 67 відсотків.</p>
<p>Шановні колеги. Мені видається, і Володимире Васильовичу, шановний, мені видається, що відбувся&nbsp; просто збій, не всі зрозуміли, не дуже чітко було&nbsp; пояснено. Я ще раз хочу наголосити, колеги, йдеться про те, що&nbsp; домовилися, що будуть включені до порядку денного всі абсолютно без винятку ті законопроекти, які запропоновані народними депутатами. Тобто зберігається наше право законодавчої ініціативи на всі сто відсотків.</p>
<p>Через те, Володимире Васильовичу, це якраз той варіант, це принципове питання, ми затверджуємо порядок денний на всю сесію. Враховано абсолютно всі побажання,&nbsp; давайте дружно за це&nbsp; проголосуємо. А потім будемо обговорювати і голосувати за кожний законопроект. Все ж абсолютно зрозуміло. Давайте повернемося, це той варіант,&nbsp; де,&nbsp; справді, треба повернутися і проголосувати&nbsp; одностайно.&nbsp;</p>
<p>&nbsp;</p>
<p>ГОЛОВУЮЧИЙ. Шановні народні депутати, я думаю, що всі зрозуміли. Я вніс пропозицію: перший і другий розділи затвердити.</p>
<p>Що стосується&nbsp; додаткові у нас були, там&nbsp;&nbsp; згоди фракції немає. І за-за цього&nbsp; ми&nbsp; голосували два тижні, коли я ставив на голосування. Тому я чітко доповів вам. Тому я прошу, фракція "УДАР" Віталія Кличка", Розенко. Прошу Розенко.</p>
<p>&nbsp;</p>
<p>10:52:55</p>
<p>РОЗЕНКО П.В.</p>
<p>Павло Розенко, фракція "УДАР" Віталія Кличка". Володимир Васильович, я думаю, є логіка в тій пропозиції, яку ви сказали, але якщо ви чітко сказали про&nbsp; одну річ. Справа у тому, що другий розділ, який є теж дуже&nbsp; важливий, яким доручається комітетом розглянути всі законопроекти, у нас станом на кінець серпня законопроекти, які внесені до Верховної Ради&nbsp; України. Якщо б ми нормально зараз включили до другого розділу, яким доручається&nbsp; комітетам розглянути законопроекти, всі законопроекти, які були внесені станом на 8 жовтня, я думаю, цей би принцип зібрав тут 400&nbsp; народних депутатів. Давайте от на цьому наголосимо. Є перший розділ, який&nbsp; залізно, вже прийняті рішення комітетів, а до другого розділу включаємо всі законопроекти станом на сьогодні. І ми всі дружно за це проголосуємо. Це – нормальна пропозиція.</p>
<p>&nbsp;</p>
<p>ГОЛОВУЮЧИЙ.&nbsp; Я прошу і звертаюся до керівників фракцій: виконуйте домовленості, які були нами разом розглянуті. Тому що те, що&nbsp; те, що каже Розенко, у доповнення: є одні закони, які не буде голосувати "Свобода", другі закони, які не будуть голосувати комуністи, треті не будуть&nbsp; голосувати ще другі фракції. І з-за цього ми не затвердили. Тому ці питання будемо голосувати при розгляді на тижневі... коли будемо розглядати тижневий порядок денний.</p>
<p>Я прошу керівників фракцій, у себе у фракціях розкажіть, давайте затвердимо порядок денний третьої сесії.</p>
<p>Я прошу, Партія регіонів, Попеску.&nbsp;Прошу.</p>
<p>&nbsp;</p>
<p>10:55:01</p>
<p>ПОПЕСКУ І.В.</p>
<p>Дякую. Попеску, фракція Партії регіонів. Вельмишановні колеги, з одного боку, ми говоримо, що потрібно працювати цілодобово, оскільки не встигаємо приймати ті чи інші закони, а з іншого боку, ми не голосуємо. Я хочу всім нагадати, що абсолютно все вже погоджено, а якщо по ходу будуть виникати якісь проблеми або якісь питання, які треба&nbsp; розглянути, у нас же існує процедура і існує практика, коли під час сесії ми повертаємося і включаємо&nbsp; той чи інший законопроект для обговорення, коли він готовий до розгляду.</p>
<p>Тому фракція Партії регіонів звертається до всіх: повернутися до голосування і затвердити порядок денний. Дякую.</p>
<p>&nbsp;</p>
<p>ГОЛОВУЮЧИЙ. Я прошу, об'єднання "Свобода". Хто? Народний депутат Швайка, прошу.</p>
<p>&nbsp;</p>
<p>10:55:50</p>
<p>ШВАЙКА І.О.</p>
<p>Пане Голово, панове депутати!&nbsp; Ігор Швайка, фракція Всеукраїнського об'єднання "Свобода".</p>
<p>В чому суть питання, яке ми зараз обговорюємо. Згідно зі статтею 21 Закону України "Про Регламент" пропозиції щодо проекту порядку денного узагальнюються Апаратом Верховної Ради за поданням комітетів, тимчасових слідчих комісій та тимчасових спеціальних комісій про включення питань до того чи іншого розділу.</p>
<p>Товариство, давайте перестанемо вживати фразу: "Ми домовилися і раніше так було". Я&nbsp; можу стверджувати, що засідання Комітету з питань Регламенту, заступником голови якого я працюю, щодо формування питань порядку денного не проводилося. Давайте запитаємо в керівників інших комітетів: чи проведені були засідання, на яких комітети запропонували включити ті чи інші питання в перший розділ або в інший.</p>
<p>Я закликаю Голову Верховної Ради і всі фракції відкривати Регламент і працювати виключно по ньому. В цьому є запорука нашої нормальної роботи. Дякую.</p>
<p>&nbsp;</p>
<p>ГОЛОВУЮЧИЙ. Ще, все выступили? А, фракція комуністів. Петро Симоненко, прошу.</p>
<p>&nbsp;</p>
<p>10:57:16</p>
<p>СИМОНЕНКО П.М.</p>
<p>Симоненко, фракція Компартії. Шановні колеги, чому фракція Компартії не голосує? А тому що в додатки... в додатки з ініціативи певних комітетів внесені пропозиції щодо вилучення проектів, які готувала фракція Компартії для розгляду у Верховній Раді. І саме ці проекти торкаються якраз основоположних принципів державного регулювання, управління, можливості мати стабільні джерела наповнення Державного бюджету і таке інше. Серед цих проектів законів це такий, як "Повернення майна базових галузей національної економіки, що знаходиться у власності громадян і юридичних осіб, у власність держави". Це ключове питання сьогодні захисту національних інтересів. І ось з ініціативи якихось членів комітету виключається і виноситься у додаток, щоб взагалі не розглядалося це питання. Щодо інноваційної діяльності, щодо підтримки наукоємних виробництв в Україні – всі ці проекти законів вилучаються і не розглядаються. Я переконаний, що це неприпустимо.</p>
<p>Тому фракція Компартії не голосує.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Я прошу уваги народних депутатів! Прошу уваги! Я ставлю на голосування: за прийняття за основу і в цілому проект Постанови, до якої включені всі питання, які є у Верховній Раді на сьогоднішній день зареєстровані, для включення в порядок денний третьої сесії. Зараз зрозуміло? Ставлю на голосування. Прошу всі питання, які є на сьогоднішній день у Верховній Раді, включити до порядку денного третьої сесії. Прошу голосувати.</p>
<p>&nbsp;</p>
<p>10:59:22</p>
<p>За-191</p>
<p>Проти – 0. Утримались – 16. Не голосували – 177.</p>
<p>Рішення не прийнято.</p>
<p>По фракціях. От по фракціях… Я вам кажу ще раз, що третій тиждень ми не голосуємо через те, що є додатки. <i>(Шум у залі)</i></p>
<p>Зняли питання. <i>(Шум у залі)</i> Зняли питання! Я вже всі варіанти вам запропонував, але ви не&nbsp; приймаєте. Тоді я вношу другу пропозицію.</p>
<p>В зв'язку з тим, що проект порядку денного третьої сесії не затверджено, вношу пропозицію затвердити тижневий розклад пленарних засідань на 8-11 жовтня і працювати&nbsp; по ньому. Тижневий розклад вам вручено. То як хочете працювати, прошу народних депутатів підтримати цю пропозицію і&nbsp; проголосувати. Прошу голосувати.</p>
<p>&nbsp;</p>
<p>11:01:03</p>
<p>За-338</p>
<p>Проти – 1, утрималось – 5, не голосували – 68.</p>
<p>Рішення прийнято. По фракціях.</p>
<p>Тому більше я не буду виносити перше питання, а кожний тиждень будемо затверджувати порядок денний. Дякую.</p>
<p>Працюємо далі. Шановні народні депутати, на розгляд вноситься проект Постанови (номер 3275) про присудження щорічної Премії Верховної Ради України педагогічним працівникам загальноосвітніх, професійно-технічних, дошкільних та позашкільних навчальних закладів. Як будемо розглядати це питання? <i>(Шум у залі)</i> Може по повній?</p>
<p>Ставлю… хто за скорочену процедуру?</p>
<p>&nbsp;</p>
<p>11:02:34</p>
<p>За-186</p>
<p>Проти-67, утрималось-15, не голосувало-142.</p>
<p>Рішення прийнято.</p>
<p>Я запрошую для доповіді голову Комітету з питань науки і освіти Лілію Михайлівну Гриневич. Прошу, Лілія Михайлівна, дві хвилини у вас є. Прошу, доопвідайте.</p>
<p>&nbsp;</p>
<p>11:03:00</p>
<p>ГРИНЕВИЧ Л.М.</p>
<p>Шановний Володимире Васильовичу! Шановні народні депутати! Постановою Верховної Ради України номер 1315 від 14 вересня 2006 року з 1 січня 2007 року засновано щорічну премію Верховної Ради України педагогічним працівникам загальноосвітніх, професійно-технічних, дошкільних та позашкільних навчальних закладів.</p>
<p>Затверджено положення про цю щорічну премію. І ця премія вже присуджувалася 4 рази. Всього вручено Верховною Радою 116 премій. Щороку присуджується в середньому 30 премій. Обсяг премії – 20 тисяч гривень на даний момент.</p>
<p>Відповідно до положення про щорічну премію, ми запропонували обласним радам депутатів, Київській та Севастопольській міським радам провести процедуру висунення та затвердження кандидатур на здобуття цієї щорічної премії. Тобто саме обласні ради є суб'єктом висування кандидатур.</p>
<p>Комітетом з питань науки та освіти отримано подання від усіх обласних рад, Севастопольської та Київської міських рад, які повністю відповідають положенню про цю щорічну премію. Не подано необхідні документи від Тернопільської та Закарпатської областей в зв'язку з тим, що там не відбувалися засідання рад.</p>
<p>Кошторисом Верховної Ради на 2013 фінансовий рік витрати на виплату грошової частини премії передбачені. До цієї премії також вручається відповідний диплом і почесний знак.</p>
<p>Комітет з питань науки та освіти розглянув ті кандидатури, які ми подали від обласних рад. І ми вважаємо, що на місцях насправді була продумана відповідність критеріїв…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ГРИНЕВИЧ Л.М.&nbsp; …по висуванню тих осіб, які є претендентами на вручення премії.</p>
<p>Комітет просить підтримати весь перелік кандидатур на здобуття щорічної Премії Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. Є бажаючі обговорювати це питання? Немає.</p>
<p>Не бачу. Ще, крім "Свободи",&nbsp; є бажаючі обговорювати? Є? Прошу записатися від фракцій, раз є бажаючі.&nbsp;</p>
<p>Так, я прошу, Партія регіонів, народний депутат Попеску.</p>
<p>&nbsp;</p>
<p>11:06:10</p>
<p>ПОПЕСКУ І.В.</p>
<p>Дякую. Попеску, фракція Партії регіонів. Вельмишановні колеги, після того як ми відзначали свято працівників освіти, було б доречно все-таки підтримати цей проект постанови. Більш того, Верховна Рада України постійно застосовувала таких захід для заохочення наших працівників освіти. Партія регіонів буде виступати за і пропонуємо проголосувати. Дякую.</p>
<p>&nbsp;</p>
<p>ГОЛОВУЮЧИЙ. Об'єднання "Свобода",&nbsp; народний депутат Сиротюк.</p>
<p>&nbsp;</p>
<p>11:06:37</p>
<p>СИРОТЮК О.М.</p>
<p>Прошу передати слово Олександру Сичу.</p>
<p>&nbsp;</p>
<p>ГОЛОВУЮЧИЙ. Прошу, Олександр Сич.</p>
<p>&nbsp;</p>
<p>11:06:42</p>
<p>СИЧ О.М.</p>
<p>Шановний пане Голово, спочатку репліка. І ця репліка звучить з абсолютною повагою до вас, але той факт, що при попередньому виступі ви не дали мені можливість завершити думку, а членові Партії регіонів ви дали, це означає, що ви, скоріше, займаєте це крісло як заступник голови Партії регіонів, а не як спікер.</p>
<p>На продовження того, що я вже казав. Чи міг би так поступити спікер будь-якого європейського парламенту? Очевидно, що ні. Отже, на словах ви декларуєте європейськість, а на ділі дієте по-азійському.</p>
<p>Щодо суті питання. Очевидно, що фракція Всеукраїнського об'єднання "Свобода" підтримає цю постанову. При нагоді від імені фракції вітаю всіх освітян України з Міжнародним днем вчителя і з Днем працівника освіти! Вітаю всіх тих, хто цю премію отримує. Хай це буде хоч невеличкою пігулкою для кращих представників освітянської громади в умовах низького соціального статусу сьогоднішнього вчителя, в умовах недофінансування шкіл, в умовах тотальної горезвісної оптимізації.</p>
<p>Щодо того, що не подали свої пропозиції і з Тернопільської обласної ради. Шановні, я ще раз наголошую, Тернопільська обласна рада сьогодні заблокована в своїх діях із-за того, що бездіяльною є територіальна виборча комісія, в якій більшість мають і її очолюють. Партія регіонів, партія комуністів і партія Литвина, які відмовляються ось уже 2 роки увести 19 депутатів обласної ради замість тих, що вибули. Тому це на вашій совісті.</p>
<p>Натомість за пропозицією комітету в наступному році для Тернопільської області квота освітян, які будуть претендувати на цю премію буде збільшена вдвічі. Дякую.</p>
<p>&nbsp;</p>
<p>ГОЛОВУЮЧИЙ. Дякую. Критику народного депутата Сича&nbsp; я сприймаю і буду робити висновки.</p>
<p>Я прошу, фракція "УДАР Віталія Кличка", народний депутат Каплін. Прошу.</p>
<p>&nbsp;</p>
<p>11:08:52</p>
<p>КАПЛІН С.М.</p>
<p>Прошу передати слово Ростиславу Павленку.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>11:09:01</p>
<p>ПАВЛЕНКО Р.М.</p>
<p>Ростислав Павленко, фракція "УДАР Віталія Кличка". Шановний Володимир Васильович, шановні колеги! По-перше, фракція "УДАР" буде голосувати на підтримку цього проекту постанови. Очевидно, ці люди заслужили премії. Було обговорення в місцевих радах. І це гідні люди, які мають бути відзначені. Але, крім таких святкових речей треба зазначити дві не дуже приємні.</p>
<p>Перша з них. Сьогодні у нас в порядку денному знову є питання щодо мораторію на закриття освітніх закладів. Дуже прошу всіх колег цього разу підтримати ці рішення, проголосувати&nbsp; "за".</p>
<p>І друге. Шановні колеги, уряд фактично не виконує Закон про бюджет на 2013 рік. Голова&nbsp; Профспілки працівників освіти&nbsp; і науки України на колегії Міністерства освіти говорить про те. що потреб місцевих бюджетів на потреби освіти становить більше 5 мільярдів гривень, з яких майже 3 мільярди гривень – це питання оплати праці, це питання зарплати. Уряд має терміново вжити заходів, щоб ми знову, як минулого року, в грудні місяці не говорили про те, де взяти гроші освітянам.&nbsp; Тому в п’ятницю на дні Уряду дуже хотілося б почути про це інформацію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Володимир Бондаренко.</p>
<p>&nbsp;</p>
<p>11:10:23</p>
<p>БОНДАРЕНКО В.Д.</p>
<p>Володимир Бондаренко, фракція "Батьківщина", місто Київ.&nbsp; Я хотів би, перш за все, від імені фракції "Батьківщина" привітати всіх вчителів України, київських вчителів і зокрема вчителів мого рідного округу, де навчається велика кількість діток, талановитих діток!</p>
<p>Одна зі шкіл на моєму окрузі "Золоту сову" Малої академії наук тримає вже декілька років. Це говорить про те, що таланти українського народу сьогодні проростають від дітей. тому ми будемо, безумовно, підтримувати цю премію. Хочу сказати, що сьогодні в Україні ведеться широка робота з дітьми, ну, на жаль, не завжди цією роботою займається українська влада. Більше в цьому плані полює за розумними світлими голівками Фонд Сороса та інші фонди зарубіжні, які ці голівки залучають до європейських і світових університетів, і вони вже більше в Україні не повертаються.</p>
<p>Тому хотів би сьогодні попросити всіх депутатів думати про це, заохочувати своїми особистими можливостями та різними іншими шляхами будь-який талант, будь-яку світлу голівоньку в Україні, бо це наше майбутнє. І якраз Україна&nbsp; завжди демонструвала надзвичайні потуги інтелектуальні. Звідси пішли у світ, на жаль, і&nbsp; створили найкращі гелікоптери у Америці Ігор Сікорський, який народився в Києві. Звідси пішов в Росію і сьогодні прославляється як свій Корольов. А ми&nbsp; забуваємо надати ім'я хоча б одному з аеропортів Києва, ім'я цієї людини.</p>
<p>Ми можемо з вами&nbsp; сьогодні гордитися тим минулим, і будемо гордитися ми&nbsp; і наші діти в майбутньому, якщо будемо підтримувати інтелект, будемо підтримувати наших діток і вчителів, які сьогодні в неймовірно тяжких умовах працюють. І їх для того, щоб отримати якусь 20-вісоткову добавку в Києві, місцева окупаційна влада викидає на барикади, щоб боротися&nbsp;&nbsp; з тими,&nbsp; хто хоче провести вибори в Києві. Давайте, щоб вчителі вчили дітей, а не забезпечували політичне майбутнє тих,&nbsp; хто не заслуговує…</p>
<p>&nbsp;</p>
<p>ГОЛОВУЮЧИЙ.&nbsp; Обговорення завершено.</p>
<p>Я хочу поінформувати депутатів, що присутній в&nbsp; залі народний депутат Гєллєр, і присутній в залі народний депутат Шуфрич.</p>
<p>Прошу підготуватись до голосування.&nbsp; Шановні народні депутати,&nbsp; прошу підготуватись до голосування. Голосуйте персонально, щоб не переголосовувати.</p>
<p>&nbsp;Ставлю на голосування проект Постанови (3275) про присудження щорічної Премії Верховної Ради&nbsp; України педагогічним працівникам&nbsp; загальноосвітніх, професійно-технічних, дошкільних та позашкільних навчальних закладів для прийняття за основу і в цілому. Прошу народних депутатів голосувати.</p>
<p>&nbsp;</p>
<p>11:13:37</p>
<p>За-345</p>
<p>Проти-0, утримались-0, не голосували-65.&nbsp;</p>
<p>Рішення прийнято.&nbsp; По фракціях. Є по фракціях.</p>
<p>Розглядається проект Закону (номер 3320) про схвалення рішення Президента України про направлення національного контингенту для участі України в операції "Океанський Щит" та в операції Європейського Союзу "EU NAVFOR ATALANTA".</p>
<p>Як розглядаємо? Прошу голосувати, хто за скорочену процедуру.</p>
<p>&nbsp;</p>
<p>11:14:37</p>
<p>За-175</p>
<p>Проти - 74, утрималося – 12, не голосували 148.</p>
<p>Рішення прийнято.</p>
<p>Ми будемо розглядати постанови. Зараз розглянемо постанову.</p>
<p>Я запрошую для доповіді міністра оборони Павла Валентиновича Лебедєва. Ми ж міністрів повинні поважати, їм же і працювати треба. Дякую. Прошу, Павло Валентинович.</p>
<p>&nbsp;</p>
<p>ЛЕБЕДЄВ П.В.</p>
<p>Шановний Голово Верховної Ради України, шановні народні депутати України! Проект Закону про схвалення рішення Президента України щодо направлення національного контингенту для участі України в операції "Океанський Щит" та в операції Європейського Союзу "ATALANTA" розроблено Міноборони відповідно до Указу Президента України та Закону України "Про ратифікацію Угоди між Україною та Організацією Північноатлантичного Договору про участь України в операції "Океанський Щит" від 19 вересня 2013 року.</p>
<p>Прийняття законопроекту забезпечить завершення внутрішньодержавних процедур щодо участі національного контингенту України в операції "Океанський Щит" та в операції Європейського Союзу&nbsp; "ATALANTA"; дотримання послідовності взятих Україною міжнародних зобов'язань з підтримання міри безпеки та боротьби з піратством, участь Збройних сил в операції "Океанський Щит" з 24 вересня 2013 року по 2 січня 2014 року та в операції Європейського Союзу "ATALANTA" з 3 січня по 5 березня 2014 року;&nbsp; відповідає зовнішньополітичним інтересам держави та військовим аспектам їх реалізації.</p>
<p>Витрати для забезпечення участі національного контингенту України в операціях враховано у Державному бюджеті на 2013 рік та в бюджетному запиті Міноборони на 2014 рік. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Для співдоповіді голову підкомітету Комітету з питань національної безпеки і оборони Олександра Івановича Кузьмука, прошу вас.</p>
<p>&nbsp;</p>
<p>11:17:06</p>
<p>КУЗЬМУК О.І.</p>
<p>Шановний Володимир Васильович, високодостойні колеги!</p>
<p>Згідно проекту закону участь в миротворчій операції "Океанський Щит" НАТО&nbsp; і Євросоюзу "ATALANTA" наш контингент складається із фрегата "Гетьман України", похідного штабу, вертолітного загону і наглядової команди, всього – 249 осіб.</p>
<p>За час, після того, як ми з вами проголосували меморандум, наш контингент пройшов Босфор і Дарданелли, зробив зупинку на базі "Супо" (острів Крит), здійснив технічний огляд і дозаправку, у складі конвою пройшов Суецький канал і сьогодні в 9 годин увійшов в базу угрупування "Джибуті".&nbsp;</p>
<p>Згідно плану з 12 по 3 січня наш контингент діє в межах операції "Океанський Щит". В її угрупуванні створений морський корабельний загін у складі 7 кораблів із слідуючих держав: Норвегія, Данія, Сполучені Штати Америки, Фінляндії. Командує командор Амудсен. Нашим контингентом&nbsp; похідним штабом командує контр-адмірал Тарасов, командир корабля – капітан 2 рангу П'ятницькій. Слідуюча операція з 3 січня по 5 березня "ATALANTA" без заходу в Україну.</p>
<p>Всебічне забезпечення здійснюється відповідними силами і структурами…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте.</p>
<p>&nbsp;</p>
<p>КУЗЬМУК О.І.&nbsp; Прошу вас проголосувати за законопроект і побажати нашим морякам сім фунтів під кілем. Дякую.</p>
<p>&nbsp;</p>
<p>ГОЛОВУЮЧИЙ. Дякую, Олександре Івановичу.</p>
<p>Є бажаючі обговорювати чи будемо приймати рішення? Є. Прошу записатись від фракцій.</p>
<p>Прошу, народний депутат В'ячеслав Кириленко, фракція "Батьківщина".&nbsp; Прошу.</p>
<p>&nbsp;</p>
<p>11:19:48</p>
<p>КИРИЛЕНКО В.А.</p>
<p>В'ячеслав Кириленко, фракція "Батьківщина", партія "За Україну!". Шановні колеги! Шановні виборці! Ми будемо підтримувати цей&nbsp; законопроект, оскільки вважаємо, що Військово-Морські Сили України повинні набувати практики, повинні набувати бойового досвіду і&nbsp; повинні слугувати встановленню порядку і миру в усіх гарячих точках, там,&nbsp; де наші військовослужбовці можуть продемонструвати свої найкращі якості.</p>
<p>Скільки українських цивільних моряків страждає від піратства? Це сотні і сотні людей, які щороку потрапляють в полон. Потім держава повинна витрачати величезні кошти для того, щоб викуповувати з піратського полону наших українських моряків із цивільних суден.</p>
<p>Повинна українська держава брати участь у спільній боротьбі&nbsp; світового співтовариства із цим злом? Безумовно, повинна.&nbsp; У нас є сили, засоби, підготовлені команди, боєздатні кораблі, які зараз, як інформував генерал Кузьмук,&nbsp; вже&nbsp; пройшли Босфор і Дарданелли і практично вже&nbsp; будуть розвертатися там, де оперують пірати.</p>
<p>Разом з тим&nbsp; ми ж є свідками багатьох і поближче до наших акваторій, абсолютно піратських дій. Влітку цього року четверо мирних, цивільних українських рибалок було по суті вбито російськими прикордонниками.&nbsp; Як назвати після цього російських прикордонників? Піратами чи якимось іншим словом? А п’ятий&nbsp; той, хто вижив – громадянин&nbsp; України&nbsp; Федорович – по суті, як заручник перебуває на російській території, і російська сторона ніяк&nbsp; не реагує&nbsp; на всі звернення української сторони, щоб повернути сюди цього нашого українця і тут, щоб він відбував, в тому числі всі необхідні слідчі процедури.</p>
<p>Я вже звертався до Голови Верховної Ради з цього питання. І хочу звернутися ще раз. Володимире Васильовичу, український парламент повинен втрутитися в цю ситуацію і зробити все…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте.</p>
<p>&nbsp;</p>
<p>КИРИЛЕНКО В.А.&nbsp; І зробити все для того, щоб наш український рибалка Федорович повернувся на Батьківщину і тут собі проходив реабілітацію, щоб його життю, як це має місце зараз, нічого не загрожувало. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Юрій Мірошниченко, фракція Партії регіонів.</p>
<p>&nbsp;</p>
<p>11:22:33</p>
<p>МІРОШНИЧЕНКО Ю.Р.</p>
<p>Дякую, Володимир Васильович. Шановні виборці, шановні колеги! Ми з вами розглядаємо зараз надзвичайно важливий&nbsp; документ, який пов'язаний, в першу чергу, з&nbsp; гуманітарною місією Збройних сил України. Йдеться про ту місію, яка пов'язана із врятуванням багатьох життів тих людей, які потраплять у складні ситуації. І Президент України від імені нашої української держави вніс пропозицію взяти участь у цій міжнародній місії, яка об'єднує зусилля багатьох країн, у тому числі, країн Європейського Союзу.</p>
<p>Сьогодні ми з вами маємо шанс продемонструвати єдність і політичну волю до того, щоб ті цінності, які проголошуються, практично, всіма нами в цій залі, а саме цінності людяності, цінності підтримки людей у складних умовах, коли є загроза їх життю, і забезпечення вільного мореплавства у світі, щоб вони були реалізовані, у тому числі, і за допомогою гуманітарної місії українських військовослужбовців і моряків.</p>
<p>Шановні колеги, я прошу вас як представник Президента підтримати пропозицію Президента і схвалити це рішення. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Фракція "УДАР" Віталія Кличка", Павло Розенко, народний депутат.</p>
<p>&nbsp;</p>
<p>11:24:01</p>
<p>РОЗЕНКО П.В.</p>
<p>Прошу передати слово Валентину Наливайченко.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Валентин Наливайченко, народний депутат.</p>
<p>&nbsp;</p>
<p>11:24:09</p>
<p>НАЛИВАЙЧЕНКО В.О.</p>
<p>Шановні народні депутати, шановний пане голово! Валентин Наливайченко, фракція "УДАР" Віталія Кличка". Для нас питання, чи захищати українських громадян за кордоном, українських моряків, мирні торговельні судна України чи не захищати не стоїть. Для нас найголовніше, позиція Верховної Ради, проголосувати за те, щоб європейські стандарти військових операцій з підтримання миру із захисту миру у всіх морях, де є українські моряки і українські торговельні перевезення, були забезпечені. Були забезпечені Верховною Радою і законопроектами, і, дійсно, щирим ставленням української Верховної Ради до українських військових.</p>
<p>Пане міністре, щире ставлення – це і достойна зарплата, ви про це маєте знати. Щире ставлення – це і статус учасника бойових дій, який кожен український моряк має отримати за результатами кожної такої операції. Щире ставлення – це і підвищення соціальних стандартів і до самих військових, які беруть участь в таких важливих міжнародних європейських операціях, як боротьба з піратством, так і до членів сімей, так і забезпечення житлом саме цих українських вояків, які йдуть на передову, які із зброєю в руках виходять на складні військово-морські операції.</p>
<p>І ще одне, фракція "УДАР Віталія Кличка" хотіла б наголосити, що всі соціальні ініціативи, які стосуються забезпечення українських військовослужбовців, простих офіцерів, прапорщиків, сержантів, які регулярно служать в українському війську, мають отримати пріоритетний&nbsp; розгляд і у Верховній Раді України.</p>
<p>Так само як і ми вимагаємо і підтримуємо профільний комітет, розглянути на ньому&nbsp; і позбавити всіх чиновників або ж народних депутатів&nbsp; попередніх скликань, або ж їхніх помічників статусу учасника бойових дій, які вони собі повиписували незаконно. Це є корупція, і хто ще має такі звання або ваші помічники,&nbsp; поверніть, не ганьбіть. Такий статус учасника бойових дій мають право отримувати тільки ті…<i> </i></p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Народний депутат Сиротюк, фракція "Свобода".</p>
<p>&nbsp;</p>
<p>11:26:50</p>
<p>СИРОТЮК Ю.М.</p>
<p>Юрій Сиротюк, Всеукраїнське&nbsp; об'єднання "Свобода". Посилення боєздатності українських Збройних Сил є одним із пріоритетів Всеукраїнського&nbsp; об'єднання "Свобода", тому наша фракція підтримуватиме рішення про направлення українських моряків щодо участі в операції "Океанський&nbsp; Щит". Тим більше, що українські моряки неодноразово ставали жертвами піратів, зокрема з&nbsp; 2008 року в полоні піратів перебувало понад 200 українців, двоє з них загинуло. При тому, що кожен десятий моряк торгових флотів в світі сьогодні є українцем, викликом і обов'язком української держави є захищати своїх громадян. Але, на жаль, навіть у цій шляхетній справі не обходиться без прикрих упущень і відвертого непрофесіоналізму нинішньої горе-влади.</p>
<p>Історія з приєднанням України до "Океанського щита" стала черговим підтвердженням повної професійної непридатності "команди професіоналів". Нагадаю: угода про приєднання до операції була підписана ще у лютому цього року, і з цього часу в уряду і Президента не знайшлося часу підготувати необхідні документи для завершення процедури відправки українських військових на бойову службу. Пройшло більше півроку, і лише коли фрегат "Сагайдачний" мав рушити у море, згадали, що відсутні правові підстави для його походу, тож спішно ми змушені на минулому пленарному засіданні ратифікувати угоду. А сьогодні, уже навздогін фрегату, який вже два тижні у морі, ми розглядаємо президентське рішення, причому до Верховної Ради було разом із законопроектом подане не рішення Президента України у формі відповідного указу, а лише його проект.</p>
<p>Все це говорить про відверте ігноруванням Президентом і урядом своїх обов'язків і змушує хвилюватися: чи належно підготовлено і споряджено українських військових до походу і виконання бойових завдань, чи не залишаться українські моряки і спецназівці сам-на-сам зі своїми проблемами у Індійському океані, зрештою, яким чином буде забезпечено їх фінансування, коли будуть внесені відповідні зміни до Державного бюджету.</p>
<p>І насамкінець, вважаю за потрібне привернути увагу до ще одного питання, пов'язаного з піратством, адже останнім часом українські моряки стають жертвами нападів не біля східного, а біля західного узбережжя Африки.</p>
<p>Зокрема, наприкінці минулого і цього року було кілька нападів нігерійських піратів на судна…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>СИРОТЮК Ю.М.&nbsp; …питання перед міжнародною спільнотою про посилення безпеки і в цьому регіонів.</p>
<p>Фракція підтримуватиме направлення фрегату "Сагайдачний" до операції.</p>
<p>&nbsp;</p>
<p>ГОЛОВУЮЧИЙ. А "Слава Україні!" де?</p>
<p>Шановні народні депутати, виступи завершено. Я прошу підготуватися до голосування. Шановні народні депутати, сідайте на свої місця.</p>
<p>Я дуже прошу Гєллєра. Сідайте на&nbsp; свої місця, голосувати будемо.</p>
<p>Ставлю на голосування проект закону (3320) про схвалення рішення Президента України про направлення національного контингенту для участі України в операції "Океанський Щит" та в операції Європейського Союзу "EU NAVFOR ATALANTA" для прийняття за основу і в цілому.</p>
<p>Прошу&nbsp; народних депутатів голосувати.</p>
<p>&nbsp;</p>
<p>11:30:17</p>
<p>За-334,</p>
<p>Проти – 30, утримались – 1, не голосували – 43.</p>
<p>Рішення прийнято. По фракціях.</p>
<p>Розглядається проект Постанови (номер 2260а) про заслуховування доповіді Кабінету Міністрів України про участь України в діяльності з підтримання міжнародного миру і безпеки у 2012 році.</p>
<p>Як розглядаємо це питання? <i>(Шум у залі)</i> По скороченій процедурі? Прошу голосувати.</p>
<p>&nbsp;</p>
<p>11:31:05</p>
<p>За-174,</p>
<p>Проти – 73, утрималось – 12, не голосували – 149.</p>
<p>Рішення прийнято. По фракціях.</p>
<p>Я запрошую Володимира Михайловича Литвина для доповіді по цьому питанню.</p>
<p>&nbsp;</p>
<p>11:31:34</p>
<p>ЛИТВИН В.М.</p>
<p>Шановний Голово! Шановні народні депутати! Відповідно до статті 10 Закону України "Про участь України в міжнародних операціях з підтримання миру і безпеки" Кабінет Міністрів України зобов'язаний щорічно подавати доповідь-звіт про&nbsp; участь військовослужбовців і персоналу від України в різного роду операціях за межами України.</p>
<p>Кабінет Міністрів України&nbsp; такий звіт подав ще у березні 2012 року. Відповідно до повноважень&nbsp; Верховної Ради України, а також Закону про комітети Верховної Ради України, в порядку контролю ми маємо з вами заслуховувати цю доповідь на пленарному засіданні Верховної Ради України.</p>
<p>У зв'язку з тим, що на попередній сесії це не вдалося зробити, комітет друге просить Верховну Раду України прийняти відповідне рішення. Оскільки є багато питань, які потребують осмислення на рівні Верховної Ради України. Бодай з огляду на те, що лише за останні 10 років 18 тисяч військовослужбовців брали участь у відповідних миротворчих операціях. Вони мають величезний досвід. Разом з тим, 51 особа загинула, із них лише 14 осіб вважаються, що загинули під час виконання бойового завдання.</p>
<p>Наші військовослужбовці отримують колосальний досвід. Мушу вам сказати, що льотчики, пілоти протягом місяця налітають стільки годин під час участі в цих операціях, скільки в наших умовах потрібно для цього 10 років!</p>
<p>Отже, є питання, які потребують законодавчого регулювання і практичного розв'язання, в тому числі і використання досвіду нашого персоналу. Прошу Верховну Раду України підтримати прийняття відповідної постанови. І можливо, Володимире Васильовичу, її розглянути протягом наступного пленарного тижня. Дякую.</p>
<p>&nbsp;</p>
<p>ГОЛОВУЮЧИЙ. Дякую, Володимире Михайловичу.</p>
<p>Є бажаючі обговорити? Є? Прошу, від фракцій запишіться. Прошу, об'єднання "Свобода", народний депутат Марцінків.</p>
<p>&nbsp;</p>
<p>11:33:53</p>
<p>МАРЦІНКІВ Р.Р.</p>
<p>Прошу передати слово Юрію Сиротюку.</p>
<p>&nbsp;</p>
<p>ГОЛОВУЮЧИЙ. Прошу народному депутату Сиротюку передати.</p>
<p>&nbsp;</p>
<p>11:33:59</p>
<p>СИРОТЮК Ю.М.</p>
<p>Юрій Сиротюк, Всеукраїнське об'єднання "Свобода", Черкащина. Поновлена Постанова Верховної Ради пропонує заслухати звіт представників Кабінету Міністрів стосовно миротворчої діяльності України в 2012 році. На основі чого Комітет з національної безпеки та оборони разом з іншими комітетами зможе внести висновки та пропозиції.</p>
<p>Постанову, очевидно, потрібно підтримати. Це стандартна процедура, що мала відбутися ще в червні-липні цього року, оскільки стосується моніторингу державної діяльності протягом 2012 року. Ця доповідь особливо важлива, бо стосується іміджу України на міжнародній арені, як конструктивного гравця, що сприяє встановленню миру і збереження безпеки.</p>
<p>Також потрібно провести моніторинг діяльності контингентів збройних сил, що брали участь в миротворчих та безпекових операціях. Це одне з найзначніших елементів підтримки боєготовності збройних сил.</p>
<p>Водночас хотілося зазначити, що окрім заслуховування цієї доповіді варто було б заслухати доповідь Кабінету Міністрів і міністра оборони про те, як виконані рішення парламентських слухань минулого року. Бо минулого року в залі Верховної Ради України були проведені парламентські слухання з приводу воєнної безпеки і стану реформування Збройних Сил України і жодна рекомендація цих парламентських слухань не виконана!</p>
<p>Ми так само повинні заслухати представників Кабінету Міністрів щодо виконання програм модернізації українського війська. Бо приймалися неодноразово програми, жодна з яких не виконана. Більшість не виконані на 90 відсотків! Тому ми повинні бачити ґрунтовну, широку доповідь Кабінету Міністрів України з проблем стану воєнної безпеки України.</p>
<p>&nbsp;Фракція Всеукраїнського об'єднання "Свобода" буде підтримувати проект Постанови про заслуховування доповіді Кабінету Міністрів про участь України в діяльності з підтримання міжнародного миру і безпеки у 2012 році. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція Партії регіонів, Олександр Іванович Кузьмук, прошу.</p>
<p>&nbsp;</p>
<p>11:36:00</p>
<p>КУЗЬМУК О.І.</p>
<p>Шановні колеги! Хочу вам нагадати, що Україна є перша держава на пострадянському просторі, яка вперше прийняла участь в миротворчих операціях в липні 1992 року. Ми починали з чистого листа. У нас не було досвіду. Тому що Радянський Союз в таких операціях участі не приймав.</p>
<p>Географія нашої участі говорить сама за себе. Нас запрошують, як рівних із рівних, як професіоналів. Але на цих слуханнях доречно було б послухати, а яка доля наших миротворців після того, як вони повертаються додому? Лише один приклад.</p>
<p>Живе чудова, прекрасна жінка, літня, хвора – пані Блажевська&nbsp; в Житомирі. В якої син, командир роти, в якого вона знаходилася на утриманні, загинув в Іраку в 2005 році. І вона сьогодні до сих пір без квартири.</p>
<p>І я звертаюся до адміністрації Житомирщини, до всіх небайдужих, допомогти цій жінці. Вона цій державі, вона всьому світу віддала саме дороге – свого сина. А постанову прошу підтримати.</p>
<p>&nbsp;</p>
<p>ГОЛОВУЮЧИЙ. Фракція "УДАР", народний депутат Каплін, прошу.</p>
<p>&nbsp;</p>
<p>11:37:37</p>
<p>КАПЛІН С.М.</p>
<p>Фракція "УДАР", народний депутат Каплін, місто Полтава, 144-й виборчий округ. На моє глибоке переконання виступи з приводу подібних речей потрібно починати іншими словами і починати говорити про інші речі.</p>
<p>Треба згадати, що з 1992 року по сьогоднішній день ми втратили у цих місіях 51 українця, 51 сина, 51 батька. І заради чого ці втрати? Ми говорили багато про географію нашої присутності у цих місіях за кордоном. Але разом з тим ми не говорили про те, що ця 51 смерть була простим, банальним обслуговуванням дипломатичних заліків того чи іншого українського Президента. А українська держава так і не отримала ніякого дипломатичного зиску. Не були захищені наші національні економічні інтереси. Не були захищені наші політичні інтереси. Наша участь у цих місіях так і не підняла національний авторитет і імідж нашої країни за кордоном.</p>
<p>Тому я би вимагав передусім від міністра оборони, щоби нам представили наконец-то програму реалізації наших економічних інтересів в рамках виконання цих місій. Бо виходить дуже нездорова ситуація, коли ми беремо участь у місії в Іраку, а майже жодне українське підприємство так і не було, його економічні інтереси не були захищені і не були представлені.</p>
<p>Коли я задаю питання заступнику міністра оборони про те, як же представлена українська економіка у Африці? То він говорить, що є суттєвий ріст товарообігу з тієї чи іншою країною. А коли я питаю про те, яка структура цього товарообігу? То він відповідає, що це 50 відсотків – метал, а 50 відсотків – міндобрива. А на простій звичайні мові…</p>
<p>&nbsp;</p>
<p>ГОЛОВУЮЧИЙ. Прошу завершувати.</p>
<p>&nbsp;</p>
<p>КАПЛІН С.М.&nbsp; …що 51 смертю українців було заплачено за інтереси просто двох олігархів, які контролюють метал&nbsp; і контролюють кілька підприємств, які виробляють хімічні міндобрива.</p>
<p>Отже, потрібна програма, потрібні реальні кроки. І не треба забувати, що найбільші гарячі точки в Україні сьогодні в середині держави.</p>
<p>Так ви вже всі знаєте, що учора було сплачено автомобіль мого помічника, який був співорганізатором мітингу…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Микола Томенко.</p>
<p>&nbsp;</p>
<p>11:40:48</p>
<p>ТОМЕНКО М.В.</p>
<p>Шановні колеги, ми вважаємо, що дана постанова актуальна і дуже важлива. З огляду на кілька проблем, які ми мусили би обговорити на загальнодержавному рівні.</p>
<p>Перша проблема – це наскільки українська держава гарантує безпеку наших миротворців, які перебувають фактично в зоні бойових дій.</p>
<p>Друга проблема пов'язана з соціальним захистом, особливо в частині родин, коли трапляються трагічні випадки. Водночас маємо брати до уваги, бо я з своїми друзями афганцями завжди дуже делікатно ставлюся до цієї теми. Оскільки ми розуміємо різницю між учасниками бойових дій в Афганістані і миротворцями, які їдуть за власною згодою і отримують належне фінансування. Очевидно, тут треба знайти баланс і компроміс між захистом держави, коли йдеться про різні категорії учасників бойових дій.</p>
<p>Третя проблема. Ми жодного разу від Міністерства оборони і від уряду не почули: так чи заплатили нам гроші Організація Об'єднаних Націй за використання наших контингентів в зоні бойових дій.</p>
<p>Я не бачив жодної статистики, про те, щоб ми хоча би долар чи гривню повернули цих коштів. Очевидно, така інформація повинна бути надана. І ми повинні розуміти, що якщо ми беремо участь в таких операціях, то участь державі компенсовується.</p>
<p>І ще одна проблема, пов'язана з попереднім питанням. Я думаю, надзвичайно важливо, коли ми розглядаємо питання проведення навчань на території України. Я згадую той період, коли тут розповідали про наших моряків, як блокували участь наших моряків в Одесі у спільному навчанні, як кульки тут причіпляли і так далі, казали, що Росія нас захистить. Наших рибаків захистила вже Росія, коли вони перетнули кордон. Тому очевидно треба робити висновки і максимально брати участь у миротворчих навчаннях, де наші моряки чи військові набирають вишкіл.</p>
<p>&nbsp;</p>
<p>ГОЛОВУЮЧИЙ. Дякую. Обговорення завершено.</p>
<p>Я прошу народних депутатів підготуватися до голосування. Шановні народні депутати, йде голосування, прошу підготуватися.</p>
<p>Ставлю на голосування проект Постанови (№2260-а) про заслуховування доповіді Кабінету Міністрів&nbsp; України&nbsp; про участь України в діяльності з підтримання міжнародного миру і безпеки у 2012 році для прийняття за основу і в цілому. Прошу народних депутатів голосувати.</p>
<p>&nbsp;</p>
<p>11:43:48</p>
<p>За-342</p>
<p>Проти-0, утримались-0, не голосувало-71.</p>
<p>Рішення прийнято. По фракціях.</p>
<p>Розглядається проект Закону (2689) про внесення зміни до статті 7 Закону України "Про державну соціальну допомогу малозабезпеченим сім'ям" (щодо осіб, які надають соціальні послуги) (друге читання). І я запрошую для доповіді голову підкомітету Комітету з питань&nbsp; соціальної політики&nbsp; та праці Руслана Богдановича Зелика.</p>
<p>&nbsp;</p>
<p>11:44:32</p>
<p>ЗЕЛИК Р.Б.</p>
<p>Шановні народні депутати, вашій увазі пропонується розглянути порівняльну таблицю до проекту&nbsp; Закону&nbsp; України "Про внесення змін&nbsp; до статті 7 Закону&nbsp; України "Про державну соціальну допомогу малозабезпеченим сім'ям"&nbsp; (реєстраційний номер 2689), поданий Кабінетом Міністрів&nbsp; України.</p>
<p>Законопроектом пропонується&nbsp; внести зміни до статті 7 Закону&nbsp; України "Про державну соціальну допомогу малозабезпеченим сім'ям". А саме: включити до числа осіб, що мають право на&nbsp; призначення державної&nbsp; соціальної&nbsp;&nbsp; допомоги малозабезпеченим сім'ям&nbsp; тих працездатних членів цих сімей, які надають&nbsp; соціальні&nbsp; послуги.</p>
<p>До законопроекту надійшло дві пропозиції Ярослава Сухого та Андрія Пишного.&nbsp; Внесеною поправкою народного депутата&nbsp; України Ярослава Михайловича Сухого&nbsp; пропонується обмежити право на допомогу по&nbsp; малозабезпеченості для осіб, яким надають соціальні послуги&nbsp; на платній основі. Мова йде про послугу, пов'язану з доглядом за інвалідами другої та третьої групи&nbsp; або&nbsp; громадянами похилого віку, які потребують стороннього догляду. В той же час таке&nbsp; обмеження&nbsp; права на допомогу позбавить права на&nbsp; державну підтримку громадян, доходи яких&nbsp; навіть за умови оплати їхньої праці&nbsp; не перевищують прожиткового мінімуму.</p>
<p>Якщо, наприклад,&nbsp; до оплати послуги зазначених&nbsp;&nbsp;&nbsp; громадян за укладеним договором щодо&nbsp; догляду за інвалідом&nbsp; буде суттєвою, такий громадянин&nbsp; не зможе отримати допомогу як малозабезпечена&nbsp; особа, оскільки рівень його доходів не дозволить йому претендувати на&nbsp; державну соціальну допомогу по малозабезпеченості.</p>
<p>Друга поправка народного депутата Андрія Пишного. Пропонується визначити, що&nbsp; соціальна допомога цим фізичним особам, які здійснюють догляд інвалідами другої і третьої групи,&nbsp; надається за вимоги, якщо така соціальна послуга передбачена нормою Закону&nbsp; України "Про соціальні послуги". В той же час соціальні послуги щодо догляду за інвалідами та перестарілими&nbsp;&nbsp; діючим законодавством не&nbsp; передбачені.</p>
<p>Таким чином&nbsp; соціальна допомога&nbsp; щодо догляду за інвалідами та перестарілими на сьогодні може визначатись&nbsp; як&nbsp; соціальна послуга лише&nbsp;&nbsp;&nbsp; виключно відповідно до Закону&nbsp; України "Про соціальні послуги". Тому немає&nbsp; необхідності уточнювати, відповідно до якого&nbsp; закону надаються ці соціальні&nbsp; послуги. Враховуючи зазначене,&nbsp; комітет просить відхилити поправку народного депутата&nbsp; України Андрія Пишного.&nbsp;&nbsp;&nbsp;&nbsp;</p>
<p>Отже, підсумовуючи сказане, я хочу&nbsp; зазначити, що комітет рекомендує&nbsp; Верховній Раді погодитися з текстом порівняльної таблиці&nbsp;&nbsp; до проекту Закону про внесення змін до статті 7 Закону України "Про державну соціальну допомогу малозабезпеченим сім'ям" за номером 2689 поданий Кабінетом Міністрів України і прийняти його в другому читанні та в цілому як закон.</p>
<p>&nbsp;</p>
<p>ГОЛОВУЮЧИЙ. Дякую. Є дві поправки до цього закону. Поправка номер один народний депутат Сухий. Наполягаєте? Ні. А, наполягаєте. Я прошу увімкнути мікрофон Сухого.</p>
<p>&nbsp;</p>
<p>11:47:17</p>
<p>СУХИЙ Я.М.</p>
<p>Шановний Володимир Васильович, я знімаю свою поправку і, користуючись нагодою наданої однієї хвилини, звертаюсь до сесійного залу, підтримати цей, він урядовий, але, законопроект, який потребують люди, котрі надають соціальні послуги, їх дійсно можна назвати святими. Це люди, які жертвують своїм робочих часом, своєю молодістю, своїм здоров'я для того аби полегшити життя інших громадян. Тому свою поправку я знімаю і закликаю зал підтримати законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Поправка номер 2, народний депутат Пишний. Наполягаєте? Ні. Немає.</p>
<p>Я прошу народних депутатів підготуватися до голосування. Важливий закон, шановні народні депутати, прошу зайняти свої місця.</p>
<p>Ставлю на голосування проект Закону номер 2689 про внесення змін до статті 7 Закону України "Про державну соціальну допомогу малозабезпеченим сім'ям" (щодо осіб, які надають соціальні послуги) для прийняття в другому читанні та в цілому. Прошу народних депутатів голосувати.</p>
<p>&nbsp;</p>
<p>11:48:58</p>
<p>За-343</p>
<p>Проти – 0, утрималося – 0, не голосували 67.&nbsp; Рішення прийнято. По фракціях. Є.</p>
<p>Розглядається проект Закону (номер 2436а)&nbsp; про внесення змін до деяких законодавчих актів України щодо скорочення кількості документів дозвільного характеру. Як будемо розглядати,&nbsp; це перше читання?</p>
<p>Прошу, хто підтримує скорочену процедуру, голосувати.</p>
<p>&nbsp;</p>
<p>11:49:55</p>
<p>За-170</p>
<p>Проти – 73, утрималося – 10, не голосувало – 153. Рішення прийнято. По фракціях.</p>
<p>Запрошую для доповіді&nbsp; представника Президента України у Верховній Раді України Юрія Романовича Мірошниченка.</p>
<p>&nbsp;</p>
<p>МІРОШНИЧЕНКО Ю.Р.</p>
<p>Дякую, Володимире Васильовичу. Шановні виборці, шановні колеги!&nbsp; Вашій увазі пропонується проект Закону про внесення змін до деяких законодавчих актів України щодо скорочення кількості документів дозвільного характеру (реєстраційний номер 2436а).</p>
<p>Президент України послідовно проводить політику спрямовану на усунення надмірного державного регулювання господарської діяльності та усунення бар'єрів у веденні бізнесу.</p>
<p>Спочатку глава держави підписав Закон про обмеження повноважень контролюючих органів, зараз він вносить на розгляд парламенту законопроект про скорочення кількості документів дозвільного характеру. Даним проектом Закону пропонується: по-перше, скасувати значну частину дозволів, зокрема у сфері поводження з відходами та агрохімікатами, зберігання зерна, використання водних ресурсів, ввезення радіоелектронних засобів загального користування.</p>
<p>По-друге, передбачається обмежити сферу дії окремих дозволів та збільшити строк їх дії. Пропонується встановити можливість впровадження господарської діяльності на підставі подання декларації без отримання документу дозвільного характеру. Такі зміни стосуються дозволів у ветеринарній сфері, викидів забруднюючих речовин в атмосферне повітря.</p>
<p>По-третє, передбачається встановити процедуру за якою дозвільний орган, що оформлює документ дозвільного характеру здійснює всі необхідні дії щодо одержання погоджень, висновків та інших документів, необхідних для його видачі, без залучення&nbsp; суб’єкта господарювання. Таким чином підприємці будуть звільнені від обов’язку витрачати час на узгодження з чиновниками документів на провадження своєї діяльності.</p>
<p>Крім того, лише суд буде приймати рішення щодо анулювання документа дозвільного характеру з підстав недостовірних даних, поданих для отримання цього дозволу.</p>
<p>Шановні колеги, прошу підтримати даний законопроект, який направлений на подальшу…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>МІРОШНИЧЕНКО Ю.Р. Які спрямовані на подальшу дерегуляцію підприємницької діяльності, спрощення умов ведення бізнесу та прийняти його за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Для співдоповіді запрошую першого заступника голови Комітету з питань підприємництва, регуляторної та антимонопольної політики Владислава Валентиновича Лук'янова.</p>
<p>&nbsp;</p>
<p>11:52:51</p>
<p>ЛУК’ЯНОВ В.В.</p>
<p>Шановний Володимире Васильовичу! Шановні колеги народні депутати! На розгляд Верховної Ради подається проект Закону України про внесення змін до деяких законодавчих актів України щодо скорочення кількості документів дозвільного характеру.</p>
<p>Метою законопроекту є поліпшення умов ведення бізнесу шляхом усунення зайвих обмежень у впровадженні господарської діяльності.&nbsp; Прийняття законопроекту сприятиме поліпшенню умов ведення бізнесу в Україні.</p>
<p>Розгляд зазначеного законопроекту відбувається в рамках виконання Національного плану дій на 2012 рік щодо впровадження&nbsp; Програми економічних реформ на&nbsp; 2012-2014 роки&nbsp;&nbsp; "Заможне&nbsp; суспільство, конкурентоспроможна економіка, ефективна держава", затвердженого Указом&nbsp; Президента України від 12 березня 2012 року (номер 187), розроблено законопроект про&nbsp; скорочення кількості документів дозвільного характеру.</p>
<p>Комітет з&nbsp; питань підприємництва, регуляторної та антимонопольної політики на своєму засіданні прийняв рішення рекомендувати Верховній Раді&nbsp; України за наслідками розгляду у першому читанні прийняти законопроект за основу. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Є бажаючі обговорювати? Прошу записатися від фракцій. Прошу, об'єднання "Свобода", народний депутат Блавацький.</p>
<p>&nbsp;</p>
<p>11:54:44</p>
<p>БЛАВАЦЬКИЙ М.В.</p>
<p>Прошу передати Кириленку, депутату народному.</p>
<p>&nbsp;</p>
<p>ГОЛОВУЮЧИЙ.&nbsp; Прошу передати депутату Кириленку.</p>
<p>&nbsp;</p>
<p>11:54:52</p>
<p>КИРИЛЕНКО П.В.</p>
<p>Фракція Всеукраїнського об'єднання "Свобода", Павло Кириленко, Одещина.</p>
<p>Шановні народні депутати, ознайомившись із змінами до Закону України щодо спрощення дозвільної системи, можна перейти до висновку, що Президент керувався прислів'ям "після нас хоч потоп". Знаєте, тотальне скасування дозволів, які суттєво погіршать стан екологічної безпеки довкілля, безпеки життєдіяльності громадян, а мається на увазі 37 змін до законодавчих актів України… Зокрема, товариство, про що йде мова? Пропонується скасувати дозвіл на проведення промислових випробувань дозвільних і експериментальних зразків гірничого устаткування&nbsp; та матеріалів, які застосовуються у шахтах та рудниках, нібито не пов'язаних із видобуванням корисних копалин. Але насправді, за собою це несе дуже серйозну небезпеку для навколишнього середовища.</p>
<p>Інші приклади: пропонується скасувати дозвіл на розміщення відходів, дозвіл на забруднення та затвердження нормативного скидання забруднюючих речовин у водні об'єкти та низка інших.</p>
<p>Знаєте, сьогодні, у ХХІ столітті, йде боротьба за чисте довкілля і за можливість суспільства жити у нормальному екологічному… екологічно захищеній державі. Цей законопроект дасть можливість олігархічним групам абсолютно наплювати на безпеку громадян у плані екологічного захисту. Ми пропонуємо не голосувати і голосувати проти цього законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олександра Кужель, фракція "Батьківщина", прошу.</p>
<p>&nbsp;</p>
<p>11:57:06</p>
<p>КУЖЕЛЬ О.В.</p>
<p>Шановний Володимир Васильович, шановні колеги! Дуже коротко. Розуміючи і підтримуючи позитивний напрям Президента щодо спрощення процедур, хочу звернути увагу всієї Адміністрації Президента і його команди. Не можна так підводити свого Президента і готувати законопроекти, порушуючи діючий Закон про основні засади державної регуляторної політики. Якщо б вони провели роботу згідно цього закону і нормально пояснили – ніхто не відпускає на вільне плавання свободне використання пестицидів, заливаються інші дозвільні документи, просто цим законом спрощуються там, де видаються два, три дозволи.</p>
<p>Що ми вам обіцяємо, розуміючи, що є в деяких напрямах загроза? Як голова комітету обіцяю, що до другого читання буде проведене широке&nbsp; громадське професійне обговорення по кожному напряму і жодна пропозиція з цього закону, яка буде направлена на погіршення екологічної ситуації країни, не буде внесена на друге читання, розуміючи що нам не можна спрощувати бізнес там, де повинна бути захист екології країни. І тому ще раз кажу, виносячи такі законопроекти, уряд і Адміністрація Президента, виконуйте законопроект про основні засади державної регуляторної політики, а не порушуйте, як це робить пан Азаров. І тому фракція "Батьківщини" в першому читанні буде підтримувати цей законопроект, але до другого читання по кожному із пропонованих змін буде проводитися обговорення. Дякую.</p>
<p>&nbsp;</p>
<p>ГОЛОВУЮЧИЙ. Дякую</p>
<p>Фракція "УДАР Віталія Кличка", народний депутат Розенко.</p>
<p>&nbsp;</p>
<p>11:58:46</p>
<p>РОЗЕНКО П.В.</p>
<p>Прошу передати слово, будь ласка, Оксані Продан.</p>
<p>&nbsp;</p>
<p>ГОЛОВУЮЧИЙ. Прошу Оксана Продан народний депутат.</p>
<p>&nbsp;</p>
<p>11:58:53</p>
<p>ПРОДАН О.П.</p>
<p>Шановний Володимире Васильовичу, шановні колеги! Цей законопроект, дійсно, досить складний не тільки по обсягу. Але й по змісту. Але я хочу звернути вашу увагу на те, що зазначені в проекті положення є початком тієї роботи, яку ми запропонували, депутати від фракції "УДАР", в двох законопроектах, які є уже в парламенті раніше і які ми вже, один з них, розглядали в залі. Це законопроект номер 2149: щодо відміни довідок і відміни корупції в адміністративних послугах. У тому проекті, який ми зараз розглядаємо, є маленька частина тієї ідеї, яка закладена в проекті 2149.</p>
<p>І законопроект 3256, який передбачає внесення таких змін, які запропонував сьогодні Президент, не в 37 законів, а у 87 законів. Тому ми вважаємо, що цей законопроект повинен підтриматися залом для підготовки в першому читанні як тільки перший крок по повній дерегуляції бізнесу.</p>
<p>Разом з тим, я звертаю вашу увагу, я в першу чергу звертаю увагу пана Мірошниченка і пана Лук'янова на те, що в цьому законопроекті закладені нові корупційні норми. І ці корупційні норми не просто корупційні – вони зазіхають на навколишнє середовище. При звернути увагу при доопрацюванні до другого читання, і ми обов'язково від фракції "УДАР" внесемо необхідні для цього поправки, на два положення: положення стосовно використання земель під лісовими насадження, під лісовим господарством; і друге – цим законопроектом передбачається введення дозволів не на розміщення відходів, як це є сьогодні, а на роботу, пов'язану з відходами. Таким чином, може відновитися ситуація, коли збір і звітність по розміщенню відходів будуть здавати всі суб'єкти підприємницької діяльності.</p>
<p>Але загально проект гарний, і ми будемо його підтримувати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Владислав, я тебе запрошував вчити Регламент, будемо разом вчити Регламент. Сідайте!</p>
<p>Фракція Партії регіонів, народний депутат Сухий. Я прошу вас, ну, так не повинно бути!</p>
<p>&nbsp;</p>
<p>12:01:10</p>
<p>СУХИЙ Я.М.</p>
<p>Шановний Володимир Васильович, шановні колеги, я хочу підтримати точку зору, котру висловлювали народні депутати України від "Батьківщини" і "УДАРу". І колега Продан, і колега Кужель вірно підмітили головну ідею і головну спрямованість цього антикорупційного законопроекту. Погодьтеся, ні створення ніяких бюро з красивими назвами,&nbsp;ні створення ніяких державних комітетів по боротьбі з корупцією, а саме ліквідація причин або передумов, які&nbsp; супроводжуються і ведуть до корупційності.</p>
<p>В основі&nbsp; корупційних дій сьогодні, в основі наступу на&nbsp; підприємництво були і залишаються&nbsp; необґрунтовані дозволи (дати дозвіл – не дати дозвіл),&nbsp;&nbsp; вічно незнищенні&nbsp; інспекції державні, яких давним-давно ліквідували, наприклад, в Грузії, і нічого страшного там не сталося.</p>
<p>&nbsp;Тому Президент пропонує нам і, я думаю, ми підтримаємо цей законопроект в першому читанні, правильну ідею. Ви подивіться, за даними Всесвітнього банку в Україні компанія одна в середньому тратить 500 людино-годин для складання різного роду звітів, в Білорусії – 300, в Росії – 100. За даними Федерації роботодавців сьогодні в Україні близько&nbsp; 700 контролюючих органів, які перевіряють: був дозвіл чи не було дозволу і як ти себе поводиш. В минулому році&nbsp; різні відомства перевіряли бізнесменів два мільйони раз. Які наслідки? Ефективність… 900 мільйонів гривень за рік було дораховано в бюджет штрафів. Але виписали-то чотири мільярда, а решта було виписано безпідставно і необґрунтовано. 155 тисяч промислових підприємств зупиняли свою роботу через контролюючі органи. Збитки, за даними Федерації роботодавців України, за минулий рік – 30 мільярдів гривень. 30 мільярдів гривень мінус. Тому потрібно підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую. Я прошу хвилину: фракція Компартії України, народний депутат&nbsp; Баландін.</p>
<p>&nbsp;</p>
<p>12:03:25</p>
<p>БАЛАНДІН С.В.</p>
<p>Шановні колеги! Фракція Комуністичної партії України може підтримати зазначений законопроект у першому читанні за умов вилучення&nbsp; на етапі другого читання норм, які передбачають:</p>
<p>Перше. Вилучення з Земельного кодексу України&nbsp; механізму&nbsp; погодження Кабінетом Міністрів України продажу земельних ділянок, що перебувають у власності територіальних громад іноземним державам та іноземним юридичним особам.</p>
<p>Друге. Вилучення із Закону України "Про державну систему біобезпеки при створенні, випробуванні, транспортуванні та використанні генетично модифікованих організмів" дозволу на ввезення незареєстрованих генетично модифікованих організмів для науково-дослідних цілей у замкнутій та відкритих системах, а також з метою проведення їх державної апробації.</p>
<p>Третє. Також фракція комуністів виступає проти обмежень законопроектом прав органів місцевого самоврядування у сфері контролю та безпеки лісових та водних ресурсів, погодження місць розташування та захоронення шкідливих речовин. Дякую.</p>
<p>&nbsp;</p>
<p>ГОЛОВУЮЧИЙ. Дякую. Обговорення завершено.</p>
<p>Я прошу народних депутатів підготуватися до голосування. Розходьтесь, сідайте на свої місця і будемо голосувати президентський закон.</p>
<p>Ставлю на голосування проект Закону (2436а) про внесення змін до деяких законодавчих актів України щодо скорочення кількості документів дозвільного характеру для прийняття за основу. Прошу народний депутатів голосувати.</p>
<p>&nbsp;</p>
<p>12:05:27</p>
<p>За-295</p>
<p>Проти-39, утрималось-4, не голосували-71.</p>
<p>Рішення прийнято. По фракціях.</p>
<p>Шановні народні депутати, о 12 годині 30 хвилин ми продовжимо роботу сесії. Будемо розглядати питання про обрання та звільнення суддів. А зараз – перерва до 12 години 3<a name=Temp></a>0 хвилин.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Запросити суддів – і не голосувати. Треба голосувати. Так, тоді&nbsp;почнемо трошки по-другому.</p>
<p>Шановні народні депутати, давайте розглянемо один закон, а потім будемо розглядати по суддях.</p>
<p>Розглядається проект Закону (номер 3150) про внесення змін до Закону України "Про Державний бюджет України на 2013 рік". У нас є доповідач? Гєллєр Євгеній Борисович. Тоже немає. От біда.</p>
<p>Михайло Васильович, запросіть Гєллєра. А де Гєллєр? От ми питання зараз розглянемо, але на голосування поставимо і це питання, коли вже зберуться всі депутати.</p>
<p>Розглядається проект Закону (3150) про внесення змін до Закону України "Про Державний бюджет України на 2013 рік" (щодо збільшення видатків Центральній виборчій комісії). Як будемо розглядати? Скорочена процедура? Ну, давайте всі разом підтримаємо скорочену процедуру, бо немає чого тут обговорювати.</p>
<p>Прошу народних депутатів проголосувати за скорочену процедуру.</p>
<p>&nbsp;</p>
<p>12:35:18</p>
<p>За-111</p>
<p>Це було сигнальне таке голосування.</p>
<p>От я бачу, що коли я сказав, голосувати, депутати стали підходити.&nbsp; Давайте він поки доповість, і ми проголосуємо тоді за скорочену процедуру. Так да чи&nbsp; ні? Не так. Ну,&nbsp; я прошу народних депутатів, дуже важливе питання. Обговорювати тут нема чого, тому що ЦВК ми повинні виділити фінанси. Давайте розглянемо це питання.</p>
<p>Прошу проголосувати за скорочену процедуру розгляду цього питання. Прошу голосувати народних депутатів.</p>
<p>&nbsp;</p>
<p>12:36:43</p>
<p>За-136</p>
<p>Які пропозиції у депутатів? Олександр Сергійович, яка у вас пропозиція? Я прошу запросити депутатів.</p>
<p>Прошу, Олександр Сергійович Єфремов.</p>
<p>&nbsp;</p>
<p>12:37:05</p>
<p>ЄФРЕМОВ О.С.</p>
<p>Володимир Васильович, оце ті люди, які казали, що давайте працювати цілодобово три неділі поспіль. Ми сьогодні продемонстрували як вони хочуть працювати. Якщо ми на цій проблемі будемо витрачати час, то це марно ми робимо.</p>
<p>У мене є пропозиція повернутися, переголосувати і по скороченій процедурі провести це питання. Дякую.</p>
<p>&nbsp;</p>
<p>ГОЛОВУЮЧИЙ. Шановні… Давайте жінці, народний депутат Олександра Кужель, без черги дамо. Прошу.</p>
<p>&nbsp;</p>
<p>12:37:52</p>
<p>КУЖЕЛЬ О.В.</p>
<p>Шановний Володимире Васильовичу, дуже неприємно, коли такі поважні люди, як пан Єфремов, займаються блудом в залі і кажуть, що це нема опозиції. Була повністю пуста територія Партії регіонів. Зганяйте хлопців з залу!</p>
<p>А до вас звертання. Ми принципово не голосуємо за скорочену процедуру по цьому законопроекту, тому що у нас є суттєві зауваження і ми хочемо їх сказати. Бо там є маніпуляції з деякими сумами на утримання камер голосування, і тому ми не, принципово, не голосуємо по скороченій процедурі.</p>
<p>&nbsp;</p>
<p>ГОЛОВУЮЧИЙ. Ну, по скороченій ви ж можете сказати від опозиції. Я прошу, давайте послухаємо народного депутата Ляшко, хвилину.</p>
<p>&nbsp;</p>
<p>12:38:39</p>
<p>ЛЯШКО О.В.</p>
<p>Олег ляшко, Радикальна партія. Шановний Володимире Васильовичу, питання цілком очевидне: треба виділити кошти для того, щоб відбулися вибори по проблемних округах 15 грудня. Я пропоную, давайте ми розглянемо це питання за скороченою процедурою, виділимо кошти, адже з 15 жовтня офіційно має стартувати виборча кампанія. І якщо ми хочемо, щоб в парламенті були не сфальсифіковані кандидати як Марков і…,&nbsp; а нормальних кандидатів, значить треба, щоб чесно були вибори.</p>
<p>І крім того, сьогодні в порядку денному дуже багато важливих питань, дуже насичений графік. Я звертаюся до колег: тут і питання здешевлення ліків для жителів сільської місцевості, тут і питання соціальні і так далі. Нас люди для чого в парламент вибрали, щоб ми цирк тут влаштовували чи щоб ми захищали їхні інтереси?</p>
<p>Я звертаюсь до регіоналів. Нічого по буфетах ходити пити! Ідіть до залу і працюйте! Ніяк не наїстесь та не нап'єтеся! Закінчилась перерва, народ би давно з роботи вигнали, якби працювали так, які ви. А ви, дармоїди, з ранку до вечора тільки гулять!</p>
<p>&nbsp;</p>
<p>ГОЛОВУЮЧИЙ. Ну от, я ж дам вам слово. Ну, нащо ви? От тепер репліки будуть. Ну, ви так добре починали і так погано кінчили.&nbsp;&nbsp;</p>
<p>Прошу, народний&nbsp; депутат Каплін.</p>
<p>&nbsp;</p>
<p>12:40:02</p>
<p>КАПЛІН С.М.</p>
<p>Народний депутат Каплін, партія "УДАР Віталія Кличка", 144 виборчий округ, місто Полтава.</p>
<p>Я б хотів&nbsp;вчергове прояснити, чому наша політична&nbsp; сила завжди, підкреслюю, завжди голосує за розгляд&nbsp; питання по повній процедурі. У Верховній Раді не розглядаються менше і більше важливі питання. Кожне питання,&nbsp; яке розглядається у Верховній Раді,&nbsp; стосується долі мільйонів людей, і тому треба кожному питанню приділяти належну увагу.</p>
<p>Але зараз вперше&nbsp; за історію нашої присутності в Раді ми голосували&nbsp; за скорочену процедуру, аби швидше перейти&nbsp; сьогодні до вирішення&nbsp;&nbsp; гострих питань соціального характеру, соціального захисту пенсіонерів і так далі. Але сьогодні ми зіткнулися з тим, що Партія регіонів в особі&nbsp; очільника її фракції займається блудними маніпуляціями, бо говорить про те, що ми начебто не хочемо працювати.</p>
<p>У&nbsp; вас порожня частина залу, де ви знаходитеся, ваші депутати&nbsp; дійсно в буфетах, вони ще недоїли і недопили. А ми готові працювати. Давайте&nbsp; звертатись до…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Репліка – одна хвилина,&nbsp; народний депутат&nbsp;&nbsp; Журавський.</p>
<p>&nbsp;</p>
<p>12:41:17</p>
<p>ЖУРАВСЬКИЙ В.С.</p>
<p>Шановні колеги, давайте не звинувачувати один одного.&nbsp; Ми всі свідомі того,&nbsp; що вибори в п'яти проблемних округах треба провести своєчасно. Якщо ми сьогодні не проголосуємо&nbsp; за цей проект закону, то не зможе Центральна виборча комісія розпочати весь процес виборів в п'яти проблемних округах.</p>
<p>І давайте більше до єдності, а не звинувачення один одного. Я пропоную повернутися до процедури скороченого голосування і швидко пройти це питання,&nbsp; бо попереду дуже багато&nbsp; важливих законопроектів, яких чекає Україна від нас, а не базікання. Прошу</p>
<p>&nbsp;</p>
<p>ГОЛОВУЮЧИЙ.&nbsp; Дякую. Можна поставити на голосування повернутись до голосування по цьому питанню?&nbsp;&nbsp;</p>
<p>Ставлю на голосування про повернення по голосуванню за скороченою процедурою розгляду проекту Закону (3150). Прошу&nbsp; народних депутатів проголосувати.&nbsp;</p>
<p>&nbsp;</p>
<p>12:42:36</p>
<p>За-181</p>
<p>Проти – 8, утрималося – 4, не голосувало 194.</p>
<p>Рішення прийнято.</p>
<p>По фракціях. Партія регіонів – 149, "Батьківщина"... А що це таке "Батьківщина"?&nbsp; Більше всіх? Як казали, що треба проводити вибори. Нуль. "УДАР Віталія Кличка" – 22, "Свобода" – теж нуль, Компартія – 0, позафракційні – 10.</p>
<p>Тепер я ставлю на голосування розгляд проекту Закону (3150) за скороченою процедурою. Прошу голосувати. Ми повернулися. Прошу голосувати.</p>
<p>&nbsp;</p>
<p>12:43:31</p>
<p>За-163</p>
<p>Проти – 8, утрималося – 2, не голосували – 219.</p>
<p>Рішення прийнято. По фракціях. <i>(Шум у залі)</i></p>
<p>&nbsp;Це не порушення Регламенту. Ми повернулися до голосування, і ми проголосували. <i>(Шум у залі)</i></p>
<p>&nbsp;Все правильно, щоб повернутися треба, дійсно, 226, це я пропустив. Дякую. Сідайте.</p>
<p>Я бачу, що ви не хочете проводити вибори. Тому давайте розглядати по суддях.&nbsp;</p>
<p>Шановні народні депутати, оголошується до розгляду питання про обрання та звільнення суддів. Тому переходимо до розгляду питання про обрання суддів. Я запрошую для доповіді голову Вищої&nbsp; кваліфікаційної&nbsp; комісії Ігоря&nbsp; Леоновича Самсіна. Прошу на трибуну.</p>
<p>Розглядається…</p>
<p>&nbsp;</p>
<p>ГОЛОС ІЗ ЗАЛУ. Я перепрошую, ми не можемо переходити до іншого питання…</p>
<p>&nbsp;</p>
<p>ГОЛОВУЮЧИЙ.&nbsp; Ну, не можете, і що я можу сказати, ви не хочете голосувати. Добре.</p>
<p>Розглядається проект Постанови (3363). Прошу доповідайте.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <i>(Шум у залі) </i>От зберуться депутати, і я повернуся. <i>(Шум у залі)</i></p>
<p>&nbsp;Доповідайте.</p>
<p>&nbsp;</p>
<p>САМСІН І.Л.</p>
<p>Шановний Володимире Васильовичу! Шановні народні депутати!&nbsp; Згідно частини 3 статті 76 Закону України "Про судоустрій і статус суддів" Вища кваліфікаційна комісія суддів України здійснила перевірку&nbsp; дотримання з кандидатами на посаду судді безстроково вимог статті 127 Конституції України, статей 53 і 64 цього закону. А також&nbsp; розглянула звернення громадян, громадських організацій, підприємств та організацій всіх форм власності, органів державної влади та органів місцевого самоврядування щодо діяльності кандидатів на посади суддів, які надійшли до Вищої кваліфікаційної комісії, суддів України станом на час розгляду надання рекомендацій про обрання на посаду судді безстроково.</p>
<p>Відповідно до пункту 27 частини першої статті 85, частини першої статті 128 Конституції України, статті 78 Закону України "Про судоустрій і статус суддів" вношу подання Вищої кваліфікаційної комісії суддів України та прийняте нею рішення про рекомендування кандидатів для обрання на посади суддів безстроково.</p>
<p>До вашої уваги пропонується проект Постанови (номер 3363).</p>
<p>Обрати суддів, раніше обраних безстроково, на посади суддів…</p>
<p>&nbsp;</p>
<p>ГОЛОВУЮЧИЙ.&nbsp; Прошу уваги, народні депутати!</p>
<p>&nbsp;</p>
<p>САМСІН І.Л. Апеляційного суду Донецького…</p>
<p>&nbsp;</p>
<p>ГОЛОВУЮЧИЙ.&nbsp; Прошу уваги! Давайте, давайте!</p>
<p>&nbsp;</p>
<p>САМСІН І.Л. Апеляційного суду Донецької області Гапонова Андрія В'ячеславовича, Груіцьку Людмилу Олександрівну, Іванову Аллу Пилипівну;</p>
<p>апеляційного суду Київської області Журбу Сергія Олександровича, Сушко Людмилу Петрівну;</p>
<p>апеляційного суду Львівської області Левика Ярослава Андрійовича, Маліновську-Микич Оксану Василівну;</p>
<p>апеляційного суду Сумської області Макаровець Аллу Миколаївну, Шунька Григорія Олексійовича;</p>
<p>апеляційного суду Харківської області Цілюрика Віктора Петровича;</p>
<p>апеляційного суду міста Севастополя…</p>
<p>Але цей суддя Кабаль Ігор Іванович&nbsp; про дату й час пленарного засідання був повідомлений, на пленарне засідання не прибув. Згідно повідомлення Євпаторівського міського суду, яке надійшло на адресу комісії, він&nbsp;&nbsp; знаходиться в нарадчій кімнаті, тому&nbsp; поважна причина – нез'явлення його на пленарне засідання.</p>
<p>І Львівського&nbsp; апеляційного адміністративного суду Ільчиш Надію Василівну.</p>
<p>&nbsp;</p>
<p>ГОЛОВУЮЧИЙ. Я прошу і ще назвіть прізвища, хто не з'явився?&nbsp;&nbsp;</p>
<p>&nbsp;</p>
<p>САМСІН І.Л. Кабаль Ігор&nbsp; Іванович.</p>
<p>&nbsp;</p>
<p>ГОЛОВУЮЧИЙ. Зараз, хвилинку.&nbsp; Ігор Іванович, не бачу. Є,&nbsp; не розглядаємо. Далі.</p>
<p>&nbsp;</p>
<p>САМСІН І.Л. Все.</p>
<p>&nbsp;</p>
<p>ГОЛОВУЮЧИЙ.&nbsp; Все. Один?</p>
<p>Є зауваження в депутатів? Немає.</p>
<p>Ставлю на голосування проект Постанови (номер 3363) про обрання суддів безстроково за виключенням судді Кабаля Ігоря Івановича. Прошу народних депутатів голосувати. Прошу.</p>
<p>&nbsp;</p>
<p>12:49:16</p>
<p>За-228</p>
<p>Проти – 1, утрималось – 4, не голосувало – 158.</p>
<p>Рішення прийнято. По фракціях.</p>
<p>Розглядається проект Постанови Верховної&nbsp; Ради&nbsp; України (номер 3363-1). Прошу</p>
<p>&nbsp;</p>
<p>САМСІН І.Л. Обрати на посади&nbsp; суддів безстроково:</p>
<p>Мелітопольського міськрайонного суду Запорізької області Редька Олександра Васильовича;</p>
<p>Арцизького районного суду Одеської області Гусєву Наталію Дмитрівну;</p>
<p>&nbsp; <b></b></p>
<p>Болградського районного суду Одеської області Кодінцеву Світлану Володимирівну;</p>
<p>Суворовського районного суду міста Херсона Кузьміну Оксану Іванівну;</p>
<p>Святошинського районного суду міста Києва Новик Валентину Петрівну;</p>
<p>Шевченківського районного суду міста Києва Голуб Оксану Анатоліївну, Макаренко Ірину Олександрівну, Юзькову Ольгу Леонідівну;</p>
<p>Київського окружного адміністративного суду Василенко Галину Юріївну;</p>
<p>Херсонського окружного адміністративного суду Бездрабка Олега Івановича;</p>
<p>господарського суду міста Севастополя Єфременко Оксану Олександрівну.</p>
<p>&nbsp;</p>
<p>ГОЛОВУЮЧИЙ.&nbsp; Є зауваження у народних&nbsp; депутатів? Немає.</p>
<p>Ставлю на голосування проект Постанови Верховної Ради&nbsp; (номер 3363-1) про обрання суддів безстроково. Прошу народних депутатів голосувати.</p>
<p>&nbsp;</p>
<p>12:51:01</p>
<p>За-232</p>
<p>Проти – 1, утрималось – 6, не голосувало – 151. Рішення прийнято. По фракціях. Партія регіонів – 163, "Батьківщина" – 2, "УДАР" Віталія Кличка" – 27, "Свобода" – 0,&nbsp; Компартія – 26, позафракційні – 14. Прийнято.</p>
<p>Розглядається проект Постанови Верховної Ради&nbsp; (3363-2). Прошу, доповідайте.</p>
<p>&nbsp;</p>
<p>САМСІН І.Л. Обрати Рильову Вікторію В'ячеславівну на посаду судді господарського суду Харківської області безстроково.</p>
<p>&nbsp;</p>
<p>ГОЛОВУЮЧИЙ.&nbsp; Зауваження є? Прошу, народний депутат Яворівський.</p>
<p>&nbsp;</p>
<p>12:51:45</p>
<p>ЯВОРІВСЬКИЙ В.О.</p>
<p>Володимир Яворівський. Шановні колеги, я вам&nbsp; нагадаю про те, що на минулому сесійному тижні ми розглядали цю кандидатуру Рильової і вона була провалена. Потреби вже після цього мені подавати ті листи, ті документи, щоб розглядав комітет, просто не було потреби, бо вона провалена.</p>
<p>Що відбувається з нами? Чому сьогодні на цей тиждень цю кандидатури, як і Кухар іншу з Харкова, знову ставлять? Мій старшина в армії&nbsp; колись казав, якщо перший ґудзик застібнеш неправильно, то всі будуть неправильні.</p>
<p>Що ми робимо? Чого ми ганьбимося? Чому? Що, підвезли з Харкова капусти вагон, що знову цих суддів сьогодні ставлять на розгляд? Вони були провалені, ну, хоч місяць, два потримайте, потерпіть трохи. Ну, чому ставлять сьогодні? Це посміховище просто-напросто. Я пропоную вилучити. Якщо потрібно, я подам ті документи, які в мене є обов'язково, розгляньте їх, це ж сім'я, та ж сама сім'я, знову гніздо сімейне. Що ви робите?</p>
<p>&nbsp;</p>
<p>ГОЛОВУЮЧИЙ. Я прошу народний депутат Пилипенко.</p>
<p>&nbsp;</p>
<p>12:52:57</p>
<p>ПИЛИПЕНКО В.П.</p>
<p>Дякую. Шановні колеги, справа в тому, що, напевно, наш колега не досить добре вивчив закон, який ми приймали два роки тому. Коли кандидатура судді не набрала достатню кількість голосів, голосування за неї продовжується і може бути не два, не три, а сто, сто п'ятдесят разів, це вимога закону, це перше.</p>
<p>Інше питання – це те, що чомусь наші колеги дозволяють собі ображати суддів і висловлюватися на них, ну, не зовсім&nbsp; етично. Тим більше, що сьогодні усі юристи&nbsp; святкують свій... своє професійне свято, так само як святкують і судді. Тому я попрошу поставити цю кандидатуру на голосування і будемо йти далі і визначатися. Дякую.</p>
<p>&nbsp;</p>
<p>ГОЛОВУЮЧИЙ. Я прошу хвилину.&nbsp; Ігор Леонович, прошу, і буду ставити на голосування.</p>
<p>&nbsp;</p>
<p>САМСІН І.Л.</p>
<p>На минулому пленарному засіданні були претензії щодо зазначеної судді, щодо якості роботи. Ми ще раз подивилися якість роботи. Ось, наприклад, приведу приклад: в 2012 році вона розглянула п'ять з половиною тисяч справ, змінено і скасовано лише два відсотки. Це нормально суддя працює, це нормальні результати, явних скасованих, будь-яких рішень нема. Закони міняються, судова практика не стала, тому будь-яких претензій щодо професійної діяльності в неї нема. Скарг на цю суддю за п'ять років не поступало, все. <i>(Шум у залі) </i></p>
<p>&nbsp;</p>
<p>ГОЛОВУЮЧИЙ. Шановні народні депутати, політику в сторону, туда в сторону. Сьогодні свято – День юриста. Сидять усі юристи. Тому я прошу... Вікторія В'ячеславівна, ви хочете щось сказати?</p>
<p>Шановні народні депутати, ставлю на голосування. Політику в сторону. Я ставлю на голосування, прошу голосувати. Шановні народні депутати, увага! Ми не маємо права ображати суддів, ну, не треба цього робити!</p>
<p>Ставлю на голосування проект Постанови 3363-2: про обрання суддіРильової Вікторії В'ячеславівни безстроково. Прошу народних депутатів голосувати. Ви послухали керівника – Самсіна. Прошу голосувати.</p>
<p>&nbsp;</p>
<p>12:55:47</p>
<p>За-201</p>
<p>По фракціях, прошу.</p>
<p>Партія регіонів – 162, "Батьківщина" – 0, "УДАР" Віталія Кличка" – 0, "Свобода" – 0, Компартія – 30, "Позафракційні" – 9. Рішення не прийнято.</p>
<p>Розглядається проект Постанови Верховної Ради України 3363-3. Прошу.</p>
<p>&nbsp;</p>
<p>САМСІН І.Л. Обрати Кухар Марину Дмитрівну на посаду судді Харківського окружного адміністративного суду безстроково.</p>
<p>&nbsp;</p>
<p>ГОЛОВУЮЧИЙ. Є зауваження? Народний депутат Яворівський.</p>
<p>&nbsp;</p>
<p>12:56:38</p>
<p>ЯВОРІВСЬКИЙ В.О.</p>
<p>Ну, я з цієї кандидатури… Вона точно в такій ситуації, як і Рильова. Я хочу передати слово Авакову, він харківський депутат, будь ласка.</p>
<p>&nbsp;</p>
<p>ГОЛОВУЮЧИЙ. Прошу, народний депутат Аваков.</p>
<p>&nbsp;</p>
<p>12:56:50</p>
<p>АВАКОВ А.Б.</p>
<p>Дуже дякую. Ніякої політики, суто цифри.</p>
<p>Наприклад, шановний доповідач говорив, що немає у цих суддів показників негарних. Ну наприклад, у 2010 році 24,86 відсотків рішень судді Кухар були опротестовані і скасовані вищою інстанцією. У 2010 – 2365. Є і інші показники.</p>
<p>Тому я вважаю, що ми не можемо голосувати з цим суддею на безстрокове призначення. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу, Ігор Леонович.</p>
<p>&nbsp;</p>
<p>САМСІН І.Л. Шановні народні депутати!</p>
<p>&nbsp;</p>
<p>ГОЛОВУЮЧИЙ. Я прошу послухати!</p>
<p>&nbsp;</p>
<p>САМСІН І.Л. Щодо якості роботи судді Кухар Марини Дмитрівни у нас також не виникає. Я не знаю звідки у вас такі дані. Будь ласка,&nbsp; зайдіть до нас у Вищу кваліфікаційну комісію, ми вам дані дамо всі абсолютно, які є у нас. Ті дані – не тільки чисті цифри, а це дані, які досліджувалися на засіданні Вищої кваліфікаційної комісії. Причому і якість розгляду справ, і помилки при скасуванні рішень вищестоящими судами які постановляла суддя.</p>
<p>&nbsp;</p>
<p>ГОЛОВУЮЧИЙ. Дякую. Марина Дмитрівна Кухар, у вас є хвилина, а потім керівник комітету Писаренко. Прошу. Там цифри називали якісь.&nbsp;</p>
<p>&nbsp;</p>
<p>КУХАР М.Д.</p>
<p>Я по статистиці зараз, такий процент – це мені перший раз відомо. У мене немає стільки&nbsp; скасованих рішень.</p>
<p>&nbsp;</p>
<p>ГОЛОВУЮЧИЙ. Немає&nbsp; стільки&nbsp; скасованих рішень.</p>
<p>Я прошу, Писаренко. І будемо приймати рішення.</p>
<p>&nbsp;</p>
<p>12:58:37</p>
<p>ПИСАРЕНКО В.В.</p>
<p>Шановний Володимире Васильовичу! Шановні колеги! Я хочу нагадати вам. Минулого разу, коли ми з вами голосували за суддів, одна з наших колег&nbsp; підняла руку і сказала претензії до судді, що він нібито (з Житомирської області, якщо пам'ятаєте) вкрав землю і виніс не ті рішення.</p>
<p>Після того цей суддя сказав: "Да я взагалі працюю не в цьому районі. Це не моя статистика". Після цього дружно зала не підтримала цього суддю, і йому завалили всю подальшу роботу суддівську.</p>
<p>Ви знаєте, якщо такими темпами ми&nbsp; будемо підміняти самі каральні органи, то після цього всі заяви, які тут лунають в залі, вони будуть виглядати… ну не зовсім&nbsp; професійно, так м'яко кажучи. Тому я хотів би зараз призвати колег з інших фракцій, щоб ми дуже уважно слухали те, що говориться. І у нас з вами є Вища кваліфкомісія, яка… тут зараз керівник сказав про одну статистику, а ми з вами беремо десь іншу статистику з джерел, які… ну хоча би потрібно говорити. Тому я прошу підтримати суддів, тому що Верховна Рада не повинна бути каральним органом для суду.</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу уваги! Ви вже виступали. Що по три рази виступати?</p>
<p>Ставлю на голосування проект Постанови (3363-3) про обрання судді Кухар Марини Дмитрівни безстроково. Прошу народних депутатів голосувати.</p>
<p>&nbsp;</p>
<p>13:00:26</p>
<p>За-209</p>
<p>Проти – 5, утрималося – 36, не голосувало – 142.</p>
<p>Рішення не прийнято.</p>
<p>По фракціях. Партія регіонів – 167, "Батьківщина" – 0, "УДАР Віталія Кличка" – 0, "Свобода" – 0, Компартія – 28, позафракційні – 14.</p>
<p>Розглядається проект постанови (номер 3261-5). Доповідайте.</p>
<p>&nbsp;</p>
<p>САМСІН І.Л. Я прошу зняти цю постанову, оскільки по даному судді проводиться незакінчена перевірка. І ми поки що проводимо перевірку і витребуємо певні документи для того, щоб зробити певний висновок.</p>
<p>&nbsp;</p>
<p>ГОЛОВУЮЧИЙ. Знімаємо це питання. Розглядається проект постанови (3261-10). Доповідайте.</p>
<p>&nbsp;</p>
<p>САМСІН І.Л. Обрати Гречану Світлану Іванівну на посаду судді центрального районного суду міста Миколаєва безстроково.</p>
<p>&nbsp;</p>
<p>ГОЛОВУЮЧИЙ. Зауваження є? Немає.</p>
<p>Є. Прошу, фракція Компартії України. Народний депутат Дзарданов. Ввімкніть мікрофон. Прошу.</p>
<p>&nbsp;</p>
<p>13:01:45</p>
<p>ДЗАРДАНОВ М.С.</p>
<p>Фракция Компартии Украины <i>(Шум у залі) </i>по-прежнему будет голосовать против избрания судьи Гречаной досрочно, потому что в ходе своей предыдущей работы она грубо нарушала действующее законодательство: 4 раза переносила вопрос об алиментах только потому, что ответчиком был судья вышестоящей инстанции.</p>
<p>В то же время после нее этот вопрос был решен положительно. Судья Гречаная – молодой судья. Но опасность заключается в том, что она уже сейчас грубо нарушает законы и опасность – безнаказанность этого судьи.</p>
<p>&nbsp;</p>
<p>ГОЛОВУЮЧИЙ. Ігор Леонович, прошу.</p>
<p>&nbsp;</p>
<p>САМСІН І.Л. Давайте ми тоді так: ми додатково вивчимо інформацію щодо стосовно цієї судді, а потім будемо виносити в&nbsp; зал пленарного засідання.</p>
<p>ГОЛОВУЮЧИЙ. Давайте знімемо ці питання і надамо таку можливість.</p>
<p>Розглядається проект Постанови Верховної Ради України 2194а-5.</p>
<p>&nbsp;</p>
<p>САМСІН І.Л. Я також прошу зняти цей проект Постанови в зв'язку з тим, що за повідомленням голови цього суду, цей суддя знаходиться в щорічній відпустці.</p>
<p>&nbsp;</p>
<p>ГОЛОВУЮЧИЙ. Знімаємо. Розглядається проект Постанови Верховної Ради України&nbsp; (3364). Прошу.</p>
<p>&nbsp;</p>
<p>САМСІН І.Л. Все. Дякую.</p>
<p>&nbsp;</p>
<p>ГОЛОВУЮЧИЙ. Це про звільнення. Всі ваші судді?</p>
<p>Шановні народні депутати,&nbsp; День юриста у нас, судді – це вищої кваліфікації юристи. То давайте поздоровимо їх зі святом і побажаємо успішної роботи. <i>(Оплески)</i></p>
<p>&nbsp;Переходимо до розгляду питання щодо звільнення суддів. І я запрошую до доповіді заступника голови Вищої ради юстиції Удовиченка Олександра Сергійовича. І розглядається проект Постанови (номер 3364). Прошу.</p>
<p>&nbsp;</p>
<p>УДОВИЧЕНКО О.С. Постанова Верховної Ради України про звільнення суддів. Відповідно до пункту 9 частини п'ятої статті 126 Конституції України Верховна Рада постановляє: звільнити Макарчука Володимира Олександровича з посади судді Євпаторійського міського суду Автономної Республіки Крим у зв'язку з поданням ним заяви про відставку.</p>
<p>&nbsp;</p>
<p>ГОЛОВУЮЧИЙ. Ставлю на голосування проект Постанови Верховної Ради України (номер 3364) про звільнення Макарчука Володимира Олександровича. Прошу народних депутатів голосувати.</p>
<p>&nbsp;</p>
<p>13:05:04</p>
<p>За-232</p>
<p>Проти-0, утрималось-6, не голосували-156.</p>
<p>Рішення прийнято. По фракціях.</p>
<p>Розглядається проект Постанови (3364-1) про звільнення судді. Прошу.</p>
<p>&nbsp;</p>
<p>УДОВИЧЕНКО О.С.&nbsp; Постанова Верховної Ради про звільнення судді. Відповідно до пункту 9 частини п’ятої статті 126 Конституції України Верховна Рада постановляє звільнити Касмініна Олександра Володимировича з посади судді апеляційного суду Полтавської області у зв'язку з поданням заявипро звільнення з посади за власним бажанням.</p>
<p>&nbsp;</p>
<p>ГОЛОВУЮЧИЙ. Ставлю на голосування проект Постанови (3364-1) про звільнення судді Касмініна Олександра Володимировича. Прошу голосувати.</p>
<p>&nbsp;</p>
<p>13:06:07</p>
<p>За-240</p>
<p>Проти-0, утрималось-5, не голосувало-149. Рішення прийнято.&nbsp;</p>
<p>Всі питання, дякую.</p>
<p>&nbsp;</p>
<p>УДОВИЧЕНКО О.С. Дякую, шановні народні депутати. Дякую, Володимире Васильовичу.</p>
<p>&nbsp;</p>
<p>ГОЛОВУЮЧИЙ. Суддів ми відпускаємо. Успішної вам роботи! Так, шановні депутати, тепер давайте щодо проекту Закону (3150). Зібралися всі депутати, тому я поставлю на голосування про повернення до розгляду питання: проекту Закону (3150) по скороченій&nbsp;&nbsp; процедурі. Про повернення. Прошу народних депутатів голосувати.</p>
<p>&nbsp;</p>
<p>13:07:27</p>
<p>За-205, проти-5, утримались-6, не голосували-179.&nbsp;&nbsp;</p>
<p>Рішення не прийнято.&nbsp;</p>
<p>Тому доповідайте,&nbsp; і будемо розглядати&nbsp; це питання.</p>
<p>Прошу, голова Комітету з питань бюджету Євген Борисович Гєллєр.</p>
<p>&nbsp;</p>
<p>13:07:53</p>
<p>ГЄЛЛЄР Є.Б.</p>
<p>Шановний Володимире Васильовичу, шановні народні депутати,&nbsp; дозвольте&nbsp;&nbsp; представити зазначений законопроект,&nbsp; якого я є автор, а також висловити позицію&nbsp; Комітету з питань бюджету щодо нього.</p>
<p>Прийняття та реалізація цього законопроекту дозволить погасити заборгованість, що обліковується за Центральною виборчою комісією, та провести повторні вибори народних депутатів в окремих одномандатних виборчих округах, забезпечити функціонування&nbsp; Державного реєстру виборців.</p>
<p>Звертаю вашу увагу, що&nbsp; Верховною Радою 5 вересня прийнято Закон про повторні вибори народних депутатів в одномандатних виборчих округах&nbsp; за номерами: 94, 132, 194, 197 і 223, -&nbsp; реалізація якого&nbsp; потребує додаткових коштів.&nbsp; Для вирішення зазначених питань законопроектом пропонується збільшити за загальним&nbsp; фондом державного бюджету обсяги бюджетних&nbsp; призначень&nbsp; Центральної виборчої комісії на суму 48,8 мільйонів гривень. Положення законопроекту збалансоване&nbsp; шляхом збільшення на таку ж&nbsp;&nbsp; суму планового обсягу коштів, що перераховуються Нацбанком.&nbsp;</p>
<p>Комітет з питань бюджету&nbsp; на своєму засіданні 18 вересня розглянув законопроект.&nbsp; Головне науково-експертне управління в цілому&nbsp; підтримує внесену законодавчу пропозицію, надало ряд зауважень&nbsp; щодо окремих положень законопроекту.&nbsp;</p>
<p>Звертаю увагу, що законопроект потребує узгодження&nbsp; із законопроектами&nbsp; щодо внесення&nbsp; змін до Закону про Державний бюджет на 2013 рік у разі їх розгляду та прийняття,&nbsp; та розгляду даного законопроекту.&nbsp;&nbsp;&nbsp;&nbsp; &nbsp;Міністерство фінансів висловило позицію щодо підтримки законопроекту.</p>
<p>За наслідками розгляду Комітет з питань бюджету ухвалив рішення рекомендувати законопроект за номером 3150 прийняти за основу та в цілому як закон із урахуванням пропозицій комітету щодо узгодження бюджетних показників і ………, прийнятими до розгляду даного законопроекту, про що зазначено у листі-висновку комітету до Верховної Ради щодо цього законопроекту.</p>
<p>Відтак Комітету з питань бюджету разом з Головним юридичним управлінням Апарату Верховної Ради&nbsp; при оформленні такого законопроекту належить внести необхідні редакційні та техніко-юридичні уточнення до тексту і додатків законопроекту. Прошу підтримати рішення комітету з питань бюджету. Дякую.</p>
<p>&nbsp;</p>
<p>ГОЛОВУЮЧИЙ. Дякую. Питання є до&nbsp; доповідача? Немає. Сідайте.</p>
<p>Прошу записатися на виступи від фракції. Прошу записатися.</p>
<p>Прошу, Партія регіонів народний депутат Безбах.</p>
<p>&nbsp;</p>
<p>13:10:53</p>
<p>БЕЗБАХ Я.Я.</p>
<p>Я снимаю кандидатуру. Пожалуйста.</p>
<p>&nbsp;</p>
<p>ГОЛОВУЮЧИЙ. Об'єднання "Свобода",&nbsp; народний депутат Марцінків.</p>
<p>&nbsp;</p>
<p>13:11:02</p>
<p>МАРЦІНКІВ Р.Р.</p>
<p>Прошу передати Андрію Іллєнко слово.</p>
<p>&nbsp;</p>
<p>ГОЛОВУЮЧИЙ. Прошу, народний депутат Іллєнко.</p>
<p>&nbsp;</p>
<p>13:11:07</p>
<p>ІЛЛЄНКО А.Ю.</p>
<p>Андрій Іллєнко фракція Всеукраїнського об'єднання "Свобода", місто Київ.</p>
<p>Шановні колеги, шановні виборці! Звичайно, ми розуміємо, що це є, за великим рахунком, технічне рішення для того, щоб погасити борги Центральної виборчої комісії ще за попередні вибори і таким чином дати їм можливість зараз спокійно провести виборчий процес по п'яти проблемних округах. Але, чесно кажучи, досі незрозуміло, навіщо виділялися величезні гроші на ці відеокамери на дільницях? Чим воно допомогло у боротьбі з фальсифікаціями? Чим воно допомогло, коли, власне, по кільком округам були не встановлені результати виборів?</p>
<p>І, власне, ми доводили про те, що можна їх встановити, і в тому числі через ці відеозаписи. Але цього ніхто не робив, і взагалі незрозуміло навіщо ці гроші витрачалися. Зараз є ці борги, їх треба покривати, треба шукати гроші, треба підключати Національний банк, який і так ці гроші друкує таким чином, що починається інфляція.</p>
<p>Але, товариство, насправді, треба розуміти інше. Треба розуміти, що проблема в Україні є не тільки з боргами ЦВК, проблема і з тим, що взагалі згортається демократія, згортається місцеве самоврядування. Тому що ми ж розуміємо, що опозиція добивалася скільки часу перевиборів по цих так званих проблемних округах. Ми таки їх добилися. Але є ще величезна кількість інших виборів, які повинні пройти сьогодні в Україні, але вони не проводяться, тому що владі це не вигідно, тому що вона ці вибори програє, і вона просто їх не призначає.</p>
<p>Це є, звичайно, кричуща ситуація в столиці, в місті Києві, з непризначенням виборів до Київської міської ради, Київського міського голови. Це і ситуація по інших обласних центрах: це і Чернівці, це і Херсон, це і Миколаїв, це і Чернігів. Тобто фактично зараз по всій країні це відбувається.</p>
<p>Це і ситуація по Тернопільській області, де територіальна комісія, яку контролює Партія регіонів і комуністи, і партія Литвина, яка взагалі вже вилетіла з парламенту. Вони досі не заводять нових депутатів обласної&nbsp; ради, обраних за списками, це триває вже три роки. І інші приклади нехтування законодавством України, вони є кричущими, вони потребують негайного реагування парламенту українського як вищого законодавчого органу.</p>
<p>Якщо ми говоримо про ці всі випадки, ми не можемо не згадати і 2 жовтня, зовсім нещодавно події. Під тією з Київською міською радою, коли відбувалася чергова нелегітимна сесія Київської міської ради, і коли зігнали туди 15 рядів спецпідрозділу "Беркут", які там стояли, не пускаючи ні народних депутатів, нікого іншого в приміщення Київської міської державної адміністрації.</p>
<p>От,&nbsp; на що йдуть державні гроші, от, на що йдуть бюджетні гроші, на те, щоб охороняти нелегітимні збіговиська паразитів, які грабують наші міста, які грабують нашу країну, які доводять її до банкрутства. Але обов’язково ми відродимо народовладдя в Україні, ми будемо проводити вибори, ми будемо перемагати. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Фракція "УДАР Віталія Кличка", народний депутат Куренной.</p>
<p>&nbsp;</p>
<p>13:14:27</p>
<p>КУРЕННОЙ В.К.</p>
<p>Народний депутат Куренной, партія "УДАР". Прошу передати слово народному депутату Павлу&nbsp; Різаненко.</p>
<p>&nbsp;</p>
<p>ГОЛОВУЮЧИЙ. Прошу Павло Різаненко.</p>
<p>&nbsp;</p>
<p>13:14:49</p>
<p>РІЗАНЕНКО П.О.</p>
<p>Доброго дня! Вітаю! Народний депутат Павло Різаненко, фракція "УДАР", 97 виборчий округ.</p>
<p>Законопроект, що стосується збільшення&nbsp; видатків передбачених на ЦВК, на 48 мільйонів, але, на жаль, хочу звернути вашу увагу, що тільки 20 мільйонів з цих 48 йдуть на проведення позачергових виборів на п'яти проблемних округах. Решта грошей складається 14 мільйонів –&nbsp; добре, немає проблем, ведення&nbsp; державного реєстру виборців, а 11мільйонів – на погашення боргу за камери, відеокамери.&nbsp;</p>
<p>Тут багато дискусій було щодо того:&nbsp; добре&nbsp; камери чи ні. Це знаєте, як мавпі дати комп’ютер: добре, що їй дали&nbsp; комп’ютер, чи ні. Камери – гарна річ. Але справа в тому, що їх ніхто не використовував: ні в судах, ні правоохоронні органи, ні суди –&nbsp; коли були всі ці&nbsp; з'ясування законно чи незаконне встановлення або не встановлення результатів виборів.</p>
<p>Тому, знаєте, тут двояка&nbsp; ситуація. Наче з гарною метою щодо проведення позачергових виборів забезпечення фінансування – добра частина, негативна частина –&nbsp; сплачення коштів за ці камери, які не використовувались.&nbsp; І зверну вашу увагу, на цих позачергових виборах згідно того закону, який був прийнятий, теж не передбачається використовуватися.&nbsp;</p>
<p>Ми підтримаємо цей законопроект з вимогою, от з публічним зверненням до Партії регіонів підтримати ще один&nbsp; законопроект, який вже зареєстрований, і розглянути його в терміновому порядку, який передбачає застосування відеокамер на позачергових виборах по п'яти округах. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Томенко, прошу.</p>
<p>&nbsp;</p>
<p>13:16:32</p>
<p>ТОМЕНКО М.В.</p>
<p>Шановні колеги, в даному рішенні є дві складові: є управлінська складова, і є чисто фінансова складова.</p>
<p>З управлінської точки зору мушу звернути увагу на те, чому ми майже рік дебатуємо про ситуацію цю в п'яти округах. І що в сфері управління повинна зробити Центральна виборча комісія, щоб ми з вами знову&nbsp; не поверталися до цього питання.</p>
<p>Чому не були визнані&nbsp; результати виборів? Результати виборів не були визнані, тому що в деяких випадках, зокрема в Черкаській області, голови комісій і в місті Черкаси, і в місті Каневі діяли в абсолютно злочинний, антизаконний спосіб для того, щоб зірвати результати виборів. Така сама ситуація мала місце в багатьох інших округах, тому сьогодні Центральна виборча комісія повинна чітко розставити тут акценти і ми не повинні&nbsp; допустити ситуації, щоб ті члени комісії або голови комісії, які відверто фальшували результати, знову не працювали під час цієї виборчої компанії.</p>
<p>&nbsp;Друга позиція, не менш важливіша, ключовим елементом використання адмінресурсу під час цієї... в цих округах була пряма роздача коштів, тому для нас принципово важливо, щоби Центральна виборча комісія, проаналізувавши цю ситуацію, зробила роз'яснення міліції, органам виконавчої влади, які, фактично, кришували цю роздачу грошей і забезпечували підкуп, щоб цього на цих виборах не було. Взагалі ідеально було б підтримати зміни до закону, я це запропонував на перспективу, що на час виборчої компанії, ще раз підкреслюю, виборчої компанії, не помремо ми 60 днів, заборонити і, так звану, благодійну допомогу. Тому що під виглядом благодійної допомоги іде підкуп виборців і все це... і всі це, очевидно, знають.</p>
<p>І, Володимир Васильович, фінансова частина, наші експерти – пані Тетяна Слюз, фахівці з фінансової дисципліни і бюджетоутворення здивовані, що до даної суми – майже 49 мільйонів потрапило 11 мільйонів дебіторської заборгованості за, так звані, сумновідомі камери. Я думаю, що про ці камери на мільярд ще прийде час, що буде відкрита кримінальна справа, щоб ми розібралися, де той мільярд і де ті камери. Тому ми категорично проти, щоб під егідою погляду фінансового забезпечення повторних виборів покривати ті фінансові і кримінальні порушення, які мали місце. Тому ці 11 мільйонів треба вилучити звідси і забезпечити виключно ті кошти, які йдуть на підготовку виборчого процесу. Я переконаний, що повторні вибори ми приведемо в перший і в останній раз в історії України. І п'ять народних депутатів наших колег, які фактично стали депутатами, будуть разом з нами з в цій сесійній залі працювати в інтересах своїх виборців. Дякую.</p>
<p>&nbsp;</p>
<p>ГОЛОВУЮЧИЙ. Дякую. Фракція Компартії України, народний депутат Борита. Ввімкніть мікрофон. Прошу.</p>
<p>&nbsp;</p>
<p>13:19:43</p>
<p>БОРИТА О.В.</p>
<p>Фракція Компартії України, Ольга Борита. Шановні колеги, шановний головуючий, фракція комуністів, звичайно, проголосує за цей законопроект, з тим щоб надійшли кошти в Центральну виборчу комісію, щоб надійшли кошти для проведення позачергових виборів. Але, ви знаєте, ми будемо тиснути кнопки з&nbsp; тяжкою душею, адже члени Центральної виборчої комісії приймають саму активну участь в тому, щоб блокувати проведення референдуму за народною ініціативою. Саме вони, за їхнім рішенням не посилають представників для того, щоб зафіксували проведення зборів для проведення референдуму за народною ініціативою.</p>
<p>Звичайно, це явище, надзвичайно з осудом ми до цього ставимося, адже ми хочемо в Європу. Ні в одній країні немає такого явища, щоб Центральна виборча комісія не надсилала своїх представників, порушуючи всі закони. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Виступи народних депутатів. Я прошу записатися народних депутатів. Я прошу записатися.</p>
<p>Фракція "Батьківщина", народний депутат Павловський.</p>
<p>&nbsp;</p>
<p>13:21:41</p>
<p>ПАВЛОВСЬКИЙ А.М.</p>
<p>Андрій Павловський, "Батьківщина". Прошу надати слово Руслану Князевичу.</p>
<p>&nbsp;</p>
<p>ГОЛОВУЮЧИЙ. Передаємо слово Князевичу, народному депутату.</p>
<p>&nbsp;</p>
<p>КНЯЗЕВИЧ Р.П.</p>
<p>Дякую, пане Андрію, за слово. Шановні колеги, відверто кажучи, коли п'ятого числа ми прийняли Закон&nbsp; "Про проведення повторних виборів" в цих проблемних п'яти округах, мені&nbsp; навіть на думку не могло спасти про те, що він буде підписаний і набуде чинності аж 26 вересня.</p>
<p>Для чого Президенту&nbsp; було потрібно 20 днів для того, щоб проводити якийсь експертний аналіз документу, який складається фактично&nbsp; з однієї сторінки?</p>
<p>І тільки після того, коли було внесено такий законопроект про внесення змін до бюджету, для мене все стало зрозуміло. Було затягнуто час для того, щоб ми не могли приймати в двох читаннях і повноцінно розглядати Закон про внесення змін до Державного бюджету. Чому? Тому що в тому законі є норма, яка передбачає, що весь обсяг коштів на ці проблемні округи повинен бути на рахунку Центральної виборчої комісії не пізніше 18 жовтня, протягом двох днів після початку. І вже якщо ми зараз почнемо&nbsp; два читання, то фізично просто не встигатимемо, вийшовши за ці терміни, переправити кошти. І саме через те в цей законопроект було&nbsp; вмонтовано 11 мільйонів коштів, які вже давним-давно використані.</p>
<p>Шановні колеги! Те, що ми зараз виділяємо кошти з Держбюджету на проведення&nbsp; повторних виборів – це абсурд, бо ми виділили ці кошти ще на початку року в обсязі 24 мільйони, і вони у нас були до останнього часу, поки за рішенням уряду вони одним махом з рахунку Центральної виборчої комісії не були переведені на фірму "Сітронікс", яка до сих пір "висасує" останні копійки з українського бюджету за веб-камери, які, на превеликий жаль, були абсолютною аферою, і де вони фізично, ніхто до сих пір не знає, бо зараз треба було б їх і поширити на ці вибори. На превеликий жаль, їх фізично вже не існує в Україні. Очевидно, їх вивезли… звідки й привезли.</p>
<p>Дорогі друзі! Проблема не в тому, що хтось проти того, щоб голосувати за&nbsp; цей закон. Ми будемо, очевидно, голосувати, тому що у нас немає просто варіанту. Але проблема в тому, що нам треба припиняти такого роду&nbsp; абсолютно як на мене шарлатанські дії з боку тих, хто&nbsp; намагається під шумок виділення коштів, закладати в свої якісь такі корпоративні "хотєлки".</p>
<p>Більше того, вдумайтесь, додумались до того, що крім грошей на вибори&nbsp; для того, щоб профінансувати веб-камери, забрали всі кошти з зарплати ЦВК. &nbsp;І вони сидять без заробітної плати. Їм вибори проводити –&nbsp; а їхня зарплата пішла на веб-камери. От ціна цих веб-камер.</p>
<p>Тому було б добре, якби в пакеті з цим законом ми разом направили висновок Рахункової палати до прокуратури, і нарешті ті, хто справді нажився на цих камерах, був покараний. Це був би той компроміс, який би нас влаштував. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Федорук. Прошу.</p>
<p>&nbsp;</p>
<p>13:24:50</p>
<p>ФЕДОРУК М.Т.</p>
<p>Прошу передати слово народному депутату Олегу Медуниці.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>13:25:03</p>
<p>МЕДУНИЦЯ О.В.</p>
<p>Олег Медуниця, місто Суми, фракція "Батьківщина", партія "За Україну!". Шановні народні депутати, фракція "Батьківщина", безумовно, буде підтримувати цей законопроект. Звичайно, вимагаємо, щоби ці 11 мільйонів, які нібито тут пропонують нам направити на погашення якоїсь заборгованості, ці гроші, майже мільярд було витрачено на ці веб-камери,&nbsp; Рахункова палата дуже чітко вказала на те, що ці гроші витрачені марно.</p>
<p>Але давайте ми ще згадаємо той факт, що зараз Державне казначейство не проводить бюджетні рахунки. Не проводить інші видатки державного і місцевих бюджетів. Навіть лікарняні, навіть допомога по безробіттю, яка має в першу чергу виплачуватися, зараз виплачується із значною затримкою.</p>
<p>Скажіть, де є гарантія, що ці кошти, які ми зараз спрямуємо на проведення позачергових виборів, за які ми завжди виступали, будуть Державним казначейством проведені? Де є гарантія, що ці кошти не будуть заблоковані і будуть висіти? Таким чином не буде проведена і здійснена діяльність по організації позачергових виборів в цих п'яти проблемних округах.</p>
<p>Тут є представник Міністерства фінансів. Хай він нам зараз тут поклянеться, що ці видатки будуть проведені, що ці видатки не вплинуть на те, що ці вибори позачергові будуть заблоковані Державним казначейством, як зараз заблоковані мільярди коштів місцевих бюджетів і мільйони, сотні мільйонів виплат соціальних українським громадянам. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Вознюк.</p>
<p>&nbsp;</p>
<p>13:27:13</p>
<p>ВОЗНЮК Ю.В.</p>
<p>Юрій Вознюк, "Батьківщина", 153 виборчий округ, місто Рівне.</p>
<p>Ну, і Руслан Князевич так і Микола Томенко, і Олег Медуниця чітко висловили позицію фракції "Батьківщина". Тому я можу сказати єдине, що Партія регіонів сьогодні навіть на таких благих намірах як проведення виборів в проблемних округах хоче засунути цих 11 мільйонів для того, щоб їх, ну, просто-на-просто вкрасти.</p>
<p>Тому фракція "Батьківщина" однозначно вимагає те, щоб 11 мільйонів були виключені з даної постанови і тоді фракція "Батьківщина" буде дійсно голосувати. Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний&nbsp; депутат Розенко.</p>
<p>&nbsp;</p>
<p>13:27:55</p>
<p>РОЗЕНКО П.В.</p>
<p>Прошу передати слово Сергію Капліну.</p>
<p>&nbsp;</p>
<p>ГОЛОВУЮЧИЙ. Прошу, Сергій Каплін.</p>
<p>&nbsp;</p>
<p>13:28:02</p>
<p>КАПЛІН С.М.</p>
<p>Шановні виборці, шановні колеги! Безумовно, те питання є технічним. І ми повинні виділити кошти, аби провести ті очікувані усією Україною вибори.</p>
<p>Разом з тим, потрібно зосередитися на питаннях, які вже кілька років турбують українців. І головне питання в рамках виборів, які пройшли, виборів, які украли в українців Партія регіонів разом з комуністами і сформували в Україні сьогодні, в українському парламенті більшість – це те, для чого ж були потрібні ці камери? А ці камери були потрібні для того, аби вчергове налякати українських громадян. Аби створити міф про те, що начебто всевидяче око Президента стежить за кожним українським громадянином і за його вибором.</p>
<p>Вони продовжують вже тривалий час боротися за те, щоб українці боялися владу. І треба сказати чесно, що це у них добре виходило. Але ми маємо гарну звістку від соціологів. Так незалежний інститут …….. Україна провів дослідження, якщо у минулому році українці боялися владу, складало 4 відсотки, то тільки за рік їх стало в два рази менше. Проте, вдвічі виросла ненависть, презирство до української влади і складає сьогодні майже 40 відсотків. Уявіть собі! Кожен другий українець, якому виповнилося 18 років, ненавидить українського Президента, ненавидить українського депутата від більшості, ненавидить українського мера від більшості.</p>
<p>І я&nbsp; б на останньому хотів зокрема зосередитися. Страх – це те, що сьогодні намагаються нав’язати моїм виборцям у Полтаві. Так публічно на сесії міської ради міський голова Олександр Мамай в присутності депутатів, десятків телекамер місцевого телебачення заявив про те, що він помножить на нуль мого помічника і депутат міської ради тільки за те, що той зробив йому зауваження, сказавши, що не треба витрачати гроші доріг до свого маєтку, а треба витрачати гроші на ремонт доріг там, де возять діточок до школи. І рівно через три тижні після того, як ми провели справжню комунальну революцію у Полтаві, коли ми змусили переодягненого у міліцейську форму міського голову бігти усією Полтавою і ховатися у кабінеті голови Обласної державної адміністрації, і цей мій помічник виконував роль одного з розпорядників цього мітингу, було спалено його автомобіль. І я знаю, що сьогодні продовжуються погрози в адресу його родини і його адресу безпосередньо.</p>
<p>А ще цей міський голова замахнувся на місцеве телебачення – телеканал "Місто", і засунув туди свою людину в якості директора цього телеканалу. І сьогодні цей телеканал показує те, що показує "Перший національний" – жодної правди, виключно промерські новини – як гарно у Полтаві.</p>
<p>Тому я звертаюсь до Генерального прокурора і міністра внутрішніх справ від імені усіх полтавців…</p>
<p>&nbsp;</p>
<p>ГОЛОВУЮЧИЙ. Дякую. Стосунки у Полтаві ми зараз не розглядаємо. Я вам надам окремо слово, і за Полтаву переговоримо.</p>
<p>Народний депутат Ємець, фракція "Батьківщина".</p>
<p>&nbsp;</p>
<p>13:31:40</p>
<p>ЄМЕЦЬ Л.О.</p>
<p>Дякую. Народний депутат Ємець, фракція "Батьківщина", місто Київ, Печерський, Солом'янський і частина Шевченківського району.</p>
<p>Ну, перш за все, хочу&nbsp; привітати з Днем юриста чесних адвокатів, справедливих суддів, об'єктивних прокурорів і&nbsp; всіх інших, хто стоїть на сторожі верховенства права.</p>
<p>По-друге. Звичайно, ми підтримуємо цей&nbsp; закон, тому що вибори в п'яти округах&nbsp; мають відбутися. Громада висловила свою позицію, яку в них просто&nbsp; банально і цинічно&nbsp; вкрали.</p>
<p>На додаток хочу ще зазначити,&nbsp; що ці п'ять&nbsp; округів – це не єдине місце і територія, де була вкрадена можливість&nbsp; проявити і отримати своїх представників. У місті Києві&nbsp; уже 1,5 року немає свого міського голови, так званого мера.&nbsp; Київська міська рада є нічим іншим, як спотворенням волевиявлення громадян і центром корупції.</p>
<p>І стаття 5 Конституції чітко зазначає, що носієм влади в Україні&nbsp; є український народ,&nbsp; і ніхто не має права в нього цю&nbsp; владу узурпувати. Як юрист і законодавець можу вас чітко запевнити, що ані Президент, ані Верховна&nbsp; Рада, ані тим паче Конституційний Суд не мають права&nbsp; призначати депутатів як і&nbsp; народних, так і депутатів місцевих органів влади.</p>
<p>А&nbsp; через свій підконтрольний&nbsp; Партії регіонів Конституційний Суд домоглись&nbsp;&nbsp;&nbsp; того, що на два роки були продовжені повноваження людей, яких ніхто не обирав народними депутатами міста&nbsp; Києва. Більше того,&nbsp; хочу сказати, що коли мова йде про пролонгацію, то пролонгувати на посаду&nbsp; Київського міського голови, або ж як його називають мера, просто немає такої особи. Черновецький написав заяву про відставку,&nbsp; і просто немає юридично&nbsp;&nbsp; підстав&nbsp; кого пролонгувати.</p>
<p>Тому ми,&nbsp; фракція "Батьківщина", як і інші опозиційні партії,&nbsp; вимагали і&nbsp; вимагаємо, що мають відбутися вибори&nbsp; у п'яти&nbsp; округах. Ми забезпечимо необхідні рішення для того, щоб на це були виділені кошти. Але ми також вимагаємо, щоб у місті Києві були теж проведені вибори як мера, так і Київської міської ради.</p>
<p>І хочу нагадати, що ми неодноразово давали постанову про проведення цих виборів. І відповідальність за неприйняття цього рішення лежить виключно на&nbsp; Партії регіонів&nbsp; і комуністах. Або навіть сказати вище, на Банковій, де ці рішення пишуться і потім імплементуються тут.</p>
<p>Тому ще раз хочу зазначити. Ми підтримаємо цю постанову і виділимо гроші на проведення виборів. І ми вимагаємо, щоб наступну постанову про вибори в місті Києві було поставлено на голосування. І вимагаємо від Партії регіонів і комуністів виконати свій конституційний обов'язок. Тому що це їх обов'язок, а не право вирішувати чи мають бути вибори у місті Києві чи ні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, народний депутат Олег Ляшко. Прошу.</p>
<p>&nbsp;</p>
<p>13:34:54</p>
<p>ЛЯШКО О.В.</p>
<p>Олег Ляшко, Радикальна партія. Шановний Володимир Васильовичу, шановні колеги, шановні громадяни України! Що зараз відбувається в оцій сесійній залі? Деребанять 50 мільйонів гривень на вибори. Дітям не платять п'ять місяців допомоги за дитину і батькам на дітей. Не платять місяцями допомоги по догляду за хворими. Казначейство блокує, не проплачує копійчані рахунки за опалення, за світло, за ремонти дитячих садків і так далі, бо кажуть, що в бюджеті грошей немає. А 50 мільйонів гривень на повторні вибори, нате вам на блюдечку.</p>
<p>А я питаю, а ті, хто сфальсифікував результати виборів, внаслідок чого ми повинні сьогодні 50 мільйонів втратити? Чого з цих паразитів як з гуся вода? Чого вони не відповідають? Проста людина вкраде курку – її в тюрму посадять. Тут сфальсифікували вибори, украли мільярди, мільярди, і ні за що не відповідають. Хто вкрав? Партія регіонів. Хто відповідає? Що, вам смішно? Вам дуже смішно, бо ви ніколи не знаєте як живуть прості люди, тому ви виходите і смієтеся, бо ви гроші лопатою гребете. Бо для вас вкрасти мільярд чи десять мільярдів, для вас без різниці, а проста людина на 100 гривень живе в місяць і не знає як вижити. І ви, держиморди, ще смієтеся. Нехай би вас вдавило, коли ви смієтеся і знущаєтесь над простим народом.</p>
<p>І тому винна у розкраданні коштів Партія регіонів, винні члени комісії. Я питаю: чому члени комісії дільничних, які фальсифікували вибори по п’яти округах, чого вони знову будуть проводити вибори. Яке вони мають моральне, яке вони мають юридичне право проводити ці вибори? А я вам скажу, яке: бо їх покриває Партія регіонів, їх покриває влада, їх покриває Президент, і їх покриває уряд.</p>
<p>І тому ви, бандити, думаєте, що ви взяли Бога за бороду, що ви можете фальсифікувати вибори, що ви можете знущатися, що ви можете красти голоси у людей і не відповідати! Даремно ви так думаєте! Закінчиться вам лафа. Прийде кінець вашій владі, прийде кінець Партії регіонів, прийде кінець комуністам, які підтримують і покривають Партію регіонів! Ми винесемо вас звідси на вилах, і більшість в цьому парламенті будуть нормальні люди, які наведуть порядок в країні. А вас заженемо за 101 кілометр. Ганьба Партії регіонів! Геть Партію регіонів!</p>
<p>&nbsp;</p>
<p>ГОЛОВУЮЧИЙ.&nbsp; Я прошу, хвилина Журавський.</p>
<p>&nbsp;</p>
<p>13:38:02</p>
<p>ЖУРАВСЬКИЙ В.С.</p>
<p>Я хочу відповісти своєму колезі, не бандиту Олегу Ляшку. Я хочу відповісти Олегу Ляшку, не члену Партії регіонів. Шановний друже, якщо ми поставимо питання: нам треба проводити вибори в п’яти округах чи ні. Якщо треба проводити вибори, то ми не маємо права слухати Олега, а треба проголосувати за запропонований проект зміни до бюджету.&nbsp; Адже саме ви, саме ваша частина залу весь час апелювали на тому, що треба негайно провести вибори в п’яти округах. Ми підтримуємо цю вашу ідею і розробили проект змін до Закону про бюджет.</p>
<p>І я закликаю всіх народних депутатів, в тому числі не бандита Олега Ляшка, в тому числі не члена Партії регіонів Олега Ляшка проголосувати за цей проект Закону до бюджету. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я хочу спитати у доповідача, є заключне слово у вас? Немає.</p>
<p>Я прошу сідати всіх народних депутатів, я буду ставити на голосування. Ми будемо приймати рішення. Прошу.</p>
<p>Ставлю на голосування проект Закону (номер 3150) про внесення змін до Закону України "Про Державний бюджет України на 2013 рік" (щодо збільшення&nbsp; видатків Центральній виборчій комісії) для прийняття за основу і в цілому. Прошу&nbsp; народних депутатів голосувати.</p>
<p>&nbsp;</p>
<p>13:40:23</p>
<p>За-316</p>
<p>Проти - 0, утрималось – 0, не голосувало – 84.</p>
<p>Рішення прийнято.</p>
<p>По фракціях. Партія регіонів – 165, "Батьківщина" – 70, "УДАР Віталія Кличка" – 29, "Свобода" – 35, Компартія України&nbsp; - 0, позафракційних – 17.</p>
<p>Розглядається проект Закону (номер 3085) про внесення змін до додатка №3 до Закону України "Про Державний бюджет України на 2013 рік" (щодо фінансування Міністерства освіти і науки України та Міністерства молоді та спорту). Як розглядаємо це питання?</p>
<p>Прошу голосувати, хто підтримує скорочену процедуру.&nbsp; Йде голосування.</p>
<p>&nbsp;</p>
<p>13:41:30</p>
<p>За-161</p>
<p>Проти – 76, утрималось – 13, не голосувало – 145.</p>
<p>Рішення прийнято. По фракціях.</p>
<p>Я запрошую на доповідь міністра освіти і науки Дмитра Володимировича Табачника. Прошу, дві хвилини у вас є.</p>
<p>&nbsp;</p>
<p>ТАБАЧНИК Д.В.</p>
<p>Шановний Володимир Васильович, шановні народні депутати, проект&nbsp; закону має суто технічний характер і спрямований на виконання рішення Президента України, який Указом від 28 лютого 2013 року номер 96 реорганізував центральні органи виконавчої влади, створивши Міністерство молоді і спорту окремо і Міністерство освіти і науки окремо.</p>
<p>Пропонується проектом Закону привести у відповідність фінансування Міністерства молоді і спорту і Міністерства освіти і науки без збільшення бюджетних програм. Тобто фінансування лишається в тих самих межах, просто розрізняються програми.</p>
<p>Крім того, уточнюється назва однієї з бюджетних програм, і за рахунок економії коштів по нарахуванню на заробітну плату за бюджетною програмою 220.11.30*** підготовка робітничих кадрів у професійно-технічних навчальних закладах, професійно-технічних навчальних закладах&nbsp; соціальної реабілітації з'являється можливість перерозподілити бюджетні призначення та передбачити фінансування для виплати стипендій Президента переможцям міжнародного мовного та літературного конкурсу учнівської, студентської, курсантської молоді імені Тараса Шевченка в обсязі 500 тисяч гривень.</p>
<p>Проект Закону без зауважень погоджено всіма центральними органами виконавчої влади і 15 серпня внесено Кабінетом Міністрів.</p>
<p>Підкомітет бюджетного комітету підтримав. Підтримав і бюджетний комітет. Прохання підтримати проект Закону в редакції бюджетного комітету Верховної Ради&nbsp; України. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, сідайте.</p>
<p>Співдоповідь голови Комітету з&nbsp; питань бюджету Євгена Борисовича Гєллєра. Прошу.</p>
<p>&nbsp;</p>
<p>13:43:57</p>
<p>ГЄЛЛЄР Є.Б.</p>
<p>Дякую. Шановний Володимир Васильович, шановні народні депутати! Комітет з питань бюджету на своєму засіданні 5 вересня поточного року розглянув проект закону&nbsp; &nbsp;&nbsp;(за реєстраційним номером 3085).</p>
<p>Законопроектом пропонується визначити бюджетні призначення новоутвореному Міністерству освіти і науки та Міністерству молоді та спорту в межах загального обсягу видатків, передбачених у Державному бюджеті на 2013 рік для органів виконавчої влади. Тобто прийняття законопроекту не призведе до зміни загального обсягу видатків державного бюджету.</p>
<p>Головне науково-експертне управління вважає, що законопроект може бути прийнято за основу з урахуванням висловлених зауважень, які стосуються правильності оформлення законопроекту. Міністерство фінансів підтримує законопроект.</p>
<p>Водночас під час опрацювання цього законопроекту до Комітету з питань бюджету надійшли звернення Міністерство освіти і науки щодо невідкладності вирішення питань щодо завершення будівництва студентського гуртожитку Київського національного торгівельно-економічного університету, здійснення заходів з проведення Всесвітньої літньої та зимової універсіади, Комітет з питань бюджету вирішив&nbsp; підтримати ініціативу міністерства, відповідні правопозиції належать врахувати при оформленні цього законопроекту у разі його підтримання.</p>
<p>Крім того, законопроект потребує узгодження з чинною редакцією Закону про Державний бюджет на 2013 рік та із законопроектами щодо внесення змін до нього у разі їх розгляду та прийняття до розгляду даного законопроекту. За наслідками розгляду Комітет з питань бюджету ухвалив рішення: рекомендувати законопроект за номером 3085 прийняти за основу та в цілому як закон з урахуванням пропозицій, викладених у листі-висновку комітету до Верховної Ради.</p>
<p>Відтак, Комітету з питань бюджету разом з Головним юридичним управлінням Апарату Верховної Ради при оформленні такого закону належить внести необхідні редакційні та техніко-юридичні уточнення до тексту і додатку до законопроекту. Прошу підтримати рішення комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Є бажаючі обговорювати? Ставлю на голосування... <i>(Шум у залі)</i> Прошу записатися від фракцій.</p>
<p>Прошу, Партія регіонів, Ганна Герман народний депутат.</p>
<p>&nbsp;</p>
<p>13:46:33</p>
<p>ГЕРМАН Г.М.</p>
<p>Щоб заощадити дорогоцінний час українського парламенту, скажу коротко. Фракція Партії регіонів буде підтримувати однозначно цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Котеляк.</p>
<p>&nbsp;</p>
<p>13:46:51</p>
<p>КОТЕЛЯК Л.Л.</p>
<p>Прошу передати слово народному депутату Тетяні Слюз.</p>
<p>&nbsp;</p>
<p>ГОЛОВУЮЧИЙ. Прошу, Тетяні Слюз прошу передати. Прошу.</p>
<p>&nbsp;</p>
<p>13:46:59</p>
<p>СЛЮЗ Т.Я.</p>
<p>Шановний Володимире Васильовичу, шановні народні депутати! Фракція "Батьківщина" буде підтримувати законопроект в цій редакції, яка озвучена доповідачем і співдоповідачем. Але я хочу зупинитися на зауваженнях і на дуже великих пропозиціях.</p>
<p>Фракція "Батьківщина" завдяки цьому законопроекту буде вважати, що насправді у нас з'явиться міністр української освіти, міністр української науки, який повернеться обличчям до вчителів, до професорсько-викладацького складу, до учнів, до студентів – і припинить проведення неефективних і нереальних експериментів над галуззю освіти.</p>
<p>Фракція "Батьківщина" дуже буде бажати, щоб український міністр української освіти і української науки припинив ганебні випадки, коли працівники галузі освіти залучаються на політичні акції в підтримку провладної Партії регіонів. Фракція "Батьківщина" буде вважати так, що новий міністр української освіти і української науки зробить все для того, щоб у сільських школах – ці школи не закривалися і не зникали з карти України цілі населені пункти. А замість того щоб закривати сільські школи, краще би міністр української освіти і української науки створив належні умови – і обладнав туалети, які не на вулицях є, а у приміщеннях сільських шкіл.</p>
<p>І ще дуже важливий момент є. Так спішили цей законопроект розглядати, що якимось чином загубили 895 тисяч гривень по двох бюджетних програмах. І тому при підписанні вас, Володимир Васильович, я дуже прошу врахувати ці моменти. Їх немає, це є груба арифметична помилка.</p>
<p>І ще дуже велике прохання.&nbsp; Фракція "Батьківщина" буде вважати наступне: що додаткові кошти, які виділені Міністерству освіти і науки&nbsp; по бюджетній програмі "Фізична і спортивна підготовка учнівської та студентської молоді" буде, дійсно…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>СЛЮЗ Т.Я. Дійсно, використана за цільовим призначенням в цьому році.</p>
<p>І ще дуже важливий момент. Зверніть увагу, шановний Дмитре Володимировичу, на ганебні факти, як правоохоронні органи складають протоколи про боротьбу з корупцією проти працівників освіти, які працюють в галузі&nbsp; освіти в сільській місцевості.</p>
<p>Конкретний приклад. Директор дитячого будинку (село Жовтанці, Львівська область, Кам'янко-бузький район). Проти неї складено протокол про корупцію за те, що вона…</p>
<p>&nbsp;</p>
<p>ГОЛОВУЮЧИЙ. Завершуйте, завершуйте.</p>
<p>&nbsp;</p>
<p>СЛЮЗ Т.Я.&nbsp; …про те, що вона не повідомила вищестоящий орган, що у неї в дитячому будинку працює її чоловік на посаді електрика і&nbsp; столяра.</p>
<p>Невже це є корупція? Я вас дуже прошу, Дмитре Володимировичу… таких фактів по Україні є дуже багато. І замість того, щоб ця шанована жінка, яка має на утриманні напівсиріт і сиріт – 53 осіб – вона три місяці вимушена ходити по судах, на допити&nbsp; у район і область, а не для того, щоб займатися своєю безпосередньою&nbsp; роботою. І таких випадків є&nbsp; багато, тому що шановні працівники правоохоронних органів не знають закону про…</p>
<p>&nbsp;</p>
<p>ГОЛОВУЮЧИЙ. Завершуйте. Вам "Свобода" передала слово?</p>
<p>&nbsp;</p>
<p>СЛЮЗ Т.Я. Передала, да.</p>
<p>Тому що працівники правоохоронних органів, на жаль, не знають: стаття 9 Закону "Про засади запобігання корупції" говорить про те…</p>
<p>&nbsp;</p>
<p>ГОЛОВУЮЧИЙ. Вимкніть мікрофон! Дякую. Ви два… <i>(Шум у залі) </i>Ви не кричіть, жінок треба поважати.</p>
<p>Я прошу, народний депутат Іллєнко, об'єднання "Свобода".</p>
<p>&nbsp;</p>
<p>13:51:34</p>
<p>ІЛЛЄНКО А.Ю.</p>
<p>Всеукраїнське об'єднання "Свобода", місто Київ.</p>
<p>Шановні колеги, шановні виборці, от вчергове ми сьогодні розглядаємо дуже дивний законопроект, який має технічну функцію. Ми розуміємо це. Але от він виявляє суть оцих всіх так званих реформ, про які нам розповідає вже 3 роки режим Януковича.</p>
<p>Розказують про реформи, а суть реформи полягає в тому, що беруть два міністерства, об'єднують їх, створюють величезні проблеми бюрократичні, воно там фактично не працює місяцями, бо там іде об'єднання. А потім їх роз'єднують.</p>
<p>І це реформа. Це геніальна реформа, яка, я так розумію, 2 роки чиновники міністерства тільки тим і займалися, що спочатку об'єднувалися, а потім роз'єднувалися. Тому ми, власне, бачимо безглуздість цієї політики. Ми бачимо, що от вони, ці реформи. Але, знаєте, от такі реформи, то хоча би це головний біль тільки для тих чиновників, які в цих міністерствах працюють переважно. Але ж є ще інші "реформи", які нищать, власне, людей, які нищать українське суспільство.</p>
<p>Ми знаємо, які зараз відбуваються реформи в Україні, коли закриваються школи, коли закриваються дитячі садочки, які йдуть великі реформи. Ми знаємо, які у нас ідуть реформи в сфері, наприклад, державних закупівель, особливо в Міністерстві освіти і науки, коли у нас, виявляється, підручники коштують там якісь шалені гроші, ледь там не по 100 доларів за підручник. Це теж величезні реформи, я так розумію, і досягнення, і покращення. І, власне, шановні друзі, я думаю, що отакі речі, вони, в принципі, мають говорити про те, що ця влада є абсолютно некомпетентна, якщо вони займаються оцими от абсолютно порожніми якимось речами, а не реальним державним будівництвом.</p>
<p>Ну, але про яке державне будівництво і про які реальні реформи ми можемо говорити, поки Міністерство освіти очолює пан Табачник? Ну, про які реформи і про яке державне будівництво може йти мова? У відставку треба йти і все. Оце буде головна реформа. Слава Україні!</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко.</p>
<p>&nbsp;</p>
<p>13:53:51</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". І хочу, звичайно, почати з того, що, а все так добре починалося. Два роки тому Президент України Віктор Янукович&nbsp;прийняв дуже правильне рішення щодо оптимізації діяльності всіх органів влади. І за його наміром начебто передбачалося на третину скоротити чиновників.</p>
<p>І от пройшло два роки, і що ми маємо? Що замість фактично боротьби з бюрократією у нас ця боротьба призвела до збільшення числа чиновників. Адже кількість міністерств зростає, центральних органів влади – зростає, кількість працівників прокуратури – зростає, суддів – зростає. І от вам вся ефективність чиновників. І тут справді виникає питання: хто несе політичну відповідальність за те, що два роки тому було зруйновано Міністерство з питань сім'ї, молоді і спорту, коли зруйновано це ж не лише міністерство, а й вся система територіальних органів влади. А потім через два роки зрозуміли, що зробили велике лихо, коли почали закривати дитячі спортивні школи по всій Україні. Хто несе політичну відповідальність? Особисто Президент України Віктор Янукович. Тому що він підписує такі недолугі укази.</p>
<p>І друге. От виникає питання. Нам уряд постійно&nbsp; говорить: "У нас немає коштів на підвищення пенсій". Уряду немає коштів на підвищення заробітних плат, навіть на виплату заробітних плат сьогодні коштів не вистачає. А те, що збільшується число чиновників в Україні – кошти, виявляється є. І кошти виділяються великі. І знову-таки ми знову ставимо питання фракції "УДАР": чому не внесені зміни до Державного бюджету на 2013 рік? Сьогодні освітянам не вистачає 5 мільярдів коштів на виплату заробітних плат. Чому не внесений бюджет на 2014 рік? І ми таке робимо враження, що нічого не відбувається. Все в порядку…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>РОЗЕНКО П.В.&nbsp; ...країна живе без нормального соціального бюджету 2013 року, і країна в новий рік фактично входить без бюджету на 2014 рік. Це пряма відповідальність уряду.</p>
<p>Тому, окрім…</p>
<p>&nbsp;</p>
<p>ГОЛОВУЮЧИЙ. Фракція Комуністичної партії України, народний депутат Присяжнюк,&nbsp;хвилина, прошу.</p>
<p>&nbsp;</p>
<p>13:56:27</p>
<p>ПРИСЯЖНЮК О.А.</p>
<p>Спасибо. Александр Присяжнюк, фракция Компартии Украины.</p>
<p><i>(Шум у залі) </i>&nbsp;Наша фракция будет поддерживать данный законопроект. Однако я хотел бы обратить внимание на то, о чем уже говорили в принципе выше, да. Что в 2010 году было разрушено Министерство по вопросам молодежной политики, спорта&nbsp; и туризма, их объединили в одно. На протяжении всех этих 2,5 лет шла бюрократична тяганина на місцях для того, щоби об'єднати обласні управління. Сьогодні ми знову повертаємось до роз'єднання і нічого, окрім того, щоби бюрократи чимось займались, нічого, окрім прямих втрат, державному бюджету це не принесло.</p>
<p>Тому ми закликаємо до того, щоби, по-перше, знайти винних в цій недолугій реформі, притягнути їх до відповідальності і на майбутнє більш відповідально ставитися до молодіжної політики, до освіти і до реформування в цілому. Головне – це інтереси і права людини, а не якісь примхи долі чи інших чиновників. Дякую.</p>
<p>&nbsp;</p>
<p>ГОЛОВУЮЧИЙ. А чого це ви… А чого це ви кричали? Він виступав на державній мові. Чого це ви йому не даєте виступати! Кайда! Кайда, ви там бригадиром були, чого це ви не даєте виступати? Ну, я вас прошу, ну на державній мові колега вистає. Так, всі бажаючі виступили, прошу сідати і підготуватися до голосування.</p>
<p>Ставлю на голосування проект Закону (номер 3085) про внесення змін до додатка №3 до Закону України "Про Державний бюджет України на 2013 рік" (щодо фінансування Міністерства освіти і науки України та Міністерства молоді та спорту) для прийняття за основу і в цілому. Прошу народних депутатів голосувати.</p>
<p>&nbsp;</p>
<p>13:58:58</p>
<p>За-335,&nbsp; проти-0, утримались-0, не голосували-56.</p>
<p>Рішення прийнято.&nbsp; По фракціях.</p>
<p>Репліку, прийдете в кабінет я послухаю.</p>
<p>Ранкове засідання&nbsp; оголошую закритим. О 16 годині продовжимо роботу сесії.</p>
<p>А Кайду прошу зайти з реплікою до мене.</p>
<p>&nbsp;</p>
<p>&nbsp;</p>
<p>&nbsp;</p>

