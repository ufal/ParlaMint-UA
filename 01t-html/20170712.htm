Стенограма пленарного засідання
12 липня 2017
&nbsp;
<p align=center>ЗАСІДАННЯ ШІСТДЕСЯТ ДРУГЕ</p>
<p align=center>Сесійний зал Верховної Ради України</p>
<p align=center>12 липня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:01:37</p>
<p>ГОЛОВУЮЧИЙ. Доброго ранку, прошу заходити в зал і приготуватись до реєстрації.</p>
<p>Готові до реєстрації? Чекаю, чекаю. Заходьте інтенсивніше. Кажуть, що можна. Отже, приготувались до реєстрації? Реєструємось.</p>
<p>&nbsp;</p>
<p>10:04:09</p>
<p>Зареєстровано 338 народних депутатів. Ранкове пленарне засідання Верховної Ради України оголошую відкритим.</p>
<p>Сьогодні день народження народних депутатів України Євгена Сергійовича Дейдея і Павла Олександровича Різаненка. <i>(Оплески) </i>Вітаємо наших колег.</p>
<p>І теж хочу сказати, колеги, що Ради Європейського Союзу остаточно затвердила Угоду про асоціацію між Україною і ЄС. Це була остання процедура після схвалення у національних парламентах країн ЄС для того, щоб Угода про асоціацію вступила в дію. Відтепер угода почне працювати на повну потужність з 1 вересня 17-го року. Це був складний і довгий шлях, 10 років тривала робота над Угодою між Україною і ЄС. Я хочу нагадати той день, коли тут було оголошено в цьому залі, що угода не буде підписана. З цього розпочалась Революція Гідності. І щиро дякую нашим європейським колегам за віру і підтримку України. Дякую народним депутатам та уряду, та всьому українському народу. Це наша спільна перемога, разом переможемо.</p>
<p>Колеги, переходимо до порядку денного. Перед тим, як надати слово для виступів депутатів, я хочу зазначити, що сьогодні, як і було передбачено в порядку денному, першими стоять питання ратифікації. Але я протягом засідання ще раз звернусь до всіх народних депутатів, щоб ми сьогодні все-таки проголосували проведення виборів у місцевих громадах, до якого ми не дійшли вчора. І якщо буле воля залу, там кілька десятків рішень, які треба технічно проголосувати. Я звернусь до залу протягом засідання, щоб ми це питання включили в порядок денний і проголосували і буду розраховувати на вашу підтримку, так само як і календарний план на осінь. І я сподіваюся, що ми сьогодні ці питання теж зможемо розглянути. Але почнемо ми, звичайно, традиційно з ратифікації, на сьогодні їх є три в порядку денному.</p>
<p>А зараз згідно Регламенту у&nbsp; нас 30 хвилин для оголошення заяв, повідомлень і пропозицій від народних депутатів. Хочу нагадати не від фракцій, а від народних депутатів. І тому прошу усіх народних депутатів, які мають бажання зробити повідомлення, оголошення, приготуватись до запису, і прошу народних депутатів записатись на виступи. Будь ласка.</p>
<p>Перший Герасимов Артур Володимирович. Як система правильно налаштована. Передає слово…</p>
<p>&nbsp;</p>
<p>10:07:51</p>
<p>ГОНЧАРЕНКО О.О.</p>
<p>Олексій Гончаренко,&nbsp; фракція&nbsp; "Блоку Петра Порошенка".</p>
<p>&nbsp;</p>
<p>ГОЛОВУЮЧИЙ.&nbsp; Олексію Гончаренку,&nbsp; будь ласка.</p>
<p>&nbsp;</p>
<p>ГОНЧАРЕНКО О.О.</p>
<p>Дякую. Олексій Гончаренко,&nbsp; фракція&nbsp; "Блоку Петра Порошенка".</p>
<p>Шановні колеги, сьогодні вже час підбити підсумки вчорашнього дня і поставити крапки над "і".&nbsp; Що ж ми&nbsp; вчора побачили? Перший висновок, який може зробити кожна людина, яка дивилась все це, що відбувалось в парламенті: абсолютно правим є&nbsp; Президент&nbsp; України, який наполягає на ліквідації такого інституту як депутатська&nbsp; недоторканність взагалі, цього феодального інституту розподілу громадян&nbsp; України на панів та холопів. Ми вчора&nbsp; побачили як панам важко віддати свого колегу в руки правосуддя, ми вчора побачили як бояться всі цього, ми вчора побачили, що корпоративна солідарність&nbsp; дуже часто може пересилити все інше. І тому нам треба&nbsp; ліквідувати цей інститут як такий, щоб зняти цей тягар і з душі народних&nbsp; депутатів, і з української&nbsp; держави, і українського суспільства,&nbsp; це перший висновок, який ми можемо&nbsp; зробити.</p>
<p>Другий висновок. Всі вчора показали хто є хто. Ті, хто радикально обіцяв ліквідувати депутатську недоторканність, і так же радикально кинув своїх виборців. Вона, яка обіцяла на всіх майданах і всіх ефірах ліквідувати депутатську недоторканність і боротися з корупцією, і вчора вона не дала жодного голосу за жодне подання щодо зняття депутатської недоторканності. По всіх фракціях і групах можна побачити хто є хто.</p>
<p>Дві фракції, фракція "Самопомочі" у повному складі чи майже повному складі голосувала за зняття недоторканності і дякую своїм колегам, і фракція "Блоку Петра Порошенка", яка дала більшість голосів фракції за кожне подання. За кожне подання, яке було вчора. Все. Більше жодна група та фракція не спромоглися цього зробити.</p>
<p>Я хочу звернути вашу увагу, що єдина фракція у Верховній Раді України, яка виключила людину, щодо якої є підозри зі свого складу, це фракція "Блоку Петра Порошенка". Ми не суд, ми не можемо сказати, хто є винним, а хто не є винним. Але допоки суд не сказав своє слово, ми вважаємо неприпустимим, що Борислав Розенблат був членом фракції "Блоку Петра Порошенка". І ми єдина фракція, яка прийняла відповідальне політичне рішення, всі інші ховаються за словами, за гаслами, але цього не роблять.</p>
<p>Тому, шановні колеги, підводячи підсумки, вчора Україна демократична, Україна європейська перемогла з рахунком 3:2. Так, це важка перемога, так, залишився осад на душі, але все ж таки 3:2 є. Більшість подань є сьогодні підтриманими, правосуддя може працювати, Генеральний прокурор України, який за свою каденцію вніс більше подань ніж всі інші генеральні прокурори за всю історію незалежної України, може доводити справу до кінця.</p>
<p>Я прошу всіх виборців бути дуже уважними і я дякую всім за увагу. Дякую.</p>
<p>&nbsp;</p>
<p>ГОЛОВУЮЧИЙ. Данілін Владислав, передає слово Максиму Бурбаку. Будь ласка.</p>
<p>&nbsp;</p>
<p>10:11:09</p>
<p>БУРБАК М.Ю.</p>
<p>Шановні колеги, вчора Міністерство закордонних справ Росії оприлюднило заяву, хотів би процитувати її, але зроблю це з огидою, але хотів би, щоб ви почули.</p>
<p>Для нинішнього київського режиму наявність в українців численних родичів, друзів і знайомих у Росії є, мабуть, реальною загрозою. На боротьбу з нею витрачаються чималі кошти, починаючи від зведення "великої стіни" Яценюка, до заборони російських соцмереж. Це все вчора заявив російський МЗС, і цинізму російської дипломатії не позичати, вони завжди брехали і перекручували. Така суть московської дипломатії впродовж багатьох століть. Натомість Путін, Лавров і їхні поплічники розв'язали війну проти України та всього цивілізованого світу, жертвами якої вже стали мільйони українських громадян: вбиті, скалічені, вдови, сироти, змушені втікати від війни люди. Кремль, як і Третій Рейх прикриває всі свої міжнародні злочини захистом прав абстрактних громадян, які не потребують і не просили такої допомоги. Насправді агресор приніс руйнування й вбивства на Україну. Саме тому ми постійно впроваджуємо заходи, які спрямовані на зміцнення обороноздатності і національної безпеки України і захист від агресора. Це те, що заважає ворогу знищити нас, фізично, політично, культурно чи ментально. З цією метою ми забороняємо в'їзд російським співакам, саме тому були закриті російські соціальні мережі, саме тому, особливо, влада приділяє кібербезпеці. І, найголовніше, ми продовжимо будівництво надійного кордону з Росією, завтра голосуватимуть за зміни в держбюджет 2017 року, позиція "Народного фронту"&nbsp; виділення 500 мільйонів гривень на будівництво стіни і повноцінне фінансування будівництва кожного року.</p>
<p>А тепер зверніть увагу на всіх тих хто критикував ці ініціативи спрямовані на захист від агресора. Серед них є відомі тут європесимісти і так званні антикорупціонери з елітним житлом. Вони нещадно критикують зведення стіни між вільною Україною і диктаторським режимом Путіна, вони сильно побивались через закриття російських соціальних мереж і так само прикривались інтересами громадян. Вони цілеспрямовано виступали проти мовних квот на телебаченні і радіо, вони не хотіли забирати на користь держави Україна гроші, які вкрала банда Януковича.</p>
<p>Вчора ви отримали офіційну підтримку російського МЗС і персонально Лаврова, а тепер скажіть, може вам надсилають темники з Кремля і ви годуєте цим політичним сміттям всю Україну?</p>
<p>Наступне: вчора вперше в історії України провладна коаліція зняла недоторканність зі своїх депутатів. Це рішення свідчить про серйозні позитивні зміни в Україні. "Народний фронт" проголосував в першому читанні <a name=_GoBack></a>зміни в&nbsp; Конституцію і готовий&nbsp; в цілому&nbsp; хвалити норми про&nbsp; зняття депутатської недоторканності. Але дивує один факт, що&nbsp; вчора перед тим як почалося голосування про зняття недоторканності члена "Народного фронту" Дейдея керівник САП Нараз Холодницький&nbsp; видав у Фейсбуці повідомлення щодо обвинувачень&nbsp; на члена&nbsp; "Народного фронту" Дениса Дзензерського. Ніхто з "Народного фронту" не буде&nbsp; ховатися за недоторканністю…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>30 секунд, будь ласка.</p>
<p>&nbsp;</p>
<p>БУРБАК М.Ю. Я перепрошую, вчора ми проголосували за зняття недоторканності&nbsp; з нашого&nbsp; колеги Максима Полякова, і в суді він, не прикриваючись, зможе довести свою невинуватість. Але я&nbsp; вважаю, що це є цинічно&nbsp; політична гра на розхитування&nbsp; ситуації для того, щоб призначити перевибори парламенту, що призведе до перевиборів&nbsp; Президента і розвалить нашу&nbsp; державу. В минулому році розхитували ситуацію, їм це не вдалося, і&nbsp; в цьому році ми вистоїмо. "Народний фронт" буде&nbsp;&nbsp; стояти лише на&nbsp; засадах…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Лаврик Олег Васильович,&nbsp; передає слово для виступу Єгору Соболєву.</p>
<p>Виступати будете?</p>
<p>&nbsp;</p>
<p>10:15:13</p>
<p>СОБОЛЄВ Є.В.</p>
<p>Я вчора посеред голосувань за&nbsp; зняття&nbsp; недоторканності мав розмову з охоронцем&nbsp; Верховної Ради, однією з людей, яка&nbsp; оберігає наш спокій. І він сказав, було&nbsp; би добре, якби ви всі ці&nbsp; рішення швидко&nbsp; прийняли, і тоді не буде ніяких заворушень, ніяких протестів, ніяких&nbsp; загроз для парламенту.</p>
<p>На жаль, учора тест не був зданий всіма народними депутатами суспільство побачило, як багато людей на словах готові починати з себе і як небагато людей по-справжньому своїми голосування це доводили.</p>
<p>У мене велике прохання до всіх виборців, це ніколи не&nbsp; припиниться, поки не почнете поіменно ідентифікувати, хто вас представляє, а хто вас кидає. Вчора вся&nbsp; Україна отримала поіменний список людей, які готові починати з себе і поіменний&nbsp; список людей, які зберігали і зберігають кругову поруку. Дуже важливо, щоби люди цим списком&nbsp; скористалися, дуже важливо, щоби люди розуміли, ні американський президент, ні голландський уряд, ні турецький султан не виправлять&nbsp; української ситуації, це може зробити тільки українське суспільство. І ті люди, які думають, що з дому, з "Фейсбуку", з дивану вони виправлять стан справ, вони дуже-дуже гірко помиляються. Не говорячи вже&nbsp; про тих людей, які взагалі вважають, що їх це не обходить і вони можуть продавати голоси.</p>
<p>Я хотів би звернутися до виборців Едуарда Розенблата. Ви є люди, які мають можливість у фільмі наочно подивитися, що робить ваш представник від вашого імені в українському парламенті. Я би хотів попросити вас зібратися, провести зустріч, разом подивитися фільм про докази, знайдені в результаті слідства Антикорупційного бюро, разом зробити обговорення, як так зробити, щоби більше не було такого ні у вашому окрузі, ні по всій Україні.</p>
<p>Тепер про парламент. Колеги, в нас залишилося один день голосувань, і в нас величезне прохання до спікера і до всіх нас&nbsp; прийняти за цей день два важливих рішення, які є виходом з нинішньої ситуації. Перше рішення – Закон про обмеження депутатської недоторканності, в тому числі, про відбір паспорту у депутата, який підозрюється в злочинах, і друге – Закон про антикорупційний суд. Сьогодні немає в Україні суду, який готовий засудити високопосадовця, просто немає, бо суди такі самі залежні. І нам можливо ухвалити рішення про творення незалежного антикорупційного суду. Прямо завтра.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>10:18:23</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Олега Березюка.</p>
<p>&nbsp;</p>
<p>10:18:36</p>
<p>БЕРЕЗЮК О.Р.</p>
<p>Amore, more, ore, re. <i>(Шум у залі)</i>&nbsp; Це латинь, друже мій, це латинь, це не іноземна мова.</p>
<p>Любов, традиції, слова і дії –&nbsp; більше нічого не буває. Якщо тільки слова без дій – нічого не буває. Вчора частина, дві третини депутатського корпусу показали, що слова для них важливіші, ніж традиції державності, демократичності і любов до людей, бо вони прикривають олігархічний режим, бо є всього-на-всього васалами цього режиму.</p>
<p>Але я не про це&nbsp; хочу говорити. Я сподіваюся, що громадяни України побачили цю реальність, яка є непростою по дорозі від єгипетської землі, дому неволі до демократії, вона довга і тяжка. Але я хочу сказати, що цей&nbsp; парламент не хоче діяти далі, він готує фейкові законопроекти по об'єднанню кодексів на тисячу сторінок, де є маса служінь олігархату. Він готує фейкові закони, псевдодемократичні про Конституційний Суд, який буде ще більше служити олігархату. Він готує прийняття фейкового реформаторського Закону про Пенсійний фонд, про пенсійну реформу, якого ніхто не читав. Але законопроект, який пропрацьований найбільше, можливо, неперфектний, але чітко концептуальний&nbsp; і зрозумілий, законопроект, який принесе користь, можливо, вперше за 25 років людям від медичного обслуговування – це законопроект про медичну реформу, парламент не збирається голосувати&nbsp; і діяти. І це є злочин, який рівноцінний вчорашньому. Вчора готувалися... ховалися від відповідальності, а сьогодні своїм бездіянням знущаєтеся над здоров'ям&nbsp; людей.</p>
<p>Я закликаю всі фракції, сьогодні їхніх керівників прийти на комітет медичний, заставити комітет допрацювати законопроект, заставити, там нема&nbsp; що робити, за вас вже все зробили, ви тільки ламаєте.</p>
<p>Завтра винести в зал і поруч з законами про Антикорупційний суд та законами про зняття недоторканності з депутатів або полегшення зняття недоторканності проголосувати це. І це буде дія, яка буде підтверджувати ваші слова любові до українських людей, з якими ви говорите перед виборами, і весь час тільки говорите неправду.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Оксану Юринець, "Блок Петра Порошенка".</p>
<p>&nbsp;</p>
<p>10:21:46</p>
<p>ЮРИНЕЦЬ О.В.</p>
<p>Доброго дня, шановні українці, шановні виборці, шановні колеги-депутати. Ми сьогодні знову звертаємося з цим питанням, яке об'єднує всіх. Не важливо від того, в якій ти фракції, в якій ти політичній силі, але ти підтримуєш безпеку в своїй державі, ти підтримуєш стратегію її розвитку, і ти розумієш, що саме сьогодні це вирішується. Ми за комплексну освіту для військових, ми за курсантів, які будуть професіоналами в майбутньому. Ми за те, щоб піхотинець, артилерист, танкіст і сапер навчався разом. Ми за те, аби вибраний курс в цьому залі на натівські стандарти був протриманий далі. І ми розуміємо, що від цього залежить дуже багато. Тому ми тримаємо на пульсі цю тему, ми не будемо її упускати, і жодні канікули, жодні інші речі не можуть на це вплинути. Тому ми будемо, допоки цей домоклів меч не зникне над загрозою нищення професійної військової освіти в Україні.</p>
<p>&nbsp;</p>
<p>КИШКАР П.М<a name=Temp></a>. На доповнення хочеться сказати, що війна продовжується. І шкода, що парламент в цей заключний тиждень уникнув військових питань, питань безпеки і оборони, і, зокрема, це стосується і генетичної ідентифікації, і питання гуманітарного розмінування, і питання компенсації сім'ям осіб, які загинули вже після того, як вони звільняються.</p>
<p>Ми дуже хотіли би від усього парламенту побачити ті закони, які розглядаються на Раді нацбезпеки про реінтеграцію Донбасу, ми хочемо їх вивчити, ми хочемо бачити, ми хочемо доповнювати своїми пропозиціями, бо, власне, нам приймати ті важкі рішення для нашої держави. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олександра Марченка.</p>
<p>Будь ласка, Андрій Іллєнко, народний депутат. Я передам.</p>
<p>&nbsp;</p>
<p>10:23:59</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.</p>
<p>Шановні українці, звичайно, вчорашній ганебний цирк у Верховній Раді, він вчергове поставив питання про доцільність існування в Україні такої якості парламентаризму. Тому що те, що ми вчора бачили, це було, звичайно, фірмове знущання, оскільки, знаєте, уже неможливо це повторювати в сотий раз, але напевне треба.</p>
<p>Перед кожними виборами приходять кандидати в депутати, приходять політичні партії, говорять одне і те саме, що вони проти депутатської недоторканності, що всі мають бути рівні перед законом. Це триває вже з року в рік, зі скликання в скликання, десятиліття це триває. І потім кожного разу знаходяться двісті відмовок, чому цього не можна робити саме зараз. Коли подають подання на конкретних депутатів, цього теж не можна робити, тому що є багато на це причин, виявляється. І так триває безкінечно.</p>
<p>Тому вчорашня ситуація, звичайно, вона була абсолютним договорняком, тому що навіть по тим депутатам, по яким був наданий дозвіл Верховною Радою на притягнення до кримінальної відповідальності, на них не було надано дозволу на затримання і обрання запобіжного заходу у вигляді арешту. Тобто по факту вони далі лишаються недоторканними, тобто недоторканність знята, а вони далі недоторканні. Це українське ноу-хау Верховної Ради отак от вчора відбувалося. І, власне, за цим спостерігало українське суспільство.</p>
<p>Звичайно, що це підриває довіру не до, вже не просто до конкретних партій, політиків. Це, на жаль, підриває довіру до інститутів держави, до парламенту як такого, і це дуже погано. І ви знаєте, зараз є один простий механізм, як змінити цю ситуацію. Є президентський законопроект, який змінює конституцію, але він опинився зараз в правовому, скажімо, проваллі, він завис. Тому що дві з трьох статей, до яких він має намір внести зміни, вони вже змінені змінами до правосуддя в частині правосуддя до Конституції. Тобто фактично вони вже стали юридично нікчемними, ці зміни.</p>
<p>Відповідно для того, щоб з цієї ситуації вийти, необхідно почати це процес заново, швидко його пройти, і тоді відбудуться зміни до Конституцій, буде знята недоторканність. Ми, представники Всеукраїнського об'єднання "Свобода", закликаємо всіх народних депутатів підійти до нас, до нашого кутка, підписати, хто ще не підписав, це подання і тоді ми зможемо, набравши 150 підписів, розпочати цей процес і в дійсності виконати ту вимогу людей, яка стоїть уже десятиліттями, відміна депутатської недоторканності, рівність всіх перед законом.</p>
<p>Ми вважаємо, що не має бути не тільки депутатської, а і суддівської, президентської недоторканності. Але нема питань, ми готові навіть, якщо виключно мова йде про депутатів, тому що це політична відповідальність. І поки в Україні не буде відповідальності політиків за свої слова, поки буде суцільна брехня і маніпуляція, у нас не буде здорової політичної культури, у нас не буде політичної відповідальності, у нас не буде здорового парламенту, який має довіру серед українців.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Юрія Березу.</p>
<p>&nbsp;</p>
<p>10:27:09</p>
<p>БЕРЕЗА Ю.М.</p>
<p>Шановні колеги, шановний український народе, вчора, на жаль, ми забули про одну сумну дату, яка відбулася 3 роки назад. 11 липня під Зеленопіллям було сформовано базовий табір українських військ, що мали блокувати українсько-російський державний кордон. О 4:30 з боку Росії по підрозділам 24, 72, 29-ї аеромобільної бригади, підрозділам Державної прикордонної служби, польовому шпиталю, у якому на той час, до речі, проводили хірургічні операції, було відкрито вогонь з Російської Федерації. Я наголошую: було відкрито системами реактивного вогню з Російської Федерації! По суті справи Російська імперія, російські фашисти почали третю світову війну.</p>
<p>Я зараз звернусь до ведучої нашої зали. Я хочу зачитати прізвища 36 українських воїнів, які віддали життя після початку цієї війни. Пані спікер, будь ласка, я прошу оголосити хвилину мовчання за цими героями.</p>
<p>Вихопень Василь Ігорович – молодший сержант, 24-а; Дишень Мар'ян Миронович – молодший сержант; Коптун Володимир Михайлович – молодший сержант; Костів Юрій Миронович – молодший сержант;&nbsp; Лущик Віктор Федорович – молодший сержант; Голуб Юрій Григорович – старший солдат;&nbsp; Ковалик Василь Степанович – старший солдат; Кратко Роман Зіновійович – старший солдат; Кунтій Євген Олександрович – старший солдат; Береза Іван-Віталій Володимирович – солдат; Борис Ігор Володимирович – солдат;&nbsp; Василиха Петро Степанович – солдат; Вербицький Володимир Володимирович – солдат;&nbsp; Логин Михайло Романович – солдат; Мисик Тарас Ігорович – солдат; Нагорний Юрій Васильович – солдат; Попович Володимир Романович – солдат; Руснак Микола Ігорович – солдат; Цікало Богдан Богданович – солдат; Шпирка Володимир Михайлович – солдат; Ладиженський Олександр Васильович – старшина; Голота Іван Іванович – сержант; Новицький Анатолій Олегович – сержант; Крук Олександр Олександрович – старший солдат;&nbsp; Платонов Сергій Сергійович – старший солдат; Бойко Віктор Михайлович – солдат; Волков Олексій Віталійович – солдат; Гнатуша Володимир Юрійович – солдат; Плющ Михайло Вікторович – солдат; Момот Ігор Федорович – полковник; Луцко Анатолій Степанович – старший сержант; Глущак Олег Миколайович – сержант; Поляков Василь Вікторович – сержант; Сирбут Дмитро Васильович – солдат; Штолтер Вільгельм Володимирович – солдат;&nbsp; Вовк Василь Ярославович – солдат.</p>
<p>Хай земля буде пухом всім українським воїнам загинувши в боротьбі з російським імперіалізмом і з російськими фашистами за незалежність Української незалежної держави.</p>
<p><i>(Хвилина мовчання)</i></p>
<p>Дякую.</p>
<p>І саме головне, щоб ми пам'ятали, що вони віддали життя от якраз, щоб ми тут і приймали закони, які ведуть Україну в Європу в тому числі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я запрошую до слова народного депутата Ігоря Шурму.</p>
<p>&nbsp;</p>
<p>10:31:34</p>
<p>ШУРМА І.М.</p>
<p>Ігор Шурма, "Опозиційний блок". Звертаюся до народних депутатів, які згодом будуть приймати чергові рішення і звертаюся до них, аби ратуючи за Конституцію і за закон, вони були послідовними.</p>
<p>8 червня 2017 року в цій сесійній залі був проголосований шляхом фальсифікацій Закон 6327, так звана псевдореформа, ініційована Міністерством охорони здоров'я. Чому є псевдореформа? Тому що ніякого відношення до зміни системи охорони здоров'я України вона не має. Розуміючи, що були сфальшовані голосування, розуміючи, що зміст закону є антиконституційний і він порушує 49 статтю Конституції, що положення, які пропонувалися в цьому законопроекті, вже були розглянуті двічі в Конституційному Суді і визнана їх антиконституційність, була створена робоча група. Робоча група намагалися переформатувати цей закон в законодавче поле.</p>
<p>Що ми на сьогоднішній день маємо перед можливим голосуванням у другому читанні? Знову ж таки грубо порушений Закон України про Регламент, 116 стаття, яка говорить про те, що пропозиції та поправки до законопроекту, який готується до другого читання, можуть вноситись лише до того тексту законопроекту, який був проголосований в першому читанні. Якщо ви подивитесь на той законопроект, який буде пропонуватися до другого читання, ви нічого не найдете від того, що було проголосовано в залі, він є поміняний на 80 відсотків, більше того, змінена навіть назва.</p>
<p>Тепер є запитання до всіх тут, що дуже хочуть, переживають за людей, аби було краще медичне обслуговування. До нормального фахового законопроекту можливо внести 900 поправок?</p>
<p>Можливо, його розглянути так, як ми розглядали по скороченій процедурі: міністр – 2 хвилини і виступаючі – по 2 хвилини.</p>
<p>Сьогодні ця псевдо реформа&nbsp; ставить&nbsp; собі за ціль тільки одне – створення нового органу, основна функція якого, вдумайтеся: розпорядження бюджетними коштами. Цей орган буде монополістом по розподілу&nbsp; бюджетних коштів. Це буде ще одна годівниця. А для тих, хто тут багато сидить, ще одна буде кормушка по розподілу.&nbsp; Чому кормушка? Та тому що передбачається,&nbsp; що буде виділено туди на розподіл понад 100 мільярдів гривень, а тих 100 мільярдів гривень це буде лишень&nbsp; 5 відсотків внутрішнього валового продукту.&nbsp;</p>
<p>Чи вистачить цього для того,&nbsp; щоб забезпечити нову форму системи охорони здоров'я? Я вам відповім, нам кажуть, що це нам пропонується англійська модель. Англійська модель – це є 9 відсотків внутрішнього валового продукту і це становить 130 мільярдів&nbsp; фунтів&nbsp; стерлінгів. У нас буде в 80 разів менше, меддопомогу отримає той хто прийде&nbsp;&nbsp;&nbsp; перший, а далі буде все&nbsp; платне, за це голосувати не можна.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;&nbsp;&nbsp;</p>
<p>ГОЛОВУЮЧИЙ. Дякую.</p>
<p>Отже, ми ще маємо можливість два виступи, це передає Опанасенко Семенусі виступ і наступний Чижмар передає Галасюку – це два заключних виступи. Після того ми переходимо до питань&nbsp; порядку денного.</p>
<p>Будь ласка, пане Роман.</p>
<p>&nbsp;</p>
<p>10:35:05</p>
<p>СЕМЕНУХА Р.С.</p>
<p>Семенуха Роман,&nbsp; фракція "Об'єднання&nbsp; "Самопоміч".</p>
<p>Шановний пане Голово,&nbsp; шановні колеги! Те, що вчора відбулося з голосуванням по зняттю&nbsp; недоторканності, означає&nbsp; на превеликий жаль одне: кругова порука і далі править цьому залі. Можна вимовляти тисячі слів про довіру людей, обіцяти людям&nbsp; зняти&nbsp; недоторканність, але вчора&nbsp; частина наших людей плюнула в очі людям. Про яку довіру можна говорити далі в цьому парламенті?</p>
<p>Я сьогодні слухаю&nbsp; декілька виступів&nbsp; наших колег про важливі законодавчі ініціативи. Скажіть, ми стомо сьогодні&nbsp; на порозі розгляду серйозних реформ медичної, пенсійної та інших, але як можна про це говорити після того, що вчора відбулося? Я думаю, що відновити довіру до українського парламенту ми можемо вже сьогодні, ухваливши два закони.</p>
<p>Перше. Це розглянути і ухвалити Закон про антикорупційний суд. Адже всім зрозуміло, що в загальній системі правосуддя будь-які справи будуть прикриватися, а депутати тут, в своїй залі, будуть не здавати своїх, бо кругова порука це те, що їх сюди приводить.</p>
<p>Друге. Це законопроект про суттєве обмеження депутатського імунітету під номером 5487. І для цього голосування не потрібен висновок Конституційного Суду, не потрібно 300 голосів, потрібно проголосувати 226 голосів і вже завтра депутатський імунітет набуде нормальних європейських розмірів, бо сьогодні, повторюю, він роздутий не 80 статтею Конституції, а купою законів. Цей закон дозволить регламентному комітету протягом одного дня розглядати подання, Верховній Раді протягом трьох пленарних днів ухвалювати відповідне рішення. Цей закон урівняє депутата із звичайними громадянами і правоохоронні органи матимуть можливість обшукувати, затримувати. І наступне, це дасть можливість після відповідного подання, яке надійде до Верховної Ради, заборонити виїзд народному депутату України.</p>
<p>І останнє. Цей закон потребує всього-на-всього, повторюся, 226 голосів. Ми просимо Голову Верховної Ради сьогодні невідкладно першим законом винести законопроект про обмеження депутатського імунітету. Дякую.</p>
<p>&nbsp;</p>
<p>ГОЛОВУЮЧИЙ. Чижмарь, передає слово Галасюку Віктору.</p>
<p>&nbsp;</p>
<p>10:37:50</p>
<p>ГАЛАСЮК В.В.</p>
<p>Шановний Андрій Володимирович, шановні колеги, в неділю буде велике професійне свято День металургів. Я хочу заздалегідь привітати славних українських металургів з цим святом, але привітати їх має вся українська Верховна Рада, не просто словами, а прийняттям завтра металургійного закону, на який, на жаль, Президент Порошенко наклав вето. Наш комітет розглянув його, вніс пропозиції і завтра треба закріпити рішенням парламенту реальну, а не номінальну підтримку українських металургів. І це має бути не виключенням, а підтримка галузей української промисловості має стати правилом нашої Верховної Ради. Ми маємо криміналізувати контрабанду лісу-кругляку, щоб не сировина виїжджала за кордон, а готова продукція. Ми маємо підтримати наше літакобудування, низка законопроектів знаходиться в парламенті. Ми маємо, нарешті, приймати промисловий пакет реформ, який передбачає комплекс умов, який дозволить підняти українську промисловість не тільки на той рівень, де вона була, а на сучасний європейський рівень.</p>
<p>В цей промисловий пакет реформ входять індустріальні парки, які запроваджують привабливі умови для розміщення нових виробництв в Україні, для створення нових робочих місць в Україні, щоб податки сплачувались в Україні, а не кошти в офшори виводились. Цей промисловий пакет реформ передбачає звільнення від імпортного мита ввезення виробничого обладнання для всіх галузей української промисловості. Розстрочку імпортного ПДВ на три роки для всіх українських інвесторів, хто вкладає в реальний сектор економіки, а не в спекуляції, не виводить кошти в офшори.</p>
<p>Ми маємо зняти всі інвестиційні бар'єри для того, щоб в Україні будувались нові заводи і створювались робочі місця. Вчора Комітет промислової політики і підприємництва погодив, рекомендував Верховній Раді прийняти якісно нову модель приєднання до інженерних мереж. Для того, щоб коли хтось хоче побудувати новий завод, новий об'єкт аграрний, і так далі, щоб він не поневірялись в тих стосунках з монополістом, коли монополіст їх грабує. Спочатку заставляє побудувати об'єкти, подарувати, потім заставляє ще платити хабарі, щоб прийняти в експлуатацію, а потім ще бере в інвестиційній складовій плату в тарифі. Ми маємо припинити&nbsp; цей ганебний грабунок монополістами українську промисловість і реального сектору економіки.</p>
<p>Це ті закони, які невідкладно треба прийняти, тоді це дозволить реалізувати успішно всі інші реформи, бо сьогодні те, що сьогодні пропонує уряд: пенсійна реформа, медична реформа, освітня реформа, без&nbsp; промислового потужного фундаменту, це чиста профанація. Бо ці реформи&nbsp; спрямовані тільки на одне – на економію бюджетних коштів. А без коштів гарну справу не зробиш, потрібні масштабні ресурси для медицини, для освіти, для науки ці ресурси можна взяти тільки в українській промисловості.</p>
<p>Прошу вас підтримати цю позицію фракції Радикальної партії.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Колеги, час, відведений для виступів, вичерпаний. Але в президію надійшло дві заяви на перерви. Одна від "Радикальної партії" і "Самопомочі", друга від двох груп. Я надаю спочатку виступ від "Радикальної партії" і "Самопомочі" Ляшкові, а потім Яценко, так, буде виступати? Яценко, добре, а потім Антон Яценко.</p>
<p>І, колеги, через 5 хвилин переходимо до голосування. Я прошу запросити в зал усіх народних депутатів. Будь ласка, Олег Валерійович.</p>
<p>&nbsp;</p>
<p>10:41:28</p>
<p>ЛЯШКО О.В.</p>
<p>Олег Ляшко, "Радикальна партія". Шановні українці! Наша команда і я як лідер нашої команди звертаємось до вас. Вчора за ініціативою нашої команди були в парламенті проголосовані подання обґрунтовані, які були обґрунтовані, про позбавлення депутатської недоторканності. Ті, які були сфальсифіковані зокрема щодо нашого колеги Андрія Лозового, ми не підтримали.</p>
<p>Але я хочу, щоб ви знали чітко позицію нашої команди. Ми за повне скасування депутатської недоторканності, суддівської недоторканності і запровадження механізмів відповідальності влади. Ми підтримуємо ініціативу Президента України, з якою він вчергове виступає перед черговими виборами. Бо у нас, як правило, масштабні ініціативи дають тільки перед виборами, коли немає чого сказати, коли у людей немає роботи, зарплати, Президент виступає із скасуванням депутатської недоторканності.</p>
<p>Шановний Петро Олексійовичу! Ми підтримуємо вашу пропозицію і нашу пропозицію, дякуємо, що ви її підтримуєте, про скасування депутатської недоторканності. Але водночас, шановний пане Президенте, Майдан стояв не тільки за те, щоб скасувати депутатську недоторканність, а щоб і запровадити відповідальність Президента України.</p>
<p>Нарешті, на 26 році незалежності України, ми вважаємо, що треба виконати норму Конституції і прийняти закон про процедуру імпічменту Президента України, закон про тимчасові слідчі комісії Верховної Ради. Для того, щоб парламент мав реальні інструменти парламентського контролю. І для того, щоб Президент, котрий вчиняє порушення закону, можна було притягнути відповідно до закону і вимог до Конституції.</p>
<p>Тому я закликаю фракції коаліції проявити політичну волю, невідкладно&nbsp; винести до залу парламенту Закон, зареєстрований нами&nbsp; у листопаді&nbsp; 2015 року, "Про процедуру імпічменту Президента України", "Про тимчасові слідчі комісії Верховної Ради України" і про скасування депутатської недоторканності.&nbsp; Наша фракція одноголосно за всі&nbsp; три закони проголосує, і я переконаний, що кожен українець це підтримає, щоб і Президент,&nbsp; і судді, і депутати – всі були підконтрольні, підзвітні&nbsp; і відповідальні.</p>
<p>Що сьогодні хоче Президент? Він виступає із ініціативою скасування депутатської недоторканності з однією метою – для того, щоб контролювати парламент для того, щоб&nbsp; зробити парламент слабким, залежним і маніпульованим.</p>
<p>Тому ми вимагаємо скасування&nbsp; депутатської недоторканності і процедури імпічменту&nbsp; Президента.</p>
<p>І, нарешті, вчора САП порушила кримінальне провадження&nbsp; проти Генерального&nbsp; прокурора Луценка за незаконну декларацію, незаконне збагачення. Ми вимагаємо усунення Луценка з посади Генпрокурора на час розслідування цієї корупційної справи про Генерального прокурора Луценка.</p>
<p>&nbsp;</p>
<p>ГОЛОВУЮЧИЙ. До слова запрошується Антон Яценко.</p>
<p>Через три хвилини перейдемо до питань&nbsp; порядку денного, прошу&nbsp; всіх займати робочі місця.</p>
<p>&nbsp;</p>
<p>10:44:48</p>
<p>ЯЦЕНКО А.В.</p>
<p>Дякую, Андрію Володимировичу. Шановні колеги, хотів привернути вашу увагу&nbsp; до наступного. Завтра ми будемо&nbsp;&nbsp; розглядати зміни до Закону про Державний бюджет на цей рік, і дуже&nbsp; хотілося, щоб&nbsp; серед 27 мільярдів, якщо я не помиляюсь, ми знайшли кошти на такі речі, як охорона здоров'я. Зокрема, сьогодні&nbsp; 94 дитини нуждаються в лікуванні за кордоном.&nbsp; І от я вчора спілкувався з в.о. міністра охорони здоров'я пані Супрун. Вона каже, що&nbsp; вже троє дітей померло через брак коштів.</p>
<p>Наступне – це протези суглобів. Тут багато мажоритарників, і всі ми бачимо, коли люди звертаються і приковані до&nbsp; ліжка роками. Наступне – кохлеарна імплантація. Хто не знає, я нагадаю, це коли&nbsp; глухонімі діти, їх треба лікувати, ДЦП і інше.</p>
<p>І от я особисто, спільно з колегами подали правки всі, і дуже хотілось би, щоби сьогодні на засіданні бюджетного комітету вони були враховані. Я звертаюся абсолютно до всіх депутатів, перш за все для тих, хто входить до бюджетного комітету, а також до тих, хто має відношення до медицини, і прошу прийти&nbsp; також на комітет. Друзі, давайте це підтримаємо, тому що ми знаходимо на будь-що, крім медицини.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, колеги.</p>
<p>Отже, переходимо до питань порядку денного. І сьогодні в нас традиційно першими стоять питання ратифікації. І я буду звертатися до колег, щоб ми розглянули пропозицію розгляду ратифікацій за скороченою процедурою. І буду просити підтримки в залі, щоб ця пропозиція була підтримана.</p>
<p>Першим є проект Закону про ратифікацію Угоди між Україною&nbsp; та Європейським поліцейським офісом про оперативне та стратегічне співробітництво,&nbsp; номер&nbsp; 0125… 52… 0152.</p>
<p>І колеги, я прошу зайняти робочі місця і прошу підтримати пропозицію розгляду проекту Закону про ратифікацію за скороченою процедурою. Підтримуєте? Голосуємо, колеги.</p>
<p>Прошу підтримати розгляд ратифікації за скороченою процедурою. Давайте організовано і відповідально підтримаємо. Голосуймо!</p>
<p>&nbsp;</p>
<p>10:47:38</p>
<p>За-156</p>
<p>Рішення прийнято. Дякую за підтримку.</p>
<p>І до доповіді запрошується заступник міністра внутрішніх справ Троян Вадим Анатолійович. Пане Вадим, будь ласка.&nbsp;</p>
<p>&nbsp;</p>
<p>10:48:04</p>
<p>ТРОЯН В.А.</p>
<p>Шановний головуючий, шановні народні депутати! Проект Закону України про ратифікацію Угоди між Україною та Європейським офісом поліцейських. Він дає нам можливість стратегічного співробітництва та оперативного втручання в кримінальні справи між державами. Що це значить? Це значить, що даний законопроект може давати нам здійснювати оперативно обмін інформацією в кримінальних провадженнях, брати участь в спільних заходах розробках організованих злочинних груп чи&nbsp; мігрантів, які крокують до... через Україну в Європу, установлювати місце знаходження осіб, причетних до скоєних злочинів, злодіїв в законі, кримінальних авторитетів та людей, які знаходяться в розшуку, переховуються від України в Європі або які розшукуються європейськими державами в Україні. Також створювати международні, саме головне, спільні групи по розслідуванню даних справ.</p>
<p>Прошу підтримати цей законопроект, він має історичне значення для України. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Героям Слава! Дякуємо.</p>
<p>До співдоповіді запрошується член Комітету з питань європейської інтеграції Найєм Мустафа-Масі. Будь ласка.</p>
<p>&nbsp;</p>
<p>10:49:34</p>
<p>НАЙЄМ М.</p>
<p>Комітет з питань європейської інтеграції розглянув проект Закону&nbsp; про ратифікацію Угоди між Україною та Європейським поліцейським офісом про оперативне та стратегічне співробітництво і ухвалив рішення рекомендувати Верховній Раді прийняти його в цілому із зауваженнями, які були в Головного науково-експертного управління щодо Державного бюро розслідувань, яке буде включено в цю угоду після того, після створення ДБР і… буде це створено не окремим законом, а додатками до цієї угоди. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу провести запис: два – "за", два – "проти".</p>
<p>Роман Семенуха.</p>
<p>&nbsp;</p>
<p>10:50:26</p>
<p>СЕМЕНУХА Р.С.</p>
<p>Прошу передати слово Олені Сотник.</p>
<p>&nbsp;</p>
<p>10:50:31</p>
<p>СОТНИК О.С.</p>
<p>Олена Сотник, фракція "Самопоміч".</p>
<p>Звичайно, ми підтримуємо ратифікацію. Дана, співробітництво дане вже давно ведеться,це фактично оновлення документу. І перш за все я б хотіла відмітити таку цікаву річ, що в цьому документі, на превеликий жаль, не стоїть і не буде стояти назви "Державне бюро розслідувань", у зв'язку з тим, що Державне бюро розслідувань, хоч ми майже рік тому з вами проголосували за цей закон, до сьогоднішнього дня не створено. На сьогоднішній день Державне бюро розслідувань фактично симулюється конкурс, на конкурс притягується абсолютно підконтрольна Президенту особа, що, в принципі, буде означати, що цей правоохоронний орган, який мав стати над всіма і контролювати в тому числі той бєспрєдєл, який на сьогоднішній день є в правоохоронних органах, він буде таким самим і стане частиною кругової поруки, яку ми на сьогоднішній день маємо і спостерігаємо, на превеликий жаль.</p>
<p>І взагалі все, що сьогодні відбувається, подивіться, в залі немає половини народних депутатів. Середа, вже в котрий раз ми розглядаємо лише ратифікації. Ми їх розглядаємо, тому що в цьому залі немає волі і немає голосів на справжні реформи. А фракція "Самопоміч" все ж таки очікує, що тут з'явиться політична воля на прийняття рішень, зокрема щодо антикорупційного суду. І тоді у людей не буде виникати питань з приводу того, чи знімати, чи не знімати недоторканності, і вони не будуть переживати за те, що ці люди, з яких навіть зняли недоторканність, не будуть покарані.</p>
<p>І друге питання – це питання, про яке тут протягом години виступали різні народні депутати. Внесіть в зал, давайте розглянемо, замість непотрібних або не таких важливих, я б сказала, ратифікацій Закон про зняття недоторканності, який запропонувала "Самопоміч".</p>
<p>&nbsp;</p>
<p>ГОЛОВУЮЧИЙ. Лубінець Дмитро Валерійович від "Блоку Петра Порошенка", будь ласка.</p>
<p>&nbsp;</p>
<p>10:52:36</p>
<p>ЛУБІНЕЦЬ Д.В.</p>
<p>Доброго дня. Лубінець, мажоритарний виборчий округ номер 60, Донецька область, фракція "Блок Петра Порошенка".</p>
<p>Ну, я хотів би поправити попереднього колегу і сказати, що ратифікація насправді важливі документи. На жаль, їх виносять тільки в середу, саме через те, що наші колеги не вважають за потрібне ходити по середах. Але весь зал об'єднується щодо прийняття ратифікацій.</p>
<p>Зі свого боку я хочу сказати, щоб всі народні депутати об'єднались і цю ратифікацію, яка насправді дуже важлива, важлива для технічної співпраці нашого управління Національної поліції по співпраці зі своїми колегами з інших країн.</p>
<p>Тому, користуючись нагодою, хочу всіх залучити до позитивного голосування і хочу подякувати управлінню Національної поліції в Донецькій області за їхню роботу, зокрема у Волноваському районі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, зараз буде заключний виступ, і я прошу запросити усіх в зал. І голів фракцій, і секретаріат Верховної Ради прошу запросити усіх депутатів в зал, через дві хвилини ми будемо переходити до прийняття рішення.</p>
<p>А зараз до слова запрошується від "Опозиційного блоку" Шуфрич Нестор Іванович.</p>
<p>&nbsp;</p>
<p>10:54:03</p>
<p>ШУФРИЧ Н.І.</p>
<p>Дякую, шановний головуючий. Шановні колеги, я підтримую попередню виступаючу, яка звернула увагу на те, що в законі відсутня присутність Державного бюро розслідування, про яке ми так багато чуємо, але ніяк не можемо побачити. І, до речі, не можу не згадати вчорашній день з приводу того, що цей закон, можливо, торкнеться окремих наших колег, а саме говорили, що нібито більшість найбільшої фракції голосувала, так це не правда. Більшість дійсно була, але як раз ці 50-60 голосів, які не голосували вчора, і зробили неможливими окремі голосування. Тому говоріть правду і не обманюйте людей.</p>
<p>Я стою за те, щоби ми людям говорили правду і мій невеликий досвід роботи в парламенті підказує, що завжди представники саме влади і ті, хто біля влади, вимагають зняття недоторканності, а як тільки доходить до голосування, то це питання нівелюється. Ми маємо бути максимально коректні і говорити людям те, що є. Інститут недоторканності є не тільки в Україні, він є в усій Європі, просто не можна їм зловживати.</p>
<p>І я хотів би скористатися, знову ж таки, якщо ми говоримо про зміни до Конституції, сказати, що мабуть прийшов час знищити той дуалізм, який сьогодні існує у владі. Я як один із співавторів змін до Конституції, які діють сьогодні, чесно кажучи, не думав, що навіть ті залишки влади, які залишились у Президента, можуть настільки спотворити владу і створити реальне двовладдя, і знову робити дурних прем'єрів і мудрих президентів. Ми маємо набратися рішучості змінити Конституцію і встановити, врешті-решт, парламентаризм в нашій країні, як це і є за нашими українськими козацькими традиціями.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Колеги, ще не виступав в обговоренні "Народний фронт". І голова фракції просить слово від "Народного фронту".</p>
<p>Максим Бурбак. Включіть мікрофон.</p>
<p>&nbsp;</p>
<p>10:56:10</p>
<p>БУРБАК М.Ю.</p>
<p>Доброго дня! "Народний фронт" буде підтримувати ратифікацію даної угоди якби тут не говорили фракції, які вже об'єднались в опозицію, "Самопоміч" і колишні регіонали з "Опоблоку", що це не потрібні ратифікації, це неважливе, важливе те, що треба реформувати країну. За бюджет голосуйте. Голосуйте за бюджет яким ми 5 відсотків ВВП надаємо на нашу національну безпеку і оборону. Тому що ви лише можете їздити розказувати по "темникам" Кремля стосовно того, що стіну не треба будувати, не треба будувати інженерне облаштування кордону. Натомість ми бачимо заяви МЗС, яке точь в точь ……… вашу кальку ваших виступів.</p>
<p>По-друге. Хотів би нагадати попередньому виступаючому, який тут розказує про дурних прем'єрів і мудрого Президента. Вони вже обирали одного мудрого Президента, який втік і обікрав нашу країну.</p>
<p>По-друге. Хочу нагадати, що вчора вперше в історії українського парламентаризму коаліція підтримала позбавлення недоторканності членів фракцій яку цю коаліцію роблять, це "Народний фронт" і "БПП". Ми впевнені, що наші колеги…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд. Дайте можливість завершити.</p>
<p>&nbsp;</p>
<p>БУРБАК М.Ю.&nbsp; Впевнені, що наші колеги зможуть в судах не прикриваючись недоторканністю доводи свою правоту.</p>
<p>Але хочу ще раз звернутися до цього залу. Шановні! В першому читанні…</p>
<p>10 секунд.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 10 секунд.</p>
<p>&nbsp;</p>
<p>БУРБАК М.Ю. В першому читанні фракція "Народного фронту" підтримала зміни в Конституцію щодо недоторканності і готові голосувати в другому.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Колеги, я прошу усіх, переконливо, заходити в зал.</p>
<p>Хвилина. Хвилина… Хто від вас? Від "Самопомочі" Єгор Соболєв, будь ласка. Одна хвилина.</p>
<p>І, колеги, прошу заходити в зал. Нас ще недостатньої є для прийняття позитивного рішення. Це відповідальна ратифікація. Я дуже прошу голів фракцій запросити депутатів в зал.</p>
<p>Будь ласка, одна хвилина, Соболєв.</p>
<p>&nbsp;</p>
<p>10:58:12</p>
<p>СОБОЛЄВ Є.В.</p>
<p>Маємо, маємо прохання до всіх представників "Народного фронту". Не треба думати, що люди ідіоти. Не треба розкидуватись словами, за якими не стоїть нічого, окрім брехні. Згадані вами представники Партії регіонів і її нинішніх "уламків" вчора прикривали ваших депутатів, так само, як і ви, звинувачених в незаконному збагаченні, звинувачених в корупційних злочинах.</p>
<p>Величезне прохання не маніпулювати таким важливим завданням парламенту, як розподіл грошей платників податків від імені платників податків. "Самопоміч" голосувала і буде голосувати за всі добрі рішення, але завжди буде проти такого розподілу, якщо за цим стоїть корупція.</p>
<p>І останнє. Людей не можливо надурити, не беріть в цьому участь особисто.</p>
<p>&nbsp;</p>
<p>ГОЛОВУЮЧИЙ. Колеги, переходимо до прийняття рішення. Я прошу всіх зайняти робочі місця. Я прошу максимально наблизитись до своїх місць для голосування, до карточок. Не виходити з залу, навпаки заходити в зал.</p>
<p>Отже, я ставлю на голосування проект Закону про ратифікацію Угоди між Україною та Європейським поліцейським офісом про оперативне та стратегічне співробітництво (0152) в цілому. Прошу проголосувати, прошу підтримати, колеги. Важлива міжнародна угода. Прошу підтримати всіх, голосуємо. Прошу підтримати.</p>
<p>&nbsp;</p>
<p>11:00:27</p>
<p>За-234</p>
<p>Рішення прийнято.</p>
<p>Наступне у нас, проект Закону про внесення змін до Кримінального процесуального кодексу України у зв'язку з ратифікацією Третього додаткового протоколу та Четвертого додаткового протоколу до Європейської конвенції про видачу правопорушників (№ 6149).</p>
<p>І я прошу підтримати пропозицію розгляду за скороченою процедурою. Будь ласка, прошу підтримати розгляд за скороченою процедурою. Проголосуйте.</p>
<p>&nbsp;</p>
<p>11:01:16</p>
<p>За-173</p>
<p>Рішення прийнято.</p>
<p>Першим запрошується до доповіді заступник міністра юстиції Петухов Сергій Ігоревич. Будь ласка, пане Сергій.</p>
<p>&nbsp;</p>
<p>11:01:35</p>
<p>ПЕТУХОВ С.І.</p>
<p>Доброго дня, шановні народні депутати. Законопроект 6149 спрямований на імплементацію в українське кримінально-процесуальне законодавство положень Третього та Четвертого протоколів до Європейської конвенції про видачу правопорушників 1957 року.</p>
<p>Самі протоколи були ратифіковані Верховною Радою 7 червня. Але для того, щоб вони могли бути імплементовані і діяли в українському правовому полі, потрібно внести зміни в Кримінальний процесуальний кодекс. Зокрема вносяться зміни главу 44, яка передбачає положення про видачу осіб, які вчинили кримінальні правопорушення.</p>
<p>Найважливішою зміною є повністю нове викладення статті 588 "Спрощений порядок видачі осіб з України", який передбачає, що непотрібно чекати запиту від держави іншої для того, щоб розпочати процедуру, коли є згода затриманої особи і держави України. Таким чином екстрадиція може відбутися фактично в набагато коротші терміни, коли в цьому є зацікавленість держав і самої особи. Не потрібно чекати отримання запиту, скорочується період перебування особи під тимчасовим арештом, екстрадиційним арештом. Таким чином ми краще співпрацюємо у передачі осіб, що розшукуються за вчинення злочинів і економимо бюджетні кошти.</p>
<p>Крім того уточнюється, ці протоколи призводять до більш сучасних практик співпраці держав у сфері екстрадиції, спрощуються вимоги, уточнюються положення про перебіг термінів давності притягнення до відповідальності,&nbsp; застосування спеціального правила та інших положень.</p>
<p>Прошу&nbsp; підтримати зазначений законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я запрошую до співдоповіді першого заступника голови Комітету&nbsp; з питань законодавчого забезпечення правоохоронної&nbsp; діяльності Паламарчука Миколу Петровича. Пане Миколо,&nbsp; будь ласка.</p>
<p>&nbsp;</p>
<p>11:03:49</p>
<p>ПАЛАМАРЧУК М.П.</p>
<p>Шановний Андрій Володимирович, шановні колеги! Комітетом з питань законодавчого забезпечення&nbsp; правоохоронної діяльності&nbsp; розглянуто&nbsp; проект Закону&nbsp; України&nbsp; про внесення змін до&nbsp; Кримінального процесуального кодексу&nbsp; України в зв’язку&nbsp; з ратифікацією Третього додаткового протоколу та Четвертого додаткового протоколу до Європейської конвенції&nbsp;&nbsp;&nbsp; по видачу правопорушників (реєстраційний номер 6149), поданий Президентом&nbsp; України.</p>
<p>Законопроектом пропонується внести зміни до низки статей у главі 44&nbsp; "Видача осіб,&nbsp; які вчинили&nbsp; кримінальні правопорушення, екстрадиція кримінального процесу процесуального&nbsp; кодексу&nbsp; України".&nbsp; Зміни спрямовані на імплементацію законодавства&nbsp;&nbsp; України і положень Третього і Четвертого&nbsp; додаткових протоколів&nbsp; до Європейської конвенції про видачу правопорушників&nbsp; та вдосконалення існуючої процедури екстрадиції з&nbsp; України правопорушників,&nbsp; які розшукуються компетентними&nbsp; органами&nbsp; іноземної держави для проведення розслідування в кримінальній справі або виконання вироку. У разі прийняття закону особа&nbsp; отримає право&nbsp; просити про&nbsp; застосування до неї спрощеного порядку і видачі одразу ж після затримання у зв’язку з перебуванням&nbsp; в міжнародному розшуку, не очікуючи надходження формального запиту&nbsp; про екстрадицію. Це дасть можливість скоротити строки перебування такої особи під вартою на території&nbsp; України з метою її екстрадиції іншій державі та винести практику застосування екстрадиції&nbsp; на&nbsp; сучасний європейський&nbsp; рівень.</p>
<p>При цьому у статті 588 в редакції проекту передбачено, що спрощений порядок видачі не застосовується у разі&nbsp; притягнення особи до кримінальної відповідальності чи відбування покарання на території&nbsp; країни,&nbsp; якщо є підстави вважати, що&nbsp; видача може суперечити &nbsp;інтересам захисту&nbsp; національної безпеки&nbsp; України або що розшукувана&nbsp; особа є громадянином&nbsp; України.</p>
<p>Члени комітету ухвалили рішення рекомендувати Верховній Раді України прийняття законопроекту за основу, Головне науково-експертне управління Верховної Ради додержується такої ж думки, прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І прошу провести запис: два – за, два – проти.</p>
<p>Лубінець Дмитро Валерійович. Вам сьогодні йде.</p>
<p>&nbsp;</p>
<p>11:06:13</p>
<p>ЛУБІНЕЦЬ Д.В.</p>
<p>Доброго дня, ще раз. Я прошу підтримати цей законопроект, який передбачає удосконалення існуючої процедури екстрадиції з України правопорушників, які розшукуються компетентними органами іноземної держави. Саме головне, ця ратифікація дозволить максимально спростити цю процедуру, щоб не створювати якихось нормативних перешкод і максимально швидко видавати злочинців іншим іноземним державам. Тому вкотре закликаю народних депутатів приходити в середу у сесійний зал, розглядати законопроекти, а зараз об'єднатися і проголосувати за цю ратифікацію. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Ігор Мосійчук.</p>
<p>&nbsp;</p>
<p>11:07:13</p>
<p>МОСІЙЧУК І.В.</p>
<p>Шановний український народе, шановні колеги народні депутати! Звичайно, фракція Радикальної партії Олега Ляшка підтримає дану ратифікацію, тому що ми виступали і послідовно виступаємо за співпрацю, особливо в правовому полі, з усім цивілізованим світом і в даній царині також. Але хотів би дійсно повернутися до вчорашнього дня.</p>
<p>Тут дехто з колег, дуже шанованих мною колег, говорить, що ми різні, тому що вони за повне скасування недоторканності і тому голосують за всі подання Генерального прокурора. Так, шановні колеги, ми різні.</p>
<p>Різні, тому що я і наша команда будемо захищати вас, коли на вас будуть вносити подання безпідставні. Тому я і мої товариші, вчора, колеги по фракції, голосували червоними кнопками за два подання. За ті подання, які є сфальшованими Генеральною прокуратурою. За подання на Євгена Дейдея і Андрія Лозового, і мені не соромно за це, я цим горджусь. Горджусь і буду гордитись.</p>
<p>&nbsp;І для мене абсолютно є не зрозумілим, коли шановний мій колега і побратим, Андрій Білецький, проголосував за зняття недоторканності з Андрія Лозового. Людину, яка витягувала його з в'язниці в 2014 році, оце мені незрозуміло? Для мене це не зрозуміло і ніколи я цього не зрозумію.</p>
<p>А так, захищаємо парламентаризм і знімаємо недоторканність з усіх. І хочу звернутись до шановного Юрія Віталійовича, напишіть заяву і йдіть з посади Генерального прокурора на час розслідування, яке проводить НАБУ і САП. Дякую. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Федорук Микола Трохимович.</p>
<p>&nbsp;</p>
<p>11:09:23</p>
<p>ФЕДОРУК М.Т.</p>
<p>Прошу передати слово Леоніду Ємцю.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; пане Леонід.</p>
<p>&nbsp;</p>
<p>11:09:37</p>
<p>ЄМЕЦЬ Л.О.</p>
<p>Леонід Ємець, фракція "Народний фронт".</p>
<p>Надзвичайно важливий законопроект змін до Кримінально-процесуального кодексу і фракція наша буде його підтримувати і буде голосувати. Але, шановні колеги,&nbsp; вчора дуже було багато сказано про депутатську недоторканність загалом, про те, що всі обіцяли її знімати. Дуже багато&nbsp; було сказано про зняття депутатської недоторканності, зокрема, сьогодні дуже багато про це говорили. Але, шановні колеги,&nbsp; всі ці процеси, всі ці процедури і не варті нічого, якщо у нас не буде завершена судова реформа. А я вам нагадую, що формування нового Верховного Суду завершується в найближчі тижні, але це буде формування лише на папері, тому що у нас в Законі про судоустрій і статус судів написано, що до моменту прийняття змін до нових процесуальних кодексів залишається працювати старий Верховний Суд, залишається працювати старі вищі спеціалізовані суди, які ми так довго намагаємося ліквідувати. І нам&nbsp; залишилося трошечки, буквально один крок. Але&nbsp; не зробивши цей&nbsp; крок, ми судову реформу не завершимо, а цей крок – це внести зміни в процесуальне законодавство. І, змінюючи зараз Процесуальний кодекс, давайте подумаємо про те, що у&nbsp; нас залишився&nbsp; один день – це завтра, один день для того, щоб внести зміни до&nbsp; процесуального законодавства для того, щоб&nbsp; сформувати новий Верховний Суд, для того, щоб ліквідувати вищі спеціалізовані суди, для того, щоб недоторканність,&nbsp; знята тут у Верховній Раді,&nbsp; була справедливо розглянута судами, в тому числі і&nbsp; Верховним, і було прийнято справедливе і&nbsp; законне рішення. А без завтрашнього нашого голосування за процесуальні кодекси цього не відбудеться.</p>
<p>Тому, говорячи про зняття недоторканності, говорячи про справедливість, не забуваємо, що&nbsp; треба зробити реальні кроки для цього і проголосувати завтра за&nbsp; зміни до&nbsp; процесуального законодавства. Дякую, шановні колеги.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зараз буде&nbsp; заключний виступ, і я прошу&nbsp; запросити всіх депутатів у зал. Через дві хвилини ми перейдемо до&nbsp; прийняття рішення, і я прошу&nbsp; запросити депутатів у зал.&nbsp;</p>
<p>А зараз слово надається для виступу Сотник Олені Сергіївні.</p>
<p>&nbsp;</p>
<p>11:11:50</p>
<p>СОТНИК О.С.</p>
<p>Сотник Олена, фракція "Самопоміч". Я так для колег, щоб вони&nbsp; розуміли, за що&nbsp; будуть голосувати. Ми вже&nbsp; ратифікації пройшли, ми вже голосуємо за зміни до Кримінально-процесуального кодексу. Це так маленька ремарка.</p>
<p>І це ще раз&nbsp; підкреслюю, і ви людей не обдурите, що в залі сидить менше половини складу народних депутатів, що насправді ми зараз приховуємо і намагаємося&nbsp; показати якусь діяльність, якої насправді не існує, не існує на користь людей, не&nbsp; існує тих кроків, які вони очікували від цієї Верховної Ради.</p>
<p>Тому, колеги, я розумію, що страшно. Страшно всім нам насправді, людям – людське. Я розумію, що недоторканність, зняття і так&nbsp; далі –&nbsp; це&nbsp; великі переживання. Але, друзі, якби ви знали, що ви, вийдучи з цієї зали, підете в справедливий суд, в якому&nbsp; ви зможете себе захистити, то ви би не боялися. А ви боїтесь, тому що&nbsp; розумієте, що цього справедливого суду ви за ці три роки не побудували,&nbsp; не зробили жодного кроку, щоб його побудувати. Ви боїтеся, бо знаєте, що тут є кругова порука, що кожен з вас насправді є заручником, у тому числі Президента, в тому числі прокуратури, в тому числі судів.</p>
<p>Тому давайте краще приймати ті рішення, які зможуть вивести вас з цієї кругової&nbsp; поруки. А це – зняття недоторканності, законопроект, який… "Самопоміч" вже третій місяць про нього говорить, і це Закон про&nbsp; Антикорупційний суд, який нарешті посадить корупціонерів, у тому числі і з системи прокурорської, в тому числі і з системи судової.</p>
<p>&nbsp;</p>
<p>ГОЛОВУЮЧИЙ.&nbsp; Отже, обговорення завершене, і ми переходимо до прийняття рішення.</p>
<p>Я прошу зайняти робочі місця, прошу приготуватися до голосування. Будь ласка, заходимо.</p>
<p>І я ставлю на голосування проект Закону про внесення змін до Кримінального процесуального кодексу України у зв'язку з ратифікацією третього додаткового&nbsp; протоколу та&nbsp; четвертого додаткового протоколу до Європейської конвенції про видачу правопорушників (номер 6149) за пропозицією комітету за основу.</p>
<p>Прошу проголосувати, прошу підтримати. Голосуємо!</p>
<p>&nbsp;</p>
<p>11:14:54</p>
<p>За-209</p>
<p>Я поставлю на повернення, колеги, але я дуже прошу запросити в зал народних депутатів і зайняти робочі місця під час голосування, не вести&nbsp; політичних дискусій під час голосування, а голосувать.</p>
<p>Зараз я поставлю пропозицію на повернення. Але я дуже прошу при тому всім зайняти, не виходити, не виходити, заходити в зал.</p>
<p>Отже, можемо голосувати? Я ставлю пропозицію повернутися до розгляд проекту закону 6149. Кожен голос має значення, прошу проголосувати, прошу підтримати. Голосуємо, прошу підтримати, колеги.</p>
<p>&nbsp;</p>
<p>11:16:19</p>
<p>За-217</p>
<p>Прийшла Ірина Геращенко, голоси будуть.</p>
<p>&nbsp;Я&nbsp; зараз поставлю на повернення. Я прошу змобілізуватися. Я прошу займати робочі місця під час голосування. Прошу приготуватися до прийняття рішення і зайняти робочі місця. Я ставлю на голосувати і прошу уважно, кожен голос має значення.</p>
<p>Отже, я ставлю пропозицію... Голови фракцій, я дуже вас прошу, поможіть мобілізувати всіх депутатів. Я ставлю пропозицію повернутися до розгляду проекту закону 6149. Прошу підтримати, прошу проголосувати. прошу проголосувати, голосуємо.</p>
<p>&nbsp;</p>
<p>11:17:35</p>
<p>За-221</p>
<p>В нас залишається ще один раз, я ще раз поставлю. Якщо не буде голосів, закон буде відхилений. Я бачу, що прийшли. Бюджетний комітет підходить. Іванчук підходить. Питання вирішене, голоси будуть.</p>
<p>Отже, в нас зараз, я ще раз поставлю, це буде остання спроба. Якщо не буде голосів, буде відхилений проект закону. Я прошу усіх зайняти робочі місця. Я більше не буду вмовляти депутатів зайняти робочі місця. Я ставлю на голосування, і прошу всіх взяти участь в голосуванні.</p>
<p>Отже, я ставлю на голосування пропозицію: повернутись до розгляду проекту Закону номер 6149. Прошу проголосувати і прошу підтримати. Голосуємо.</p>
<p>&nbsp;</p>
<p>11:19:05</p>
<p>За-234</p>
<p>Рішення прийнято.</p>
<p>І тепер я ставлю проект Закону номер 6149 за основу. Прошу проголосувати. Прошу підтримати. За основу. Приймається рішення, прошу всіх голосувати. Голосуємо за основу 6149.</p>
<p>&nbsp;</p>
<p>11:19:33</p>
<p>За-241</p>
<p>Рішення прийнято.</p>
<p>І переходимо до наступного питання порядку денного. Це є проект Закону про внесення змін до деяких законодавчих актів України щодо запобігання надмірному тиску на суб'єктів господарювання заходів державного нагляду (контролю) за додержанням законодавства про працю та зайнятість населення (№ 6489).</p>
<p>І я прошу підтримати розгляд за скороченою процедурою. Будь ласка, прошу підтримати.</p>
<p>&nbsp;</p>
<p>11:20:18</p>
<p>За-181</p>
<p>Рішення прийнято.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:20:28</p>
<p>ГОЛОВУЮЧИЙ. Дякуємо.</p>
<p>І слово для доповіді цього законопроекту надається народному депутату України Олексію Порошенку. Просимо вас, пане Олексій.</p>
<p>&nbsp;</p>
<p>11:20:35</p>
<p>ПОРОШЕНКО О.П.</p>
<p>Шановний пане Голово, шановні колеги! З 2017 року активізувались заходи з нагляду, контролю за додержанням положень по працю та зайнятість. І ця активізація викрила певну низку проблем в діючому законодавстві. Вони спричиняють суцільне невдоволення, гальмують розвиток підприємництва в Україні, особливо малого та середнього бізнесу. Збільшення кількості перевірок за додержанням законодавства про працю створює зайві перепони для підприємців. І найбільша проблема, що більшість цих перевірок, вони є або задвоєними, або без підставні, або необґрунтовані.</p>
<p>Шляхом аналізу цих проблем наша робоча група виявила найбільші, які потребують негайного врегулювання. Перше, це дублювання повноважень щодо проведення заходів державного нагляду за додержанням законодавства про працю та зайнятість населення одночасно у органів державної влади і органів місцевого самоврядування.</p>
<p>Друге, це довільне трактування органами державного нагляду поняття створення перешкод при проведенні перевірки і відсутність чіткої термінології, власне, робить підприємців беззахисними перед органами перевірок.</p>
<p>Третє, відсутність законодавчого визначення строків, в рамках яких може накладатися фінансові штрафи за порушення законодавства про працю та зайнятість населення.</p>
<p>Четверте, відсутність відповідальності за надання безпідставних скарг.</p>
<p>Наша команда разом з… наша робоча група разом з експертами програмиUSAID&nbsp;LEV, власне, розробила законопроект, який може вирішити ці проблеми. Мені дуже приємно, що до цього законопроекту у співавторство долучились представники всіх фракцій парламенту. Тому просив би всіх підтримати цей законопроект сьогодні і допомогти розвитку підприємництва в Україні. Дякую.</p>
<p>&nbsp;</p>
<p>ГОЛОВУЮЧИЙ. Дякуємо пану Олексію.</p>
<p>Слово для співдоповіді надається голові Комітету з питань соціальної політики, зайнятості та пенсійного забезпечення пані Людмилі Денісовій. Будь ласка, пані Людмила.</p>
<p>&nbsp;</p>
<p>11:22:50</p>
<p>ДЕНІСОВА Л.Л.</p>
<p>Шановний Голово, шановні народні депутати! Комітет Верховної Ради України з питань соціальної політики, зайнятості та пенсійного забезпечення розглянув 21 червня даний законопроект. Законопроектом пропонується визначити поняття "створення перешкод органам державного нагляду (контролю) чи їх посадовим особам при здійсненні заходів державного нагляду (контролю)". Уточнюються повноваження органів місцевого самоврядування щодо здійснення перевірок за дотримання законодавства про працю та зайнятість населення. Встановити адміністративну відповідальність посадових осіб органів місцевого самоврядування за подання до Державної інспекції України з питань праці безпідставних скарг про порушення роботодавцем законодавства про працю та зайнятість населення. Передбачити, якщо роботодавцем створюються перешкоди, то це повинно бути уточнено в акті і зазначати опис цієї бездіяльності. Визначити граничні строки накладення фінансових санкцій за порушення законодавства про працю.&nbsp;</p>
<p>Під час обговорення законопроекту члени комітету наголосили на необхідності удосконалення порядку здійснення… та надали підтримку даному законопроекту. Зокрема, народні депутати члени комітету зазначили про необхідність застосування превентивних, а не каральних заходів впливу до суб'єктів господарювання у разі вчинення ними порушень.</p>
<p>Сторони соціального діалогу теж підтримали даний законопроект: і роботодавці, і профспілки. Він уточнює і відокремлює ці норми, які ми прийняли попереду, щодо Конвенції МОП 81-ї. Тому ми пропонуємо прийняти даний законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановна колего.</p>
<p>Шановні колеги, ми зараз маємо по Регламенту записатися на обговорення. Я прошу від фракцій записатися.</p>
<p>Далі: профільне міністерство має коментар щодо цього законопроекту, ми дамо йому одну хвилину виступити після обговорення і будемо приймати рішення.</p>
<p>Єдине, хочу наголосити і нагадати, що мова йде тільки про перше читання, тільки про голосування закону за основу.</p>
<p>Будь ласка, народний депутат Амельченко. Прошу вас до слова.</p>
<p>А! Він передає слово пану Галасюку. Будь ласка.</p>
<p>&nbsp;</p>
<p>11:25:24</p>
<p>АМЕЛЬЧЕНКО В.В.</p>
<p>Прошу передати слово народному депутату Галасюку.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Віктор Галасюк. Будь ласка, пане Вікторе.</p>
<p>&nbsp;</p>
<p>11:25:37</p>
<p>ГАЛАСЮК В.В.</p>
<p>Дякую.&nbsp; Шановна пані Ірина! Шановні колеги народні депутати! Фракція Радикальної партії підтримуємо цей законопроект, як і всі законопроекти, які спрямовані на захист українських підприємців, на створення для них умов, коли не треба давати хабарі, коли проти них не буде працювати каральна державна машина. Завдання системи державного нагляду і контролю не в тому, щоб оштрафувати за будь-що підприємця і накладати інші санкції, а в тому, щоби створити такі умови, що навіть, якщо ця помилка знайдена, підприємець її виправляє, забезпечує виконання закону, і це не каральна функція. Тому це перше.</p>
<p>Друге. Я хочу наголосити, що це, безумовно, важливий закон, він носить антикризовий характер, який виправляє ті недолугості, які існують сьогодні в законодавстві. Але нам сьогодні критично недостатньо діяти тільки в режимі отаких антикризових кроків. Нам сьогодні потрібно створювати такі конкурентні переваги, які нашу країну будуть вирізняти серед наших країн сусідів Польщі, Туреччини, Білорусії, Словакії і інших. Країн, які мають дуже сильні податкові стимули і преференції для національних виробників і для закордонних інвесторів, хто створює на їх території нові виробництва. Країн, які всі мають експортно-кредитні агентства і здешевлюють своїм виробникам кредитні ресурси, гарантують і страхують експортні контракти, допомагають виходити на закордонні ринки, країн, які забезпечують дотації при підключенні до енергомереж тільки для того, щоб створювались нові виробництва, країн, які взагалі забули, що таке корупція в сфері податкової і інших. Тому сьогодні треба прийняти цей закон і невідкладно приймати промисловий пакет реформ, знімати штучні податки з промислових інвестицій, запроваджувати податкові стимули для тих, хто створює нові виробництва і робочі.</p>
<p>А уряду треба, нарешті, створити експортно-кредитне агентство, чого вони не зробили в порушення прямих норм Закону про експортно-кредитне агентство, два тижні тому воно мало бути створено. Я звертаюсь до Прем'єр-міністра щодо відновлення законності створення експортно-кредитного агентства.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам.</p>
<p>Будь ласка, від фракції "Самопоміч" народний депутат Маркевич.</p>
<p>&nbsp;</p>
<p>11:27:52</p>
<p>МАРКЕВИЧ Я.В.</p>
<p>Будь ласка, Семенухе.</p>
<p>&nbsp;</p>
<p>ГОЛОВУЮЧИЙ. Будь ласка, пану Семенусі передайте слово. З міста буде виступати наш шановний колега.</p>
<p>&nbsp;</p>
<p>11:28:00</p>
<p>СЕМЕНУХА Р.С.</p>
<p>Шановні колеги, ця законодавча ініціатива справді потрібна. І це є відповідь на фактично "драковнівські" штрафи, або по-іншому сказати, впровадження державного тероризму щодо малого і середнього бізнесу.</p>
<p>Ми будемо підтримувати в першому читанні. Проте, маємо низку зауважень, які мають бути усунені між першим і другим читанням. Перше. Законопроект не передбачає зниження штрафів за недопущення перевірки. І в дії залишається та система "драконівських" штрафів, впроваджена урядом, підтримана Верховною Радою.</p>
<p>Друге. Немає моменту і процедури попередження першої дії.</p>
<p>Наступне, що хотілось би сказати. Взагалі є зареєстрована не лише ця законодавча ініціатива, є низка інших споріднених законопроектів. І у мене є запитання до Верховної Ради, до профільного комітету. Бо не хочеться думати, що прізвище Порошенко серед ініціаторів дає пріоритет в законодавчих ініціативах.</p>
<p>Зокрема, мною і народним депутатом Тетяною Остріковою розроблений законопроект 6087. І ми хотіли би, щоб частина його теж була врахована при підготовці до другого читання. Зокрема, наш законопроект визначає перелік документів, необхідний посадовцю для проведення перевірки та підстав для проведення позапланових перевірок.</p>
<p>В законопроекті 6489 такої норми немає. Тож існує ризик, що продовжуватиметься практика визначених Кабміном додаткових підстав для проведення перевірок, що не узгоджується з нормами Закону про основні засади державного нагляду у сфері господарської діяльності.</p>
<p>Друге. Наш законопроект суттєво зменшує штрафи, що запобігає банкрутству малих підприємств, для яких чинна система штрафів є вбивчою. Закон має стимулювати бізнес виходити з тіні і платити "білі" зарплати, але не вбивати його!</p>
<p>Запровадження фінансово-правової відповідальності не має перетворюватись на дохідне джерело бюджету. Бюджет має наповнюватись...</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>СЕМЕНУХА Р.С. Тому ми просимо підтримувати законопроект в першому читанні. Доопрацювати його разом з іншими спорідненими законопроектами для того, щоб закон: а) захищав бізнес, не давав безпідставні повноваження уряду, підстави для позапланових, нічим необґрунтованих перевірок. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам за такий ретельний коментар, шановний колего.</p>
<p>І, будь ласка, зараз від фракція "Блок Петра Порошенка" пан Мельничук. Іван Мельничук має слово. Просимо вас.</p>
<p>&nbsp;</p>
<p>11:30:35</p>
<p>МЕЛЬНИЧУК І.І.</p>
<p>Доброго дня, шановні колеги. Шановні колеги, надзвичайно важливий законопроект, і попередні виступаючі про це говорили, які розуміють важливість даного законопроекту, і я на цьому наголошую, наша фракція буде підтримувати даний законопроект.</p>
<p>Я хочу сказати от про що. Велика частина депутатів, які зараз находяться в залі і яким люди дали можливість представляти їх інтереси, самі із бувших підприємців і я в тому числі. І я розумію, що таке перевірки, я це все пройшов. Кожен депутат, який навіть не має відношення до підприємництва, він чітко може собі згадати ті звернення, які є зараз до кожного із вас від підприємців про ті надмірні утиски або бездіяльність по відношенню до них на їх виборчих округах. Тому люба законодавча ініціатива, яка направлена на те, щоб дати підприємцям працювати, щоб дати їм можливість платити податки, щоб розвивати нашу державу, адже именно приватний підприємець являється головною рушійною&nbsp; силою розвитку всього суспільства і розвитку підприємництва в нашій державі.</p>
<p>Тому щиро дякую всім за розуміння. Прошу підтримати. Дуже важливий законопроект. Прошу підтримати. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:32:06</p>
<p>ГОЛОВУЮЧИЙ. Дякую.</p>
<p>Отже, колеги, обговорення завершене, переходимо до прийняття рішення. І я прошу всіх народних депутатів зайти в зал і приготуватись до голосування.</p>
<p>Колеги, ми голосуємо лишень за основу, я наголошую. Всі поправки, пропозиція, які, я знаю, є, вони будуть пропоновані, обговорені і внесені під час роботи, підготовки до другого читання. І тому&nbsp; я переконаний, що буде конструктивна дискусія, і до другого читання ми зможемо всі застереження внести. А зараз… Не виходьте з залу! А зараз я поставлю на голосування тільки за основу і тому прошу&nbsp; усіх підтримати, у всіх виступах народних депутатів&nbsp; прозвучала підтримка даного законопроекту, і я прошу усіх взяти участь в голосуванні.</p>
<p>Отже, я ставлю на голосування&nbsp; проект Закону&nbsp; про внесення змін до деяких законодавчих актів&nbsp; України щодо запобігання &nbsp;надмірному тиску на суб’єктів господарювання, заходів державного нагляду, контролю, за додержанням&nbsp; законодавства про працю та зайнятість населення (№ 6489) за пропозицією комітету&nbsp; за основу. Прошу проголосувати, прошу підтримати за основу 6489. Голосуємо, прошу підтримати.</p>
<p>&nbsp;</p>
<p>11:34:15</p>
<p>За-217</p>
<p>Не встигли. Прошу встигати,&nbsp; прошу зараз голів фракцій… Я бачу. Прошу запросити усіх в зал.</p>
<p>Колеги, я даю 30 секунд запросити депутатів в зал.</p>
<p>Так, запросили в зал депутатів. 30 секунд минуло, і я зараз поставлю пропозицію повернутися до розгляду проекту Закону 6489.</p>
<p>Голосуємо, так? Отже, я ставлю на голосування пропозицію повернутися до розгляду законопроекту 6489. Прошу проголосувати і прошу підтримати, голосуємо.</p>
<p>&nbsp;</p>
<p>11:36:19</p>
<p>За-233</p>
<p>Рішення прийнято.</p>
<p>І я ставлю на голосування проект Закону 6489 за основу. За основу. Прошу всіх проголосувати і прошу підтримати 6489 за основу. Голосуємо, прошу підтримати.</p>
<p>&nbsp;</p>
<p>11:36:49</p>
<p>За-236</p>
<p>Рішення прийнято.</p>
<p>Отже, колеги, наступні у нас два проекти постанови. Ми повинні виконувати і наш обов'язок, і організацію роботи Ради, і наступні дві постанови є про проведення парламентських слухань. Без цих рішень ми не можемо запланувати парламентські слухання. Тому я прошу всіх зараз відповідально підтримати дві наступні постанови, які є в порядку денному, для планування нашої роботи, для організації роботи Верховної Ради України.&nbsp;</p>
<p>Перша з них – це проект Постанови про проведення парламентських слухань про становище молоді в Україні на тему: "Формування та реалізація державної молодіжної політики в Україні в умовах децентралізації" (№ 6491). Прошу підтримати розгляд за скороченою процедурою. Будь ласка.</p>
<p>&nbsp;</p>
<p>11:37:58</p>
<p>За-184</p>
<p>Рішення прийнято.</p>
<p>І я запрошую до доповіді голову Комітету з питань сім'ї молодіжної політики та спорту Палатного Артура Леонідовича.</p>
<p>&nbsp;</p>
<p>11:38:08</p>
<p>ПАЛАТНИЙ А.Л.</p>
<p>Шановний Андрій Володимирович! Шановні колеги! Відповідно до Декларації про загальні засади державної молодіжної політики в Україні та на підставі рішення Комітету з питань сім'ї, молодіжної політики спорту та туризму від 17 травня цього року, мною та народними депутатами&nbsp; членами нашого комітету: Величковичем, Споришем, Велікіним вноситься на ваш розгляд проект Постанови Верховної Ради України про проведення парламентських слухань про становище молоді в Україні, на тему: "Формування та реалізація державної молодіжної політики в Україні в умовах децентралізації влади".</p>
<p>Шановні колеги,&nbsp; однією з основних цілей і&nbsp; процесу децентралізації є створення комфортного середовища&nbsp; для життя мешканців територіальних громад. Тому зазначений процес неможливий без якісного розвитку молодіжної політики на відповідних територіях. Вважаю, що&nbsp; проведенням слухань сприятиме&nbsp; напрацювання&nbsp; механізму формування та реалізації державної молодіжної політики в&nbsp; Україні в умовах децентралізації влади за участю органів виконавчої влади: органів&nbsp; місцевого самоврядування, громадських організацій, представників інститутів громадського суспільства, молодіжних громадських організацій.&nbsp;&nbsp;&nbsp;&nbsp;</p>
<p>Метою проведення зазначених слухань буде розробка і прийняття Рекомендацій&nbsp; Верховної Ради України щодо формування та&nbsp; реалізації державної молодіжної політики в Україні в умовах децентралізації та&nbsp; визнання чітких стратегічних орієнтирів державної молодіжної політики щодо вирішення низки проблем. А саме: перше,&nbsp; працевлаштування молоді; друге,&nbsp; подолання безробіття молоді; сприяння молоддю вирішення житлових проблем в соціальній підтримці молоді; підтримка молодих сімей; заохочення та&nbsp; підтримка молодіжних науковців; популяризація здорового та&nbsp; безпечного способу життя.</p>
<p>У зв'язку з проведенням на&nbsp; початку листопада в парламенті сесії Парламентської асамблеї ЄВРОНЕСТ пропонуємо зміни в проекті постанови&nbsp; дату проведення&nbsp; слухань з 1 листопада на 15 листопада 2017 року.</p>
<p>Шановні колеги, прошу підтримати проект постанови. Дякую за увагу.&nbsp;&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:40:12</p>
<p>ГОЛОВУЮЧИЙ. Дякуємо.</p>
<p>Шановний колего, згідно Регламенту у нас тут немає співдоповідача, і я прошу зараз&nbsp; записатися на обговорення, якщо&nbsp; є потреба в обговоренні.</p>
<p>Від "Народного фронту"&nbsp; народний депутат Величкович.</p>
<p>&nbsp;</p>
<p>11:40:44</p>
<p>ВЕЛИЧКОВИЧ М.Р.</p>
<p>Шановні колеги, прохання підтримати&nbsp; цю постанову про парламентські слухання нашого комітету. "Народний фронт" буде голосувати "за". Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Від "Блоку Петра Порошенка" Паламарчук. Будь ласка, Паламарчук.</p>
<p>Народний депутат Паламарчук передає слово Споришу. Івану Споришу, будь ласка.</p>
<p>&nbsp;</p>
<p>11:41:07</p>
<p>СПОРИШ І.Д.</p>
<p>Іван Спориш, 15-й округ, Вінниччина.</p>
<p>Шановні… шановна президія, шановні народні депутати! Завжди питання, яке стосується молоді, воно повинні бути в нас на першому місці. І я думаю, що ми повинні об'єднати зал повністю сьогодні у зв'язку з тим, що все-таки, як було вже сказано головою комітету, 1 листопада ми повинні… щоб наша молодь сьогодні з великої трибуни Верховної Ради&nbsp; могла заявити про себе. І мені здається, що сьогодні немає важнішого того, і ми бачимо, що ми ідемо у Європу і молодь повинна повністю бути сьогодні першою, передовою, так, як це ми бачимо у всіх країнах Європи.</p>
<p>Тому дуже хотілось би, щоб саме тому забезпечення необхідних умов для розвитку та реалізації молоді є одним із головних завдань нашої держави.</p>
<p>Разом з тим, за останні роки&nbsp; під&nbsp; впливом реформ повноваження місцевих органів самоврядування&nbsp; значно розширилися, за рахунок чого тепер… саме вони можуть будувати діалог "молодь-влада" безпосередньо на місцях. І саме цей шанс ми повинні дати молоді, зміцнити цей діалог із суспільством, виробити спільну стратегію розвитку України.</p>
<p>Тому фракція "Блоку Петра Порошенка" буде одноголосно голосувати з дану постанову, і я закликаю, щоб всі проголосували "за".&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний пане Іван Спориш. Вибачте, що я неправильно наголос поставила у вашому прізвищі, більше не помилюся.</p>
<p>Будь ласка, тепер народний депутат Рябчин від "Батьківщини".</p>
<p>І я прошу колег повертатися до залу, бо за дві хвилини буде голосування.</p>
<p>&nbsp;</p>
<p>11:42:47</p>
<p>РЯБЧИН О.М.</p>
<p>Олексій Рябчин, фракція "Батьківщина". Прохання передати слово Івану Крулько.</p>
<p>&nbsp;</p>
<p>ГОЛОВУЮЧИЙ.&nbsp; Іван Крулько, прошу.</p>
<p>&nbsp;</p>
<p>11:42:58</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Безумовно, наша фракція буде підтримувати законопроект про проведення парламентських слухань, які стосуються молодіжної політики. Ми завжди підтримуємо всі ті ініціативи, які стосуються підтримки української молоді.</p>
<p>Але&nbsp; для того, щоби зрозуміти, як держава ставиться до молоді – воно перевіряється не гаслами, воно перевіряється цифрами, так от, я, шановні колеги, хотів би сказати, що такого низького фінансування молодіжної політики, як відбувається в Україні, немає ні в одній країні Європейського Союзу, ні в одній!</p>
<p>У нас молодіжна політика фінансується за залишковим принципом. У бюджеті, який складає на сьогоднішній день більше 700 мільярдів гривень, на всю молодіжну політику виділяється менше 20 мільйонів, на всю молодіжну політику. Скажіть, будь ласка, що за ці кошти можна зробити? У нас парламентські слухання мають бути на предмет де... в умовах децентралізації. Двічі за цю сесію ми розглядали проект Закону про утворення&nbsp; молодіжних центрів за знаком якості Ради Європи. Що зробила сесійна зала?&nbsp; Через те, що ставлять питання молодіжної політики на середу, коли, зазвичай, депутати погано ходять, відверто кажучи, в сесійну залу, ці законопроекти провалюються. А молодіжні центри – це як раз і мали&nbsp; бути ті&nbsp; децентралізовані місця, де молодь з різних середовищ, де молодь з різних груп могла би збиратися, формувати проекти і вирішувати ті питання, які стосуються розвитку молодіжної політики. Тому, шановні колеги, якщо ми хочемо говорити про те, що парламент підтримує молодіжну політику, давайте хоча би ті закони, які прямо стосуються цих питань, наприклад, як створення молодіжних центрів, будемо голосувати позитивно. Бо тоді нам не буде вірити...</p>
<p>&nbsp;</p>
<p>ГОЛОВУЮЧИЙ.&nbsp; 30 секунд – завершити, будь ласка.</p>
<p>&nbsp;</p>
<p>КРУЛЬКО І.І. Тоді нам не буде вірити ні молодь, ні українське суспільство.</p>
<p>А за цей проект треба голосувати, так само як і я пропоную на наступний рік закладати в державний бюджет значне посилення фінансування молодіжної політики. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, я так розумію, обговорення в нас завершено.</p>
<p>Він уже передав слово Івану Споришу від фракції БПП, тому квота від БПП вже вичерпана на виступ. Виступив пан Спориш від БПП, шановний пане лідер партії.</p>
<p>І ми зараз переходимо до обговорення, вірніше, до голосування. Я прошу колег повертатися до сесійної зали. Так, я прошу Семенусі поки дати слово від "Самопомочі". І, шановні колеги, повертайтеся на робочі місця. За дві хвилини&nbsp; голосування.</p>
<p>Будь ласка.</p>
<p>&nbsp;</p>
<p>11:45:47</p>
<p>СЕМЕНУХА Р.С.</p>
<p>Шановні колеги, ми сьогодні говоримо про молодь як майбутнє нашої держави. Я думаю, що найперше, що має зробити Верховна Рада, це відновити довіру до молоді і показати, що ми не&nbsp; прикриваємо корупцію і кругову поруку. Тому я ще раз звертаюся до президії Верховної Ради негайно винести на розгляд два законопроекти: перший – 5487, про обмеження депутатського імунітету; і Закон про Антикорупційний суд, закон, який створить суд за межами загальної системи правосуддя, закон, який дозволить відновити справедливість в цій державі. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колего Романе. Попри актуальність вашого виступу, все-таки маю зазначити, що згідно Регламенту маємо обговорювати саме ту тему, яка…</p>
<p>Ще, будь ласка, да, у нас від Радикальної партії, звичайно. Одну хвилину, будь ласка, пану Силантьєву. Будь ласка. Денису Силантьєву, я ж сказала, пану Силантьєву, звичайно.</p>
<p>&nbsp;</p>
<p>11:46:46</p>
<p>СИЛАНТЬЄВ Д.О.</p>
<p>Дякую. Шановні колеги, я впевнений, що ви всі знаєте, що якщо ми хочемо досягти успіху в якійсь справі, то ми всі повинні правильно розподіляти пріоритети. Якщо ми сьогодні кажемо про реформи, якщо ми кажемо про розвиток країни, то хто ці всі реформи і розвиток країни буде робити? Молодь. Молодь, яка сьогодні на 90 відсотків бажає виїхати з цієї країни. Сьогодні ми на грані гуманітарного дефолту. Тому актуальність цих парламентських слухань навряд чи можна перебільшувати.</p>
<p>Тому я всіх закликає зібратися в залі і проголосувати за те, щоб якомога швидше провести ці парламентські слухання і потім прослідкувати, щоб вони були реалізовані на місцях. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:47:41</p>
<p>ГОЛОВУЮЧИЙ. Дякую вам.</p>
<p>Обговорення завершено. Ми переходимо до прийняття рішення. І я прошу усіх зайняти робочі місця. Я прошу усіх зайти в зал, і прошу Секретаріат Верховної Ради запросити депутатів в зал. Це питання організації роботи Верховної Ради, але це перш за все питання підтримки молодіжної політики в Україні. І я впевнений, що тут має бути голосування незалежно від політичних дискусій і політичних протиріч.</p>
<p>І я ставлю на голосування проект Постанови про проведення парламентських слухань про становище молоді в Україні на тему: "Формування та реалізація державної молодіжної політики в Україні в умовах децентралізації" (№ 6491) з пропозицією комітету, щоб перенести їх на 15 листопада. Так, Артур? На 15 листопада, да? З пропозицією комітету з 1 на 15 листопада, прошу підтримати постанову в цілому. Прошу голосувати, прошу підтримати. Голосуємо.</p>
<p>&nbsp;</p>
<p>11:49:15</p>
<p>За-215</p>
<p>Було видно, не встигали добігти. Будь ласка, запросіть депутатів в зал. Прошу зайти в зал.</p>
<p>Я переконливо прошу усіх зайняти робочі місця. Прошу по фракціям включити.</p>
<p>Тут немає необхідності в поверненні. Ми просто ще раз поставимо, бо це організація роботи Верховної Ради України. Але я прошу всіх взяти участь у голосуванні.</p>
<p>Отже, проект Постанови про проведення парламентських слухань "Формування та реалізація державної молодіжної політики", 6491. Прошу підтримати, прошу проголосувати. Голосуємо. Прошу підтримати. Кожен голос має вагу.</p>
<p>&nbsp;</p>
<p>11:50:34</p>
<p>За-231</p>
<p>Рішення прийнято.</p>
<p>І, колеги, давайте дуже швидко і коротко ще одну ідентичну постанову. Друзі, на місцях лишаємося. Проект Постанови про Рекомендації парламентських слухань на тему: "Про стан та проблеми фінансування освіти і науки в Україні". Це теж парламентські слухання.</p>
<p>Отже, прошу підтримати розгляд за скороченою процедурою. Прошу підтримати розгляд за скороченою процедурою. Голосуємо.</p>
<p>&nbsp;</p>
<p>11:51:12</p>
<p>За-205</p>
<p>Рішення прийнято.</p>
<p>І я запрошую до доповіді першого заступника голови Комітету з питань науки і освіти Співаковського Олександра Володимировича.</p>
<p>&nbsp;</p>
<p>11:51:23</p>
<p>СПІВАКОВСЬКИЙ О.В.</p>
<p>Шановний Голово! Шановні народні депутати! Я так розумію, є консолідація. Але дуже просто коротко.</p>
<p>Ми 15 березня, наш профільний комітет провів відповідне засідання, ми розглянули всі зауваження, які ми отримали під час пленарного розгляду 22 лютого 2017 року. Ми врахували відповідні зміни в Державний бюджет України. І таким чином ми представляємо нову консолідовану пропозицію щодо затвердження парламентських слухань.</p>
<p>Використовуючи нагоду, просто хочу звернути увагу на наступні речі. Не можна побудувати ефективну систему освіти і науки, просто скорочуючи видатки.</p>
<p>Шановні колеги, протягом трьох років ми це з вами робили. Реакція молоді дуже проста: вони голосують ногами. Тому ми повинні розділити ці речі. Фінансування не повинно скорочуватись. А от систему ми повинні робити ефективною. Тому, на жаль, в 2016 році не спрацювала та система, коли повинен бути створений Національний фонд фінансування наукових досліджень. В цьому році, я думаю, що він буде. Це більше ніж 3 мільярди гривень. Це означає, що молодь буде мати доступ до фінансових ресурсів для наукових досліджень, для мобільності, відповідно через грантові надходження, грантовий доступ.</p>
<p>Тому я дуже прошу зараз проголосувати "за", і це дасть можливість забезпечити стабільне фінансування освітньої і наукової галузі. А за цей час дати можливість Кабміну і профільному Міністерству освіти і науки провести відповідні реформи для створення ефективної системи. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Можем голосувати? Ні. Будь ласка: два – за, два – проти. Прошу провести запис.&nbsp;</p>
<p>Куніцин.</p>
<p>&nbsp;</p>
<p>11:53:43</p>
<p>КУНІЦИН С.В.</p>
<p>Прошу передати слово Курилу.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>11:53:54</p>
<p>КУРИЛО В.С.</p>
<p>Шановні народні депутати, фракція "Блоку Петра Порошенка" буде беззаперечно підтримувати цю постанову і запрошуємо усіх проголосувати, тому що мова йде про фінансування освіти. Це мова про усіх наших дітей, онуків, близьких, рідних, тому – підтримуємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Рябчин Олексій Михайлович.</p>
<p>&nbsp;</p>
<p>11:54:21</p>
<p>РЯБЧИН О.М.</p>
<p>Рябчин Олексій, фракція "Батьківщина". Прошу передати слово Кириленку Івану.</p>
<p>&nbsp;</p>
<p>11:54:26</p>
<p>КИРИЛЕНКО І.Г.</p>
<p>Шановний Андрій Володимирович, я звертаюсь особисто до вас як до Голови Верховної Ради. Ми приймаємо постанову, яку вам треба буде підписати. Андрію Володимировичу, о 12 годині засідання бюджетного комітету, зверніть увагу, що в цій постанові. В доопрацьованому комітеті… проекті зазначається&nbsp; про необхідність внесення змін до Закону України "Про Державний бюджет на 2017 рік" щодо збільшення видатків на освіту та науку. Міністерству освіти та науки України – на мільярд 78 мільйонів гривень, Національній академії наук України – на 642 мільйона гривень, Національній академії аграрних наук України – на 336 мільйонів, Національній академії медичних наук – на 967 мільйонів, Національній академії педагогічних наук – на 9 мільйонів, Академії правових наук – на 18 мільйонів, а Академії мистецтв – 7 мільйонів, Міністерству оборони – на 17 (на науку і освіту).</p>
<p>Андрію Володимировичу, зараз ми проголосуємо, зараз засідання бюджетного комітету по змінам до бюджету на 2017 рік, ви знаєте, які там ідуть дискусії, які там ідуть… яка полеміка, і як іде перерозподіл&nbsp; коштів тих близько 30 мільярдів. Дуже прошу вас: тільки ми проголосуємо, підпишіть і передайте бюджетному комітету на інвестиції в майбутнє. Це те, чого потребує зараз Україна конче, і наука, і освіта. Я вас дуже прошу.</p>
<p>Дякую. І прошу всіх підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Заключний виступ від Радикальної партії Олег Ляшко. І через дві хвилини буде голосування. Прошу всіх запросити в зал.</p>
<p>Будь ласка, Олег Валерійович.</p>
<p>&nbsp;</p>
<p>11:56:04</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Пане Голово парламенту Андрій Парубій, від імені моєї команди ми вам щиро дякуємо за те, що ви сьогодні в парламент винесли ці надзвичайно важливі питання. Попередній законопроект про молодіжну політику, про ситуацію з молоддю, нинішній законопроект про стан освіти.</p>
<p>Бо багато розглядаємо всяких законів, але не розглядаємо ключових питань. Якою буде країна в третьому тисячолітті? Як виживати в цьому конкурентному глобальному світі? Як не пасти задніх, як не тільки заробляти, не тільки вирішувати копійчані, дрібні питання, підняти на 100 гривень пенсію чи зарплату? Як радикально рухатись вперед? Як створювати додану вартість? Як забезпечити мільйони українців роботою і достойною зарплатою? От, які закони мають розглядатись в парламенті. І саме такі ми зараз розглядаємо.</p>
<p>Освіта, здоров'я, це ключові складові для успіху української нації. Бо, як кажуть у народі, як ти больний і дурний – ти нікому не треба. Ми закликаємо приділяти увагу освіті і здоров'ю українців.</p>
<p>&nbsp;</p>
<p>ГОЛОВУЮЧИЙ. Дякую. Це добра традиція, починати виступи з подяки Голові і парламенту, треба їх поширювати. І я прошу усіх зараз зайти в зал і приготуватись до прийняття рішення. Будь ласка, запросіть колег, хто в кулуарах, будь ласка, запросіть в зал. І прошу теж з лож зайняти робочі місця. Щоб ми не повертались. Бо кожне це повернення не додає авторитету парламенту.</p>
<p>Отже, переходимо до прийняття рішення. І я ставлю на голосування проект Постанови про Рекомендації парламентських слухань на тему: "Про стан та проблеми фінансування освіти і науки в Україні" № 5540-д, за пропозицією комітету ставлю на голосування пропозицію за основу і в цілому.</p>
<p>Прошу підтримати. Прошу проголосувати усіх народних депутатів, незалежно від фракцій і політичних поглядів. Прошу підтримати. Голосуємо 5540-д за основу і в цілому. Прошу підтримати.</p>
<p>&nbsp;</p>
<p>11:58:49</p>
<p>За-227</p>
<p>Рішення прийнято.</p>
<p>Шановні колеги, 11:59, вже фактично 12:00. І згідно Регламенту я оголошую перерву на 30 хвилин. І прошу всіх народних депутатів о 12:30, по закінченню перерви, прибути в зал для продовження нашої нелегкої, але такої потрібної для країни роботи.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:38:35</p>
<p>ГОЛОВУЮЧИЙ. Депутатів запрошую в зал для продовження нашої роботи. Прошу запросити депутатів в зал, час, передбачений для перерви, швидко пролетів і пора продовжити нашу роботу.&nbsp; Будь ласка.</p>
<p>Отже, продовжуємо нашу роботу колеги. В нас наступним є Закон України 2210а. Але окрім того в нас є проект&nbsp; Постанови про скасування&nbsp; рішення Верховної Ради&nbsp; України від 25.05.2017&nbsp; року про прийняття&nbsp; в цілому як закону&nbsp; законопроекту 5678. Я згідно Регламенту маю&nbsp; невідкладно його поставити на розгляд після рішення комітету, і він не включається в порядок денний, постанова про відхилення. Зараз в залі&nbsp; є присутній і автор, доповідач Шухевич Юрій-Богдан Романович, і співдоповідач Пинзеник Павло Васильович. І я, колеги, зараз&nbsp; поставлю на розгляд проект Постанови про скасування рішення, а потім ми перейдемо до&nbsp; наступного пункту порядку денного Закону України 2210а.&nbsp;</p>
<p>І ми переходимо до проекту Постанови 5678-2/П. Нагадую, вона не потребує голосування, вона автоматично йде за розглядом скороченої процедури. І я запрошую до доповіді народного депутата&nbsp; України Шухевича Юрія-Богдана Романовича.&nbsp;</p>
<p>Включіть мікрофон, пан Юрій буде виступати з місця.</p>
<p>&nbsp;</p>
<p>12:39:53</p>
<p>ШУХЕВИЧ Ю.Р.</p>
<p>Шановні депутати! 21 травня був прийнятий закон 5678 про охорону культурної спадщини, закон був прийнятий за основу і в цілому. Я вважаю, що такі закони приймати в цілому неможливо в першому читанні і в цілому. І я тоді висловив заперечення. Правда, Голова Верховної Ради не почув, тому що в залі був шум, коли я сказав тільки за основу. І я зареєстрував відповідну постанову про скасування цього голосування.</p>
<p>Чому не можна було приймати цей закон? По-перше, Головне експертне управління висловилося, що цей закон взагалі недоцільно приймати, що це є, знаєте, відповідні закони, є відповідні ухвали і рішення судів, і що зовсім недоцільно. Крім того, сам закон має ряд хиб, які треба було б до другого читання хоча б обговорити і відхилити.</p>
<p>Крім того, є зауваження Міністерства юстиції, яке також несхвально ставиться до того законопроекту. А ми прийняли в цілому, причому я зрозумів, що депутати навіть не читали, бо якби звернули увагу на зауваження головного експертного, вони б його не прийняли. Тому і навіть окремі депутати потім підходили, і сказали, що вони так необачно голосували. Тому я вважаю, що цей закон, вже прийнятий тепер є закон, слід повернути назад в комітет і тільки можна в першому читанні, якнайбільше, хоча я взагалі-то проти цього закону.</p>
<p>Прошу шановних депутатів звернути на це увагу, і взагалі тепер ми йдемо, і пенсійна реформа, і медична. Так от приймати, не обдумавши, ми зробимо те, що потім будемо лікті кусати.</p>
<p>&nbsp;</p>
<p>ГОЛОВУЮЧИЙ.&nbsp; Хочу наголосити, зараз буде&nbsp; співдоповідь, а потім будуть виступи, я надам всім слово, всім, хто бажає виступити. Я тільки наголошую, що зараз ми проговорюємо скасування рішення Верховної Ради України щодо Закону про охорону культурної спадщини, щоб ви орієнтувались, з приводу якої теми зараз йде обговорення в залі.</p>
<p>Зараз до співдоповіді я запрошую голову Комітету… першого заступника голови Комітету з питань Регламенту Пинзеника Павла Васильовича. Будь ласка,&nbsp; пане Павло.</p>
<p>&nbsp;</p>
<p>12:43:01</p>
<p>ПИНЗЕНИК П.В.</p>
<p>Шановний Андрій Володимирович! Шановні колеги, народні депутати! Комітет розглянув проект Постанови про скасування рішення Верховної Ради України від 25 травня 2017 року про прийняття в цілому як Закону законопроекту № 5678. Реєстраційний номер цього проекту Постанови 5678-П від 25.05. Внесений він народним депутатом України Юрієм-Богданом Шухевичем. Процедура скасування рішень Верховної Ради України визначена положеннями 48 Регламенту Верховної Ради і, зокрема, передбачає звернення народного депутата України до головуючого на пленарному засіданні із заявою про порушення Регламенту, подання письмової заяви до Голови Верховної Ради із одночасним внесенням відповідного проекту постанови Верховної Ради України.</p>
<p>Згідно із стенограмою пленарного засідання Верховної Ради України від 25 травня під час розгляду проекту Закону (реєстраційний номер 5678) у виступах при обговоренні тексту законопроекту не було заяв чи зауважень народних депутатів про порушення Регламенту. І, зокрема, народний депутат Юрій-Богдан Шухевич не звертався до головуючого про порушення Регламенту, а також не звернувся з відповідною письмовою заявою до Голови Верховної Ради. Натомість народний депутат вніс на розгляд Верховної Ради проект Постанови про скасування рішення Верховної Ради України від 25 травня про прийняття в цілому як закону законопроекту&nbsp;&nbsp;&nbsp;&nbsp;&nbsp;&nbsp;&nbsp; № 5678. В обґрунтуванні депутат висловлює зауваження до змісту законопроекту і зазначає, що законопроект має масу недоліків, тому рекомендує Верховній Раді України прийняти його за основу.</p>
<p>Згідно частиною восьмою статті 48 Регламенту комітет ухвалив висновок на зазначений проект, в якому пропонує Верховній Раді визначитися щодо&nbsp; його прийняття чи відхилення шляхом голосування. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, зараз&nbsp; я прошу провести запис: два – за, два – проти. І прошу всіх фракцій парламенту взяти участь у цьому обговоренні.</p>
<p>Прошу провести запис і прошу записатись на виступи.</p>
<p>Від фракції "Самопоміч" Семенуха Роман Сергійович.</p>
<p>&nbsp;</p>
<p>12:45:26</p>
<p>СЕМЕНУХА Р.С.</p>
<p>Прошу &nbsp;передати слово Ірині Подоляк.</p>
<p>&nbsp;</p>
<p>12:45:38</p>
<p>ПОДОЛЯК І.І.</p>
<p>Шановні колеги! Шановні пані і панове! Шановний пане Голово! Я прошу залу не&nbsp; підтримувати цей проект постанови, тому що в мене часом&nbsp; складається враження, що ми з вами читаємо, а розуміємо зовсім інше. Цей законопроект говорив нам… він спрямований&nbsp; на те, аби не&nbsp; руйнувалися, не знищувалися&nbsp; і не зникали з нашого простору пам'ятки культурної спадщини. І цей законопроект сказав нам лише одне, що ми відносимо до категорій пам'яток&nbsp; культури ті об'єкти, які з тих чи інших причин поки що не є в реєстрі, але які були обліковані до того часу, поки був прийнятий Закон про&nbsp; охорону культурної спадщини. Тому ми розширюємо в принципі коло об'єктів, які знаходять під&nbsp; охороною держави. Жодних інших зауважень у цьому проекті закону немає. Там була технічна помилка, де була переплутана нумерація пунктів, і ми цю помилку з голосу виправили, і вже в кінцевому&nbsp; варіанті тексту цього&nbsp; законопроекту є все в порядку.</p>
<p>Хочу сказати вам, що Міністерство культури України&nbsp;&nbsp; зверталося до нас усіх і просило цей проект закону підтримати саме тому, що він спрямований на те, щоби з нашого публічного простору не зникали пам'ятки культури. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від Радикальної партії Галасюк Віктор Валерійович передає Олегу Валерійовичу Ляшку.</p>
<p>&nbsp;</p>
<p>12:47:36</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні українці, шановні колеги народні депутати! Я хочу ще раз привернути вашу увагу до надзвичайно важливого факту, який вчора відбувся.</p>
<p>За моїм зверненням Спеціалізована антикорупційна прокуратура порушила два кримінальні провадження, внесла до Єдиного реєстру досудових розслідувань за фактом незаконної декларації Генерального прокурора Луценка, недостовірних відомостей у декларації Генерального прокурора Луценка і за фактом незаконного збагачення.</p>
<p>Генеральний прокурор Луценка, який строїть із себе білого, пухнастого ангела, великого борця з корупцією, живе у будинку 900 квадратних метрів, оформленому&nbsp; на тестя, 75-літнього пенсіонере-колгоспника, який проживає у Рівненській області. Генеральний прокурор Луценко не вказав цей будинок як свою власність в електронній декларації, приховав свої статки. За цим фактом у зв'язку із моїм зверненням Спеціалізована антикорупційна прокуратура порушила кримінальне провадження.</p>
<p>Водночас, керівник САП – заступник Генерального прокурора Назар Холодницький є у прямому підпорядкуванні Генерального прокурора Луценка, і тому марна надіятися, що заступник Генпрокурора зможе проводити неупереджене розслідування щодо свого начальника – Генерального прокурора Луценка.</p>
<p>Ми маємо, фактично,&nbsp; колізію. Для того, щоб вирішити цю проблему, Генеральний прокурор Луценко на час антикорупційного розслідування щодо його незаконного збагачення і недостовірних відомостей в його декларації, має бути усунутий, відсторонений від посади Генерального прокурора України.</p>
<p>Я звертаюся до Генерального прокурора Луценка або добровільно на час розслідування, дати можливість провести незалежне розслідування його діяльності, звільнити посаду, або парламент має прийняти&nbsp; рішення і відсторонити Луценка на час антикорупційного розслідування з цієї посади. І...</p>
<p>&nbsp;</p>
<p>ГОЛОВУЮЧИЙ. Олег Валерійович, я дам вам 10 секунд. Але я прошу усіх виступаючих виступати по темі, яка зараз обговорюється, це є пряма норма Регламенту. І я прошу виступати по тій темі, яка обговорюється.</p>
<p>Будь ласка, 10 секунд – завершити.</p>
<p>&nbsp;</p>
<p>ЛЯШКО О.В.&nbsp; Тема боротьбі зі корупцією – надзвичайно важлива тема і ми повинні&nbsp; бути впевнені в тому, що особа, котра займає посаду Генерального прокурора, не вчиняє корупційні злочини. Факти свідчать&nbsp; про протилежне.</p>
<p>&nbsp;</p>
<p>ГОЛОВУЮЧИЙ.&nbsp; Зараз від "Народного фронту" –&nbsp; Васюник, а потім –&nbsp; "Блок Петра Порошенка" Ар'єв. По 2 хвилини, будь ласка, Васюник і Ар'єв.</p>
<p>&nbsp;</p>
<p>12:50:30</p>
<p>ВАСЮНИК І.В.</p>
<p>Дякую. Шановні колеги, до мене звернулися юристи, громадські активісти, які займають охороною культурної спадщини і просять скасувати голосування за закон 5678 як такого, який ставить під загрозу об'єкти культурної спадщини, поясню, в чому причина. Зокрема в ухваленому даному законі пропонується нове визначення "пам'ятка культурної спадщини". Нею вважається об'єкт, який внесений до Державного реєстру нерухомих пам'яток. Але станом на сьогодні безліч таких об'єктів не включені до реєстру, що може бути причиною їх руйнування. Така ж сама ситуація із заповідниками національними, державними, культурними, архітектурними, археологічними і так дальше. П'ятдесят шість заповідників не входять до Державного реєстру.</p>
<p>Тому, колеги, давайте підтримаємо постанови, виправимо цю помилку, бо такими змінами ми лише нанесемо шкоду пам'яткам культурного значення. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Володимир Ар'єв. Включіть мікрофон. Дві хвилини.</p>
<p>&nbsp;</p>
<p>12:51:34</p>
<p>АР’ЄВ В.І.</p>
<p>Пане головуючий, я хотів сказати, що якщо уже ми дотримуємося Регламенту, то Регламенту дотримуємося в усіх абсолютно відносинах. Тому що Регламент чітко передбачає, що виступи народних депутатів мають&nbsp; бути відповідно до заявленою теми розгляду законопроекту. Я розумію, що дехто хоче тут прочитати лекції, але це виступи наших деяких колег нагадують, знаєте, так, розмірковування маніяка про гуманізм. Тому що казати про те, що у когось щось є, а при цьому самому жити в будинку на 900 квадратних метрів, який орендується за копійки, літати на літаках, які оплачує бізнесмен Ровт, який пов'язаний із Фірташем, а потім говорити щось про інших, які все задекларували, ну, вибачте, це уже просто виходить за всі межі, лекція про чистоту нравів в лупанарії, перепрошую.</p>
<p>Але я ще раз хочу наголосити. По-перше, ми маємо дотримуватися Регламенту. І я вас дуже прошу, шановний Голова Верховної Ради, пане Андрію, ви маєте зобов'язання, не право, а зобов'язання, коли йдеться про тему, яка не пов'язана із об'єктом розгляду, ви маєте переривати цей виступ. Тому в даному разі прошу дотримуватися суворо Регламенту. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Оскільки до мене було звернення, колеги, справді, я маю таке право, і, справді, я маю обов'язок, на моє переконання, щоб в залі мали можливість прозвучати усі думки. Тому одна з моїх важливих позицій з самого початку було, що по кожному закону кожна фракція має право виступити. І, справді, інколи фракція виступає не завжди по темі, як і зараз і ваш виступ був, не цілком по темі. Я можу перейти на той принцип, щоб зупиняти ці виступи. Тільки я до кінця не знаю, чи це буде залом адаптовано, чи ні.</p>
<p>Давайте, колеги… Давайте, ми маємо спробувати. Якщо буде це залом адаптовано, і я буду зупиняти виступи, я можу перейти на таку систему. Просто давайте відчуємо: інколи, коли хтось хоче виступити, він бере хвилину в обговоренні і виступає по своїй темі. Так, справді, я на це інколи закриваю очі, розуміючи, що депутат може мати таку можливість для виступу. Давайте спробуємо, я готовий до цього перейти. Але тоді, колеги, я наголошу: цей принцип буде однаковий до всіх, і мені доведеться суб'єктивно визначати, де є ця межа, теми і не теми. Вона інколи є дуже вузька, ця межа. І тому мені доведеться суб'єктивно визначати кожного разу це.</p>
<p>Колеги, я готовий, колеги, увага. Колеги, увага! В мене є пропозиція це питання обговорити. До речі, одна з моїх ініціатив, яку ми обговорили спільно, це ведення такого формату як парламентські дебати, щоб ми могли брати якусь тему і з неї обмінюватись думками. В мене є пропозиція, щоб зараз ми провели голосування, а потім на цю тему провели дебати і дали кожній фракції по 2 хвилини. Приймається так? Щоб ми це проговорили.</p>
<p>Я наголошую, шановні колеги всі, якщо буде така загальна позиція усіх фракцій, я цілковито готовий на цю, в цей формат перейти і зупиняти виступи, якщо вони є не по темі. Чи згодні з тим, щоб ми після голосування провели дебати з того приводу? Згодні всі, нема заперечень в залі? Обміняємось думками, всі фракції по 2 хвилини. Давайте зараз ми завершимо розгляд питання, а потім я запропоную обговорення цієї теми. Домовились, так?</p>
<p>Отже, зараз ми переходимо до голосування. І я хочу нагадати, що зараз я поставлю на голосування проект Постанови про скасування рішення Верховної Ради України від 25.05.17 року про прийняття в цілому як Закону законопроекту 5678. Це проект постанови про відхилення. Тобто: хто підтримує Закон "Про охорону культурної спадщини", той не голосує; хто вважає, що треба відхилити голосування, той голосує "за".</p>
<p>Отже, я ставлю на голосування проект Постанови про скасування рішення Верховної Ради України від 25.05.17 року про прийняття в цілому як Закону законопроекту 5678. Номер 5678… Постанова.</p>
<p>Прошу взяти участь у голосуванні і прошу проголосувати. Комітет пропонує визначитись шляхом голосування. Хто підтримує, я прошу голосувати. Голосуємо.</p>
<p>&nbsp;</p>
<p>12:57:15</p>
<p>За-60</p>
<p>Постанова не прийнята, постанова відхилена.</p>
<p>Зараз, колеги, як я перед тим і обіцяв, зараз я – це право Голови – по 2 хвилини представникам фракцій з приводу того, чи ми… з приводу норми Регламенту, яка передбачає, що під час обговорення законопроекту виступ може стосуватися тільки даного законопроекту. Якщо буде загальна позиція всіх фракцій, я готовий перейти на жорсткий момент, щоб не допускати відходу від обговорення даного законопроекту.</p>
<p>Отже, починаємо з найбільшої фракції – "Блок Петра Порошенко". Володимир Ар'єв, будь ласка, від трибуни. І я надам всім фракціям, і позафракційним теж надам таку можливість виступити. Будь ласка, пане Володимир.</p>
<p>&nbsp;</p>
<p>12:58:25</p>
<p>АР’ЄВ В.І.</p>
<p>Шановні колеги, тут часто лунають пропозиції, щоб ми всі дотримувалися Регламенту, і це абсолютно справедливо. Я є членом регламентного комітету у Парламентській асамблеї Ради Європи і всі фракції і групи Верховної Ради України мають своє представництво у Парламентській асамблеї Ради Європи. Так от, у ПАРЄ, якщо делегат має виступ, який не відноситься до теми обговорення, то головуючий зупиняє цей виступ і позбавляє слова цього делегата.</p>
<p>В інших європейських парламентах, коли обговорюється тема, певна теми і коли хтось виступає не з приводу цієї теми, то головуючий зупиняє виступ цього депутата. Якщо ми говоримо про те, що ми маємо відповідати європейським стандартам, то ми маємо відповідати цим європейським стандартам в усьому. А якщо ми зараз, ну я уже не кажу про хамство відверте і брехню,&nbsp; яку деякі колеги наші розповсюджують з цієї трибуни. Але кожна річ, яка має бути сказана, може бути сказана у спеціально відведений час. В інших парламентах, так само і в Парламентський асамблеї Ради Європи, є спеціальний час, який називається "вільні дебати". І під час цих "вільних дебатів", в яких там правда теж є одне обмеження, що не можна обговорювати теми, які винесені на порядок денний сесії, то там можна висловлювати будь-які речі в межах регламенту і етичних норм. Так от я хочу радикально сказати, що треба бути порядними людьми перш за все і починати з себе, якщо ви хочете бути європейцями, то зробіть все для того, щоби в цьому парламенті, в Верховній Раді України, були європейські принципи. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від "Народного фронту" буде хтось брати слово? Максим, можливо, хтось вирішить дати слово, то я потім надам.</p>
<p>Наступна, "Опозиційний блок" має бажання взяти участь в обговоренні? Ні. Потім, можливо, так.</p>
<p>"Самопоміч" має бажання взяти участь в обговоренні? Хто? Єгор Соболєв. Потім – Олег Ляшко.</p>
<p>Будь ласка, Єгор Соболєв.</p>
<p>&nbsp;</p>
<p>13:00:51</p>
<p>СОБОЛЄВ Є.В.</p>
<p>Я скажу чесно, прошу мене правильно сприйняти, але це нагадує як банда шахраїв, яка вчора украла гроші з банку, обговорює, а чи можна порушувати правила, коли граєш в карти, чи не можна. Пане спікер, ви є Головою Верховної Ради, який має керуватися Регламентом Верховної Ради. Згадана вами проблема повністю описана в Законі про Регламент, його треба виконувати. "Самопоміч" пропонує звернути вашу увагу і увагу всіх колег, що вчора парламент не виконав свого зобов'язання, не поставив перед законом своїх членів. І тому ми пропонуємо в ці дні, півтора, що залишилися до кінця сесії, ухвалити Закон про Антикорупційний суд і про обмеження депутатської недоторканності. Без цих рішень громадяни не матимуть довіри до всіх наших голосувань.</p>
<p>&nbsp;</p>
<p>ГОЛОВУЮЧИЙ.&nbsp; Олег Ляшко від Радикальної партії.</p>
<p>&nbsp;</p>
<p>13:02:05</p>
<p>ЛЯШКО О.В.</p>
<p>Олег Ляшко, Радикальна партія. Я щиро вдячний нашому шановному колезі з фракції "Блоку Петра Порошенка", який вийшов сюди і нагадав нам про європейські стандарти. Велика подяка! Бо, на превеликий жаль, парламентська коаліція, до якої ви входите, не дотримується тих європейських стандартів.</p>
<p>Наприклад, я вам наведу такий приклад. У Європарламенті створена слідча комісія по офшорах, по розслідуванню діяльності влади, яка ховала гроші в офшорах. Парламентська фракція Радикальної&nbsp; партії, котра перебуває в опозиції, два місяці вимагала відповідно до європейських стандартів створити комісію по розслідуванню офшорної діяльності влади.</p>
<p>Ви не захотіли підтримати цей європейський стандарт, ви не захотіли розслідувати незалежну, щоб була комісія по розслідуванню діяльності влади і Президента.</p>
<p>І ще один приклад щодо європейських стандартів, яких, на жаль, ви, представники влади, не дотримуєтесь. За одну годину ви в антиконституційний спосіб прийняли закон, який дав можливість Луценка, кума Президента Порошенка, призначити Генеральним прокурором.</p>
<p>Відповідно до Регламенту кожен народний депутат упродовж двох діб має право подати постанову про блокування цього закону. Ви цей закон підписали через годину і через дві години призначив Президент свого кума Генеральним прокурором на виконання цього закону.</p>
<p>Покажіть мені, будь ласка, ці європейські стандарти в будь-якому парламенті. Де це можливо, щоб Президент свого кума упродовж трьох годин призначав Генеральним прокурором, двадцять разів змінюючи, "ґвалтуючи" парламент, змінюючи закон.</p>
<p>Коли ви хочете обмежити нас у праві свободи слова, ви згадуєте про європейські стандарти. Коли ви грабуєте людей, коли ви зловживаєте владою, коли ви призначаєте на посади людей, котрі допомагають вам грабувати країну, тоді ви забуваєте про європейські стандарти! Коли ви людям даєте європейські тарифи, забувши про європейські пенсії і європейські зарплати, це нечесна поведінка, це подвійні, потрійні, притаманні вам стандарти. Відмовляйтесь…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Народного фронту" Максим Бурбак. Потім Папієв. Будь ласка, дві хвилини Максим Бурбак.</p>
<p>&nbsp;</p>
<p>13:04:21</p>
<p>БУРБАК М.Ю.</p>
<p>Шановні колеги! Я вважаю, що це буде правильно, якщо спікер парламенту Андрій Володимирович зможе сам вирішувати, коли говорить не по темі якийсь виступаючий, припиняти його виступ. Бо деякі з наших депутатів цим зловживають у цій сесійній залі.</p>
<p>А, по-друге, хотів би звернутися до колег, які тут розказують про банду шахраїв, які вчора вкрали голоси. То хочу нагадати, що вперше в історії українського парламентаризму за останні 20 років вчора було позбавлено депутатської недоторканності депутатів від коаліції. Тоді хотів би сказати банді сміттярів, які поширюють політичне сміття по всій країні, що коли треба було рятувати Львів, то коаліційний уряд робив це, замість того, що ваше гасло "Візьми і зроби", ви не можете за 6 років побудувати сміттєвий завод. Тому не поширюйте численні чутки, фейки і не відволікайте уваги від своєї відповідальності за місто Львів, за головну туристичну принаду Західної України і всієї України взагалі.</p>
<p>Тому, шановний Андрію Володимировичу, впевнений, що ви досить фахово зможете відрізнити фейкові заяви, які робить виступаючий і зможете вчасно зупиняти тих депутатів, які говорити по темі виступу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Ігор Шурма, 2 хвилини, "Опозиційний блок".</p>
<p>&nbsp;</p>
<p>13:05:45</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>А я попрошу уваги рештки тих депутатів, які залишились в залі. Ви знаєте, що сьогоднішня розмова є невипадкова. А знаєте, чому? Тому що прецедент сьогоднішньої розмови створили ви.</p>
<p>Я вам нагадаю 2014 рік. В цьому залі у вас було 310 людей, які входили в коаліцію. Ви рулили всім, у тому числі, кому надати виступ, кого позбавити слова, ви всі з'єдналися в коаліції. Ви могли зробити все по Закону про Регламент. Ви все могли зробити і недоторканність інститут зліквідувати, і жити по Регламенту, по закону, ви – по закону. А що ви зробили перше, ідучи в Європу? Ви завалили Закон "Про опозицію". Ви завалили його. А потім більше – ви розвалили коаліцію На сьогоднішній день ніхто не може зрозуміти, чорт ноги поламає, хто з вас в коаліції, хто з вас опозиції. Сьогодні ви говорите про те, що треба виступати&nbsp; по темі. Так давайте виступайте по темі, ви ж самі – коаліція, ви&nbsp; ж самі тепер це все порушуєте. Я не один раз, виступаючи з трибуни Верховної Ради на початку цієї каденції за дорученням&nbsp; "Опозиційного блоку", звертався до вас: люди, не плюйте в колодязь, бо будете з нього пити. Я вас постійно повертав: дотримуйтеся норм Регламенту. Це не положення, це не міська рада, це Закон&nbsp; України "Про Регламент". І той, хто порушує це, це є порушник&nbsp;&nbsp; Закону&nbsp; України, ви стали заручниками&nbsp; своїх&nbsp;&nbsp; маніпуляцій і своїх порушень.</p>
<p>А тепер звертаюся до тих колег, які найбільше апелюють про справедливість, той хто за медреформу, на місцях комуністів сидить. Ви&nbsp; ж медреформу проголосували в порушення Регламенту, сьогодні ви далі за цю медреформу голосуєте&nbsp; далі і там одне порушення.</p>
<p>&nbsp;</p>
<p>ГОЛОВУЮЧИЙ.&nbsp; Отже, по фракціях завершили, так? Ні. По фракціях, Сергій Соболєв,&nbsp; будь ласка.</p>
<p>&nbsp;</p>
<p>13:08:08</p>
<p>СОБОЛЄВ С.В.</p>
<p>Шановні колеги, а що ми зараз обговорюємо?&nbsp; Назвіть мені порядок&nbsp; денний, який ми зараз обговорюємо, а після цього подивіться скільки людей в залі і зрозуміло, чому ми так себе ведемо і чому обговорюють все, що завгодно. А я думаю, що ключова проблема – це порядок денний. Бо коли в порядку денному&nbsp; до цього часу не стоїть питання, ключове питання…&nbsp; Скажіть,&nbsp; будь ласка,&nbsp;&nbsp; чому не зняте оподаткування&nbsp; з пенсій, законопроект півтора роки&nbsp; назад зареєстрований.</p>
<p>А "Юлі – волю"&nbsp; кричав Яценюк, зверніться до нього, повторюйте і не забувайте, чим це закінчується, коли йдуть на співпрацю з&nbsp; "Опоблоком"&nbsp;&nbsp;&nbsp; і з Ахметовим, якому підголосовують всі голоси. Тому зверніть вашу увагу, шановні, у вас на сьогодні немає порядку денного тому і немає тенду обговорення, бо якби зараз стояло питання деофшоризації, якби сьогодні&nbsp; стояло&nbsp; питання наповнення бюджету – це була б тема.</p>
<p>А тепер ключове питання, скажіть,&nbsp; будь ласка, а що з бюджетом?&nbsp; "Вмер" бюджет? Чому сьогодні вночі в Адміністрації Президента, а не в парламенті бюджет приймався? Чому знову ділять десятки мільярдів гривень за спиною депутатів і бюджетного комітету? Хто сьогодні в Адміністрації сидів вночі, назвете може прізвища, чи мені називати ці прізвища? Як сьогодні пробували через бюджетний комітет протягувати рішення, яке писалося в Адміністрації Президента? От в чому проблема цього парламенту. Бо у нас парламентсько-президентська республіка.</p>
<p>А ті холуї, які сидять в цій залі і&nbsp; не можуть зрозуміти, що вони – народні депутати України, а не "шестірки" на підголосовці. Тільки після цього цей парламент почне працювати, коли він зрозуміє свою честь і совість. Дякую.</p>
<p>&nbsp;</p>
<p>ГОЛОВУЮЧИЙ. Хочу наголосити, колеги, що я як Голова парламенту маю право запросити фракції до обміну думок на будь-якому етапі ведення сесії. Зараз я тим правом скористався. Але, колеги, це не може бути безконечно, обмін. Зараз дам репліку одна хвилина –&nbsp; "Опозиційний блок", одна хвилина –&nbsp; Каплін, одна хвилина – Матківський, і на тому ми завершимо обговорення. Добре, Чумак, ще одна хвилина, і після того я оголошую рішення.</p>
<p>Колеги, це не може бути безконечно і тому зараз хвилина – Шурма.</p>
<p>&nbsp;</p>
<p>13:10:48</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Тут постійно дехто виходить на трибуну і ляпає про "Опозиційний блок". А я вам скажу одну таку річ, ви знаєте, чому Україну сьогодні не поважають в світі? Тому що в цьому парламенті поділилися на той, хто є, вважає себе патріотом, а всі решта –&nbsp; вороги. Так от я вам скажу, ви коли голосуєте свої інтересні питання, ви про "Опоблок" забуваєте. Вчора Закон про освіту, коаліція так переживає за Закон про освіту, та без 24 голосів і вчора його би завалили. І цілий ряд законопроектів соціально важливих ви валите без "Опоблоку", то тоді у вас язик не повертається? Я ще раз кажу, відсутність Закону про опозицію дає можливість вам опонувати і обливати брудом. Якщо ви хочете, щоб цей парламент будував Україну, то сприймайте "Опоблок" як політичну силу, яка підтримує все, що стосується захисту інтересів громадян України в законодавчому полі. І припиніть маніпулювати. Між собою…</p>
<p>&nbsp;</p>
<p>ГОЛОВУЮЧИЙ.&nbsp; Каплін, одна хвилина.</p>
<p>&nbsp;</p>
<p>13:12:01</p>
<p>КАПЛІН С.М.</p>
<p>Чи потрібно дати право Голові Верховної Ради України зупиняти народних депутатів, коли вони говорять не по змісту? Звичайно, потрібно. Але чи це цьому Голові Верховної Ради України потрібно дати це право? Шановний Андрій Володимирович, ви не маєте права користуватись цим виключним правом, бо ви гірше ніж Рибак потопталися по українському Регламенту.</p>
<p>Друге. Я рік тому написав заяву про вихід із коаліції. Ви до цього часу зволікаєте і не зачитуєте мою заяву і заяву Сугоняко&nbsp; про вихід із коаліції. Ми всі, мільйони українців свідки, як тут розтрощений і розтопчений Регламент Верховної Ради України.</p>
<p>Щодо заяв Ляшка і інших. Я хочу сказати, ви – обоє рябоє, що один живе в будинку тисяча квадратних метрів, що інший живе в будинку тисяча квадратних метрів…</p>
<p>&nbsp;</p>
<p>ГОЛОВУЮЧИЙ. Це, звичайно, дивні речі – такий обмін думок, це дивні речі.</p>
<p>Будь ласка,&nbsp; Матківський, одна хвилина.</p>
<p>&nbsp;</p>
<p>13:13:26</p>
<p>МАТКІВСЬКИЙ Б.М.</p>
<p>Богдан Матківський, 121-й виборчий округ.</p>
<p>Тільки що ми бачили приклад, де потрібно було переривати якраз виступ народного депутата. І справа в тому, що всі ми прийшли сюди для того, щоб обговорювати законопроекти по суті, а не для того, щоб висвічувати свою позицію з інших тем.</p>
<p>Тому, шановний Андрій Володимирович, дуже прошу вас, особисто переривати виступи народних депутатів, якщо вони не виступають по темі. Тому що у нас не виходить конструктивна робота щодо дискусії по законопроекту, а у нас виходить якийсь політичний піар. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Зараз, щоб я не забув, Чумак, одна хвилина.</p>
<p>&nbsp;</p>
<p>13:14:13</p>
<p>ЧУМАК В.В.</p>
<p>Віктор Чумак, 214-й виборчий округ, місто Київ.</p>
<p>Шановні громадяни, от ви бачите, тут&nbsp; сперечання і в принципі постійні&nbsp; свари. Знаєте, що це, як це&nbsp; називається? Це називається "конфлікт трусів і хрестика". Розумієте, коли хочуть в принципі заткнути комусь рота, то кажуть,&nbsp; давайте&nbsp; не будемо давати слово, давайте будемо говорити по&nbsp; темі. Коли в принципі хочуть протягнути… і будемо діяти відповідно до&nbsp; Регламенту, коли хочуть протягнути будь-який закон в незаконний спосіб, то тоді порушують&nbsp; Регламент цей як тільки можна.</p>
<p>Ви знаєте, в одній північній&nbsp; країні сказали, що&nbsp; парламент – це не місце для дискусій. Слава Богу, наш парламент поки що є місцем для&nbsp; дискусій. І, слава Богу, в нашому парламенті можна говорити про те, що думаєш, і те, що хочеш.</p>
<p>І я хочу сказати, Андрій Володимирович, я б, напевно, говорив би теж тільки виключно по темі, якби ви сьогодні вже чотири рази не порушили Регламент. Чотири при прийнятті в принципі дуже простих… легких проектів законів. А те, що ви робите кожного дня і кожного разу при прийнятті законів, то не вписується в жодні ворота. Бідний Рибак не знав, що так можна…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги,&nbsp; тільки все-таки два&nbsp; виступи, я мушу зреагувати. Бо це&nbsp; безглуздя чистої води – те, що звучить. Коли ви можете тут з трибуни виходити виступати на&nbsp; будь-яку тему, і я наголошую, я&nbsp; забезпечую право для кожної фракції виступу в будь-якому питанні, і коли ви порівнюєте з Рибаком,&nbsp; теж треба мати трошки в голові&nbsp; співвідношення, це трошки мати совість тим людям, які тут виконують політичне замовлення в російських олігархів і які використовують трибуну тільки для того, щоб нищити український парламент, щоб нищити українську державу. Це просто безглуздя і безглуздя говорити звідси неправду.</p>
<p>Які були порушення сьогодні чотири рази Регламенту? Почому він був порушений? Питалися де і де порядок денний, сьогодні&nbsp; усі питання, які були&nbsp; в порядку денному розглядались&nbsp; подетально. Наголошую ще раз, ми&nbsp; поверталися до голосування згідно діючого Регламенту. Ця норма&nbsp; передбачена, повернення до голосування, і вона не має обмежень. І тому під час обміну думок я прошу&nbsp; мати елементарну коректність,&nbsp; бо дебатів тоді&nbsp; &nbsp;не існує. Коли виходять люди для того, щоб зробити голосну заяву, яка нічим не підтверджена, комусь отримати побільше лайків, а комусь отримати більше преміальних від російського олігарха Фірташа. Тоді це не дебати, вибачте!&nbsp; Тоді це називається "політичний піар" під час дебатів.</p>
<p>І я прошу до коректності. І зверніть увагу: я ж намагаюсь не реагувати&nbsp; на такі речі, я намагаюсь не відповідати на ці речі. Але прошу всіх депутатів вести себе коректно.</p>
<p>Зараз – Олена Бабак.</p>
<p>&nbsp;</p>
<p>13:17:20</p>
<p>БАБАК А.В.</p>
<p>Бабак Альона, об'єднання "Самопоміч".</p>
<p>Я хочу звернутися&nbsp; до шановних представників найвищого представницького органу держави з таким закликом: не говорити, будь ласка, у своїх виступах про те, що ми йдемо в Європу або хочемо йти в Європу, бо ми в ній є. Якщо хтось не знає, то Україна є… в Україні знаходиться центр Європи географічний, і наша задача – зберегти українські цінності, які є, в тому числі, європейськими, і не паплюжити їх. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Це вже останній зараз виступ.</p>
<p>Репліка, було згадано Ляшка. І все, і завершуємо. І завершуємо дискусію з цього приводу. Я оголошую рішення.</p>
<p>&nbsp;</p>
<p>13:18:13</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги, я хочу закликати вас, щоб&nbsp; наш парламент був не лише місцем для дискусій, а для прийняття рішень. Команда Радикальної партії наполягає невідкладно розглянути наш законопроект про внесення змін до&nbsp; Конституції України і навічно закріпити українську землю за нашими фермерами для того, щоб не дати її розграбувати латифундистам і олігархам.</p>
<p>Ми наполягаємо завтра в першочерговому порядку розглянути законопроект про підвищення пенсій для українських пенсіонерів, про осучаснення, про перерахунок пенсій. Ми вимагаємо встановити з 1 жовтня новий рівень мінімальної зарплати 5 тисяч гривень на місяць. Єдина можливість вирвати країну з бідності, з пазурів олігархів – це підвищення зарплат, підвищення пенсій, підвищення доходів українців. Українцям роботу і гідне життя!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, ми завершили обмін думками. Колеги,&nbsp; зараз я вам зачитаю положення, які є в Регламенті з цього приводу. Перше положення, стаття 36, називається: вимоги до виступів на пленарному засіданні Верховної Ради. Пункт перший, промовець повинен виступати тільки з того питання, з якого йому надане слово та дотримуватися тривалості часу, наданого для виступу. За звичайних обставин виступ промовця не переривається. Це одна позиція, де згадується тема дискусії.</p>
<p>І друга позиція – в статті 52, прошу уважно слухати. Тут дається&nbsp; вичерпний перелік питань, коли головуючий може зупинити виступ. Вона звучить наступним чином: на пленарному засіданні Верховної Ради промовець не повинен вживати образливих висловлювань, непристойних слів, закликати до незаконних дій. У разі порушення промовцем такої вимоги, головуючий на пленарному засіданні попереджає його про неприпустимість таких висловлювань і закликав або припиняє його виступ, а в разі повторного порушення - позбавляє права виступу на цьому пленарному засіданні.</p>
<p>Отже, є одна норма, яка передбачає, що має бути виступ по даній тематиці, але в тому місці, де надається право головуючому зупиняти виступ, дається вичерпний перелік – за яких умов. Але ми провели загальну дискусію, я дуже поважаю позицію і "Блоку Петра Порошенка", в першу чергу, за дотримання Регламенту і всіх інших фракцій. І давайте я почну з завтрашнього дня більш жорстко до цього підходити і зупиняти виступи. Я чому це говорю, колеги? Бо ви ж завернули увагу, я намагаюсь чесно відноситися до всіх фракцій. Я намагаюся, щоб в залі була атмосфера, коли&nbsp; кожен міг би сказати свою позицію, свою думку. І тому, коли не буде виникати конфліктів, якщо залом буде це нормально сприйняте, я&nbsp; цю норму, яка прямо не регламентована, бо наголошую, вона прямо регламентована тільки щодо конкретного перерахунку дій, я буду її застосовувати, я сподіваюсь, що зал із розумінням віднесеться як і до всіх інших питань, передбачених Регламентом, щодо розгляду питань на порядку денному&nbsp; Верховної Ради України. Домовились? Є згода?</p>
<p>І ще одне прохання, я ініціюю дебати, але дуже важливо, що якщо ми цю річ проведемо, щоб і дебати в нас були професійні, щоб ми говорили по визначеній темі, а не виходили тільки для того, щоб заявити якусь позицію, яка не стосується цієї теми теж.</p>
<p>Отже, я як Голова, не маючи прямої норми про зупинку виступу, але буду від завтрашнього дня вводити цю норму для того, щоб не допускати… <i>(Шум у залі)</i></p>
<p>&nbsp;Так були є виступи! <i>(Шум у залі)</i></p>
<p>&nbsp;Колеги, я ще раз щойно зачитав. Ви чули мене чи ні? В мене є пряма норма лишень в одному випадку. Увага! Я ще раз зачитую. В Регламенті зазначено: "Якщо промовець перевищує час, відведений для виступу, або висловлюється не з обговореного питання, чи виступає не з тих підстав, з яких йому надано слово, головуючий на пленарному засіданні попереджає його про це, а в разі подальшого порушення вимогу цього Регламенту позбавляє його слова.</p>
<p>&nbsp;</p>
<p>ЛЯШКО О.В. А хто визначає, з тих чи не з тих підстав ми виступаємо? Це наше право.</p>
<p>&nbsp;</p>
<p>ГОЛОВУЮЧИЙ. Та частину виступу промовця… <i>(Шум у залі)</i></p>
<p>&nbsp;</p>
<p>ЛЯШКО О.В. Я вважаю, що ми з тих підстав виступаємо. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Колеги, чому я говорю… <i>(Шум у залі)</i></p>
<p><i>&nbsp;</i></p>
<p>ЛЯШКО О.В. Давайте обговоримо.</p>
<p>&nbsp;</p>
<p>ГОЛОВУЮЧИЙ. Ми щойно обговорили, друзі. Колеги, увага, увага. Ми ще раз обговорювати не будемо. Я чому сказав, я буду цю норму поетапно вводити, якщо не буде виникати конфліктів. І ми відчуємо по залу. У мене немає жодного бажання ламати зал, у мене навпаки є бажання, щоб в залі кожен народний депутат себе відчував комфортно. І тому, колеги, я тому говорю: ми будемо поетапно пробувати вводити це в дію.</p>
<p>Колеги, ми обговорення завершили. Я не буду пускати ще одного кола обговорення. Зараз ми переходимо до наступного питання. Ми обмінялись думками. Зараз ми переходимо до наступного питання порядку денного. Це є для повторного розгляду з пропозиціями Президента України. Зараз ми переходимо до 2210а:&nbsp; Закон України "Про внесення змін до статті 11 Закону України "Про військовий обов'язок і військову службу" (щодо проходження студентами вищих медичних, фармацевтичних навчальних закладів військової підготовки за програмою підготовки офіцерів запасу медичної служби в обов'язковому порядку)" з пропозиціями Президента України від 17.11.2016 року. І дана процедура передбачає спеціальний розгляд, він передбачає, що є доповіді і запитання до промовця.</p>
<p>І я запрошую до доповіді Представника Президента України у Верховній Раді Луценко Ірину Степанівну. Будь ласка, пані Ірина.</p>
<p>&nbsp;</p>
<p>13:25:07</p>
<p>ЛУЦЕНКО І.С.</p>
<p>Шановні колеги, прийнятий Верховною Радою України 18 жовтня 16 року Закон України "Про внесення змін до статті 11 Закону України "Про військовий обов'язок і військову службу" (щодо проходження студентами вищих медичних, фармацевтичних навчальних закладів військової підготовки за програмою підготовки офіцерів запасу медичної служби в обов'язковому порядку)", реєстраційний номер 2210а, не може бути підписаний Президентом України, виходячи з наступного.</p>
<p>Законом, який надійшов на підпис, передбачається встановити, що військову підготовку за програмою офіцерів… підготовки офіцерів запасу медичної служби в обов'язковому порядку проходять громадяни України, які здобувають освітній ступінь вищої освіти у вищих медичних, фармацевтичних навчальних закладах України та придатні до військової служби за станом здоров'я і морально-діловими якостями.</p>
<p>З приводу слід зазначити, що у вищих медичних, фармацевтичних навчальних закладах навчається близько 65 тисяч студентів. Щороку випуск лікарів становить 12 тисяч осіб, тоді як в медичних підрозділах або закладах Міністерства оборони та Збройних Силах України існує близько 2 тисячі 800 посад військових лікарів або провізорів, а наявний мобілізаційний ресурс офіцерів запасу медичних спеціальностей становить близько 60 тисяч, тобто перевищення потреби становить у 20 разів. Таким чином запровадження обов'язкової підготовки усіх громадян України, які здобувають освітній ступінь вищої освіти у вищих медичних, фармацевтичних навчальних закладах України за програмою підготовки офіцерів медичної служби призведе до випуску офіцерів запасу медичних спеціальностей з перевищенням існуючої потреби в комплектуванні первинних посад медичного складу більш, ніж у 20 разів.</p>
<p>Ураховуючи вищесказане, військову підготовку студентів за програмою підготовки офіцерів запасу медичної служби доцільно здійснювати в межах обсягів державного замовлення на підготовку відповідних фахівців.</p>
<p>З огляду на зазначене, глава держави пропонує Закон України "Про військовий обов'язок і військову службу" щодо проходження студентами вищих медичних, фармацевтичних навчальних закладів військової підготовки за програмою підготовки офіцерів запасу медичної служби в обов'язковому порядку відхилити. Прошу підтримати пропозиції Президента України.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, пані Ірино. Лишайтеся на трибуні. Зараз будуть запитання до доповідача. П'ять хвилин відводиться на запитання.</p>
<p>Я прошу провести запис на запитання.</p>
<p>Будь ласка, Пастух Тарас.</p>
<p>&nbsp;</p>
<p>13:28:28</p>
<p>ПАСТУХ Т.Т.</p>
<p>Шановна пані Представник Президента, ви назвали статистику, яку, очевидно, було підготовлено для вас Міністерством оборони, Генеральним штабом. Але я хочу вам нагадати, що ця статистика наведена "потреби фармацевтів, медиків у Збройних Силах під час мирного часу", який, на жаль, на сьогоднішній день він де-факто і де-юре є, хоча реально ми розуміємо, що у нас сьогодні йде війна. Чи можете ви назвати цифру, якщо, не дай Бог, завтра, а такі загрози на сьогоднішній день Україна відчуває, відбудеться повномасштабне вторгнення в Україну, скільки нам тоді потрібно буде підготовлених медиків, а медика підготовити це не стрільця. Стрільця можна на полігоні, можливо, за 4-5 місяців підготовити, військового медика потрібно готовити роками, і не кожний лікар може бути військовим медиком. Скільки нам тоді потрібно буде часу?&nbsp; І якщо такі кадри не будуть укомплектовані, скільки, на жаль, наших військовослужбовців може бути залишеними, на жаль, на тому світі? Чи є у вас такі цифри?</p>
<p>&nbsp;</p>
<p>13:29:31</p>
<p>ЛУЦЕНКО І.С.</p>
<p>Дякую за ваше запитання. У мене тут позиція Збройних Сил України і Міністерства оборони України, де з цифрами, для потреб військового часу, розписано пропозиції. Прошу зазначити і врахувати той факт, в 14-му році, коли почалася агресія по відношенню до України, на доручення Кабінету Міністрів Міністерством охорони здоров'я були розроблені спеціальні програми підготовки обов'язково, які були включені в підготовки в медичних вузах для всіх спеціальностей. Ці спеціальності і ті додаткові навчання, і навчальні програми по окремих відповідних військових медичних дисциплінах включені у всі вузи акредитації 3-4 ступеня. Крім того, було рекомендовано і введено. на сьогодні, відповідні курси з військово-медичної тематики до переліку курсів за вибором, крім тих військових обов'язкових медичних спеціальностей добавлено ще обов'язкові курси, які мають пройти медики як…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>ЛУЦЕНКО І.С. &nbsp;&nbsp; …як цивільної медичної підготовки, так і військової.</p>
<p>Ще раз повторюю цифри, надані Міністерством оборони. 60 тисяч медиків, які випускаються щороку, які навчаються в вищих навчальних закладах, і 12 тисяч, які випускаються щороку, проходять обов'язкову, військові медичні дисципліни&nbsp; з 14-го року. 50 тисяч медиків, які знаходяться в запасі, і цих 12…</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ.&nbsp; Будь ласка, хвилину завершити.</p>
<p>&nbsp;</p>
<p>ЛУЦЕНКО І.С. &nbsp;&nbsp; І тих 50 тисяч медиків, які знаходяться в запасі, є достатньою цифровою для того, щоб забезпечити потребу фронту в разі активності всіх бойових дій, які можуть відбутись за цей період.</p>
<p>Наступне. За розрахунками Міністерства оборони України додаткове фінансування, якщо це буде обов'язкова кафедра, складатиме в 2017 році 140 мільйонів, у 2018-у – 280 мільйонів, в 2019-у і наступному роках 420 мільйонів.</p>
<p>Це додаткове фінансування, яке сьогодні нам потрібно. Додати заробітну платню нашим солдатам, побудувати їм казарми нормального сучасного виду, ви знаєте. Озброєння, патрони і так дальше. Це відповідь про потребу Міністерства оборони.</p>
<p>&nbsp;</p>
<p>ГОЛОВУЮЧИЙ. Дякую вам. І останнє запитання, Корчинська Оксана Анатоліївна.</p>
<p>&nbsp;</p>
<p>13:32:29</p>
<p>КОРЧИНСЬКА О.А.</p>
<p>Доброго дня! Пані Ірино, скажіть, будь ласка, чи розуміє Президент, це я вам кажу як один з авторів цього закону, про те, що зараз, на даний момент в зоні АТО всього 30 відсотків максимально підрозділів є від потреби в медиках. 30 відсотків всього.</p>
<p>Те, що вам Міністерство оборони написало, воно вас, на жаль дезінформує. Тому що сьогодні у всіх медичних вузах військова кафедра платна. Іде війна, а до сих пір, якщо ви хочете отримати додаткові військові дисципліни, студент повинен платити!</p>
<p>Ми з вами розпочали в 2014 році, не маючи медиків. І госпітальні високоспеціалізовані лікарі пішли, як санітари! І зараз завершуємо – сімнадцяти рік, - а до сих пір добровольці вивозять і волонтери поранених! Це тільки тому, що не організована система.</p>
<p>Ви кажете, що ми хочемо зекономити 140 мільйонів. Скільки буде коштувати життя мільйонів наших громадян, якщо почнеться війна з Росією повна масштабна?! Тому що на даний момент ми далі продовжуємо експлуатувати…</p>
<p>&nbsp;</p>
<p>ГОЛОВУЮЧИЙ. 30 секунд завершити. А, завершили, так?</p>
<p>&nbsp;</p>
<p>КОРЧИНСЬКА О.А. Питання.</p>
<p>&nbsp;</p>
<p>ГОЛОВУЮЧИЙ. Пані Ірина, будь ласка.</p>
<p>&nbsp;</p>
<p>13:33:48</p>
<p>ЛУЦЕНКО І.С.</p>
<p>Пані Оксана, цифри, які я вам привела, повністю покривають потребу в медиках. І люди, які знаходяться зараз в запасі, також покривають цю потребу.</p>
<p>Але для того і існує депутатський контроль, щоб заставити за допомогою депутатського контролю відповідних органів Міністерства оборони провести відповідну логістику і забезпечити першу лінію фронту, другу лінію медиками в необхідній кількості. Ми з вами працюємо дуже багато в цьому депутатському контролі. Ви знаєте, скільки ми разом з вами робимо і для "ОХМАТДИТу", ми волонтерствували разом з вами на фронті. Тому я вас дуже прошу не путати фінансування на додаткову потребу спеціалістів, які не будуть зреалізовані, а держава буде нести ці затрати, з організацією праці, з організацією логістики і забезпечення на фронті. Я нагадую, Міністерством оборони було прийнято і затверджено на РНБО Стратегічний військовий…</p>
<p>&nbsp;</p>
<p>ГОЛОВУЮЧИЙ. Будь ласка, хвилину завершити.</p>
<p>&nbsp;</p>
<p>ЛУЦЕНКО І.С.&nbsp; …стратегічний військовий бюлетень, де прописано всі стандарти НАТО по відповідному тиловому забезпеченню, медичному забезпеченню, лікуванню наших хлопців, реабілітації, забезпечили їх відповідним обмундируванням, засобами захисту і іншим, іншим, формування підрозділів, я не буду це перераховувати.</p>
<p>Відповідно до стандартів, які взяла на себе Україна як зобов'язання, та потреба, яка є сьогодні в Україні, є достатньою. Інше питання, чи дотримується Міністерство оборони і наш Генеральний штаб тих вимог – це питання інше. Не потрібно плодити того, чого не потрібно. Треба заставити наші Збройні Сили, наше Міністерство оборони працювати по тих стандартах, які вони взяли на себе зобов'язання.</p>
<p>І ще одне. Перед нами виступав два дні тому&nbsp; Столтенберг і він казав: шановні народні депутати, де закон, який ви приймете про національну безпеку, де закон…</p>
<p>&nbsp;</p>
<p>ГОЛОВУЮЧИЙ. 30 секунд, завершіть.</p>
<p>&nbsp;</p>
<p>ЛУЦЕНКО І.С. Де Закон про цивільного міністра оборони, де Закон про депутатський контроль за розподілом? Давайте чітко розрізняти роботу, фінансування і виконання своїх обов'язків. Я думаю, що в цьому напрямку нам треба зорганізуватися, заставити відповідні структури, зокрема&nbsp; Міністерство&nbsp; оброни, виконувати покладені на них функції: розпреділяти медиків, створювати і наповнювати польові госпіталі…</p>
<p>&nbsp;</p>
<p>ГОЛОВУЮЧИЙ. Дякую, пані Ірино. Все, час для запитань вичерпаний. І зараз до співдоповіді&nbsp; запрошується голова&nbsp; Комітету з питань національної безпеки і оборони Пашинський Сергій Володимирович. Представник комітету – Вінник.&nbsp; Будь ласка, включіть мікрофон.</p>
<p>&nbsp;</p>
<p>13:37:02</p>
<p>ВІННИК І.Ю.</p>
<p>Доброго дня,&nbsp; шановні колеги!&nbsp; Ви знаєте, розгляд пропозицій Президента щодо цього важливого законопроекту ми мали б розпочати ще о 12.30, але я&nbsp; з сумом мушу констатувати, що впродовж години я спостерігав змагання в методиці полеміки, ораторському мистецтві, маніпуляції свідомості, політичним мірянням, хто краще здивує свого виборця. Це між іншим називається демагогією, це не парламентаризм,&nbsp; дуже прикро, що годину часу ми втратили.</p>
<p>Що стосується законопроекту, який&nbsp; Президент повернув в парламент, дійсно, на думку&nbsp; Міністерства оборони, ідея обов’язковості підготовки офіцерів резерву медичної служби перевищить&nbsp; державне оборонне&nbsp;&nbsp; замовлення на цю групу військовослужбовців майже в 20 разів, і це буде потребувати&nbsp; додаткового фінансування в 2018 році в 90 мільйонів&nbsp; гривень по відповідному напрямку, а в 2019 році&nbsp; - 420 мільйонів гривень.</p>
<p>Дійсно, я також підтримую думку окремих моїх колег,&nbsp; що можливо ця цифра потребує верифікації в разі нагальної потреби, у разі ведення&nbsp; активних військових дій потреба в медичних фахівцях буде суттєво більшою. Хоча водночас маю зазначити,&nbsp; що все ж таки медичні роти сьогодні в бригадах, які знаходяться в зоні АТО&nbsp; створені і працюють і там сьогодні служать військовослужбовці. Я можу навести приклад&nbsp; 24-ї МБР і медичної роти з якою особисто я зустрічався, якій ми як комітет допомагали. І я хочу сказати, що&nbsp; головна проблема медичної роти є на&nbsp; сьогодні не некомплект&nbsp; відповідних фахівців, а відсутність відповідної техніки тому технікою нам, дійсно, треба забезпечувати сьогодні медичним фахівцям і не тільки медичну техніку, навіть банально автомобільний транспорт, який, дійсно, волонтери та люди, які сьогодні це питання болить, а саме забезпечення української армії якісною, забезпечення, що піднімає спроможність відповідних підрозділів, воно є актуальним. Дійсно, це сьогодні частково знаходиться на плечах волонтерів. Саме тому комітет підтримав, що варто дійсно нам подивитися, як нам краще ці видатки, а це не маленькі видатки, сотні мільйонів гривень перерозподілити, можливо кращу купити відповідну техніку ніж готувати фахівців медичної служби десятками, сотнями тисяч, які не будуть, відповідно отримують потребу від Міністерства оборони. Безумовно, це сьогодні вето Президента, щоб його подолати, потрібно 300 голосів, 300 депутатів навіть фізично зараз в цій залі немає, давайте говорити чесно, тому вето ніхто не подолає. Давайте швиденько пройдемо це питання, а ті ідеї, ті, які слушні думки лунали від наших колег від "Самопомочі" і від Радикальної партії, давайте розглянемо на комітеті і вийдемо спільно з виваженим законопроектом, підготуємо необхідну кількість фахівців медичної служби, водночас заощадимо грошей і скеруємо їх на забезпечення технікою цих медичних рот. Це буде правильний державницький підхід і досить займатися демагогію в цій сесійній залі, давайте працювати.</p>
<p>Комітет пропонує відхилити даний законопроект, підтримати пропозиції Президента, водночас будемо вдячні, якщо за пропозицією Голови Верховної Ради буде дано доручення профільному комітету ще раз додатково це питання опрацювати і вийти з виваженою позицією в сесійну залу. Дякую всім за увагу.</p>
<p>&nbsp;</p>
<p>ГОЛОВУЮЧИЙ. Лишайтеся на трибуні, ще є відповіді на запитання. Прошу провести запис відповіді на запитання. Шурма Ігор Михайлович.</p>
<p>&nbsp;</p>
<p>13:41:13</p>
<p>ШУРМА І.М.</p>
<p>Ігор Шурма "Опозиційний блок".</p>
<p>В мене до вас є запитання, ви все вірно говорите і це є один з рідких випадків, коли я готовий підтримати ваш виступ. Але в мене є запитання до вас як до члена коаліції: а чим ви думали тоді, коли голосували за цей законопроект в залі. Це ж ви проголосували, ви ж, ваші фракції, ваша коаліція, ви тоді не рахували грошей з бюджету, ви тоді не порахували скільки потрібно нам фахівців, ви не дослухались до того, що вам говорять ваші політичні опоненти, що цього не потрібно робити. У 2006 році ліквідували кафедри, ви їх тепер намагались поновити, навіщо це робити, щоб Президент вам, як малих дітей, як котиків, тикав носиком, не робіть цього, бо це неправильно. І від сьогодні всі зголосилися.</p>
<p>От у мене є запитання: як можна такі законопроекти розглядати за скороченою процедурою. Трах-бах, а потім ми згодні з Президентом. От скажіть мені, будь ласка, в майбутньому ви теж будете розглядати законопроекти отак, по скороченій процедурі, не прорахувавши ніяких даних? І пізніше ви знову…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; відповідайте.</p>
<p>&nbsp;</p>
<p>13:42:26</p>
<p>ВІННИК І.Ю.</p>
<p>Ви знаєте, я завжди був щиро переконаний, коли прийшов в цей парламент, що в питаннях національної безпеки України не має бути ніяких політичних опонентів, тому що, незважаючи на те, що ви вважаєте себе чомусь політично заангажованим, можливо, заради інтересів якоїсь другої держави. Ви все ж таки знаходитесь в Києві, а це є столиця України і це є країна, в якій ви живете, яка вас сьогодні годує і навіть по деяких випадках дозволяє красти, на жаль.</p>
<p>Що стосується законопроекту,&nbsp; це законопроект депутатський, ви чітко знаєте Конституцію, я чув це з ваших виступів, що Конституція передбачає право на право законодавчу ініціативу будь-якому народному депутату, і ми її будемо розглядати таку ініціативу. Так само, як і відповідний суб'єкт, який реалізує державну політику у сфері безпеки і оборони –&nbsp; Міністерство оборони – не має права на свою окрему думку. Так само, як і Президент, гарант Конституції, в тому числі зобов'язаний максимально ефективно використовувати…</p>
<p>&nbsp;</p>
<p>ГОЛОВУЮЧИЙ.&nbsp; Скільки вам часу завершити? 30 секунд, будь ласка.</p>
<p>&nbsp;</p>
<p>13:43:44</p>
<p>ВІННИК І.Ю.</p>
<p>Для того, щоб максимально ефективно забезпечити боєздатність українського війська і захистити нашу державу, на відміну від політиканства, на жаль, яке ми сьогодні спостерігаємо в стінах Верховної Ради.&nbsp;&nbsp;&nbsp;</p>
<p>Тому я вважаю ваше&nbsp; запитання недоречним. Якщо є бажання подискутувати&nbsp; запрошуємо щиро вас&nbsp; на комітет, ще раз обговорити це питання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Наступних три депутати, які провели&nbsp; запис на запитання, об'єдналися і передають свій час для&nbsp; запитання&nbsp; Корчинській Оксані. І тому ви маєте три хвилин на запитання, будь ласка.</p>
<p>&nbsp;</p>
<p>13:44:19</p>
<p>КОРЧИНСЬКА О.А.</p>
<p>Дякую. Корчинська Оксана, народний депутат і автор&nbsp; цього законопроекту. Скажіть, будь ласка, чи&nbsp; вам відомо, пане колего заступник Комітету Верховної Ради з національної безпеки, що&nbsp; автором цього законопроекту є ваш голова вашого комітету&nbsp; пан Пашинський. Тільки що… Чи вам це відомо?</p>
<p>&nbsp;</p>
<p>ВІННИК І.Ю. Це все?</p>
<p>&nbsp;</p>
<p>КОРЧИНСЬКА О.А. Друге запитання, чи вам відомо, що в 24-й&nbsp; бригаді, тільки що котре ви казали, що ви там зустрічалися, лікарського складу в наявності&nbsp; в медроті&nbsp; зараз 32 відсотки, середньомедичного складу, не буду брехати… не більше&nbsp; 60, не вистачає водіїв і&nbsp; абсолютно не вистачає санітарів. Це я про 24-у бригаду.</p>
<p>Чи вам відомо, що&nbsp; в більшості бригад в зоні АТО зараз потреба в лікарському складі є дефіцит 70-80 відсотків. Коли ви кажете, що є перебільшення кадрів, котрі готують медичні вузи, ще раз наголошую,&nbsp; це мова йде про те, щоб зобов'язати&nbsp; повернути військові кафедри і, звичайно,&nbsp;&nbsp; тактичну медицину у всі медичні вузи і в тому числі в училища, це не всі&nbsp; заклади освіти. На даний момент це за добровільно і за власні гроші країна воює, а ми не готуємо&nbsp; медиків-військових. Чому тоді, якщо у вас таке перебільшення, коли&nbsp; у вас зараз… ви призиваєте з резерву безпосередньо офіцерів запасу, такий страшний дефіцит медиків у бригадах? Не тільки в бригадах, а й батальйонах, а в тому числі в госпіталях. Тобто прошу відповісти, тому що в даному разі по&nbsp; 24-й бригаді ви теж сказали неправду.</p>
<p>&nbsp;</p>
<p>13:46:19</p>
<p>ВІННИК І.Ю.</p>
<p>Шановна пані Корчинська! Ви знаєте, згідно Конституції будь який народний депутат, вне залежності&nbsp; від прізвища та його посади, має однакове право законодавчої ініціативи. Вне залежності, це прізвище Пашинський чи Корчинська, вне залежності, хто очолює який комітет, він має однакове право зареєструвати цей законопроект. І я геть не можу зрозуміти, які натяки ви хотіли у своєму запитанні мені передати про те, відомо мені чи це не відомо.</p>
<p>Ви знаєте, ця сесійна зала, я сподіваюсь, принаймні, сьогодні розглядає законопроекти по суті, а не в залежності від прізвища. Це перше.</p>
<p>Що стосується 24 бригади та медичної роти. Правда, не правда, ви знаєте, я просто вам цитую людей, з якими я особисто зустрічався. Це два військовослужбовця медичної роти, це дівчинка і чоловік, позивний "Ластівка" та "Бінго". Вони мені наголосили, що головна проблема є відсутність техніки. Так, ми допомогли, ми передали автомобілі, вони сьогодні цими автомобілями користуються, вони сьогодні спасають життя наших воїнів. Це дуже правильно, на мій погляд, і раджу робити всім, хто має можливість.</p>
<p>Друге… Третє, що стосується комплектації, комітет не заперечує в контексті того, що ми зобов'язані готувати офіцерів запасу медичного резерву, але в даному випадку цей законопроект пропонував покласти на обов'язок держави фінансувати підготовку спеціалістів, потреба в яких є, фактично, на думку Міністерства оборони, в 20 разів менше від тої кількості, яка щорічно буде готуватися.</p>
<p>Ще раз наголошую на тому, що ми не заперечуємо проти ідеї, а просто пропоную, що враховуючи, що в цій сесійній залі, ще раз говорю про це, нема 300 депутатів, можливо, нема і 226 зараз фізично, не треба зволікати з цим питанням, треба рухатися далі, треба терміново розглянути, і це відкриє нам можливість на комітеті ще раз цю законодавчу ініціативу зареєструвати, оговорити і виважено підійти в розподіли цих видатків. Ту кількість грошей, яка, дійсно, потрібна сьогодні вищим навчальним закладам…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, дайте можливість завершити.</p>
<p>&nbsp;</p>
<p>ВІННИК І.Ю.&nbsp; …резерву медичної служби&nbsp; забезпечити в державному бюджеті, решту коштів все ж таки скерувати, на мій погляд, на техніку. В цьому є теж велика потреба, а не тільки в тому, щоб готувати резерв, який потім буде сидіти абсолютно в мирній частині України і жодним чином не допомагати боєздатності нашого війська. В нас підготовлено, щонайменше, біля 300 тисяч офіцерів резерву, які вийшли з вищих навчальних закладів. Пам'ятаєте, який здійнявся галас, коли Міністерство оборони спільно з Генеральним штабом намагалося мобілізувати максимум біля півтори тисячі таких осіб. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, обговорення завершене, ми переходимо до&nbsp; прийняття рішення.</p>
<p>І я нагадаю позицію комітету, що для того, щоб відкрити можливість&nbsp; розглядати&nbsp; новий закон, нам треба прийняти рішення по цьому закону і тому я&nbsp; буду ставити поетапно ці рішення, які є передбачені в Регламенті.</p>
<p>Перше з них – відхилити закон, друге – подолати вето Президента України. І я прошу усіх приготуватися до голосування. Прошу зайти в зал, приготуватися до голосування.</p>
<p>Отже, першим я ставлю на голосування пропозицію: відхилити Закон "Про внесення змін до статті 11 Закону України "Про військовий обов'язок і військову службу" (номер 2210а). Хто підтримує дану пропозицію, прошу проголосувати. Голосуємо.</p>
<p>&nbsp;</p>
<p>13:50:40</p>
<p>За-102</p>
<p>Рішення не прийнято.</p>
<p>Наступне, пропозиція: подолати вето Президента України. Щоб ця&nbsp; пропозиція пройшла, необхідно, щоб вона набрала 300 голосів. Хто підтримує дану пропозицію – подолати вето Президента, прошу проголосувати.&nbsp;</p>
<p>&nbsp;</p>
<p>13:51:14</p>
<p>За-85</p>
<p>Рішення не прийнято.</p>
<p>Колеги, таким чином, Закон України про внесення змін до статті 11 Закону України "Про військовий обов'язок і військову службу" відхилений. І це насправді відкриває шлях для підготовки нового закону, і це відкриває шлях для вирішення цього питання через нове голосування в залі. Закон відхилений. Рішення не прийняте.</p>
<p>Отже, шановні колеги, нам було важливо розглянути цей закон. Ми пройшли його розгляд. Зараз 13:52, і ми просто не встигнемо ввійти в розгляд наступних законопроектів, тому що час, передбачений для розгляду, вийде за межі нашої роботи. А, окрім того, я маю зачитати повідомлення, які надійшли до мене в Президію.</p>
<p>Я хочу зачитати повідомлення-заяву від народного депутата України Петренка Олега Миколайовича. "Шановний Андрій Володимирович, керуючись частиною третьою статті 60 Закону України "Про Регламент Верховної Ради України", заявляю про свій вихід зі складу фракції партії "Блоку Петра Порошенка". Народний депутат України Петренко Олег Миколайович".</p>
<p>Таким чином, колеги, ми змогли сьогодні прийняти 5 рішень. Це, вважаю, 7 рішень фактично, які були важливими. Вважаю, це хороший результат нашої роботи в середу. Хочу нагадати, в нас сьогодні будуть дуже відповідальні комітети перед завтрашнім відповідальним днем. Тому я бажаю усім плідної і активної роботи в комітетах. І наголошую, завтра о 10 годині ми розпочинаємо нашу роботу. В нас дуже великий і активний на завтра буде порядок денний, тому я прошу всіх прийти вчасно. І буду пропонувати завтра, як завжди, скасувати перерву. І я дуже буду просити усіх для того підтримки, щоб ми змогли мати так само і завтра результативний день.</p>
<p>Отже, ранкове пленарне засідання Верховної Ради України я оголошую закритим. І бажаю всім плідної роботи в комітетах. Дякую.</p>
<p><br></p>
