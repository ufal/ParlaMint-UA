Стенограма пленарного засідання
15 травня 2002
<pre><b>                        ЗАСІДАННЯ ЧЕТВЕРТЕ

               Сесійний зал Верховної Ради України.
                 15 травня 2002 року. 16 година.

</b><i>     Веде засідання член  Президії  першої  сесії  Верховної  Ради
</i>України МАРТИНЮК А.І.

     ГОЛОВУЮЧИЙ. Шановні   колеги!  Прошу  зайняти  робочі  місця,
підготуватися до реєстрації.

     Проводиться поіменна  реєстрація.  Увімкніть,   будь   ласка,
систему "Рада".

     У залі   зареєстровано   356   народних   депутатів.  Вечірнє засідання оголошується відкритим.

     Шановні колеги!  Дозвольте зробити оголошення.  Відповідно до статті  13 Закону України про статус народного депутата України та статті  4.2.2  Регламенту  Верховної  Ради  України  інформую  про входження  народних  депутатів України Борзих Олександра Івановича до   складу    депутатської    фракції    "Єдина    Україна"    та ЗаклунноїМироненко  Валерії  Гавриїлівни  до  складу  депутатської фракції Комуністичної партії України.  Необхідні  документи  є.  Я вітаю фракції з поповненням (Оплески).

     -----------

     Шановні колеги!  Ми  продовжуємо обговорення питання,  яке не завершено.  Мова  йде  про  обрання  керівництва  Верховної   Ради України.  Зараз відповідно до постанови, яку ми з вами прийняли на ранковому засіданні,  для відповіді на запитання  слово  надається Івану Степановичу Плющу.  Будь ласка, Іване Степановичу. Поки Іван Степанович іде, прошу записатися.

     Будь ласка, висвітіть.

     Регламент - десять хвилин.

     Асадчев. Будь ласка. За ним - Челомбітко.

     АСАДЧЕВ В.М.,  народний депутат України (виборчий округ  220,
м.  Київ).  Дякую.  Іване  Степановичу,  ви  вже,  можна  сказати,
патріарх парламентаризму в Україні,  і  я  хочу  вам  задати  одне питання.  Ви знаєте,  що в минулій каденції ми змінили кардинально процедуру прийняття рішень. Ви керували Верховною Радою, і коли ми відразу  після  розгляду  голосували,  і коли ми голосували в один день.  От я хочу від вас почути,  як, ви вважаєте, все-таки краще?
Чи  не  варто  нам повернутися до старої системи розгляду?  Чи нам треба залишити ту систему,  що була прийнята в останні два роки  у Верховній Раді минулого скликання,  та голосувати в один день?  От ваша точка зору,  я думаю,  що вона буде дуже слушною, бо ви і так керували, і так.

     Дякую.

     ПЛЮЩ І.С.,  народний  депутат  України  (виборчий  округ 209,
Чернігівська область).  Я скажу  відверто,  що  внесення  змін  до Регламенту  диктувалося  обставинами,  в які попала Верховна Рада.
Така практика голосування, як ми застосовували останні два роки, є винятком,   а   не   правилом   для  європейського  цивілізованого парламентаризму.  Є інші приклади.  Навіть та система, що у нас до цього існувала,  також не є виключною.  Є багато систем і способів голосування - як технічно,  так і у часових рамках.  Є, наприклад,
багато  парламентів,  де  пленарні  засідання  на місяць проходять двачотири рази.  І тому  вони  голосують  тоді,  коли  збираються,
незалежно,  чи  це четвер,  чи середа,  чи п'ятниця.  Тобто такого чистого пропису немає.

     Я вважаю,  що нам треба повернутися до практики,  яка  у  нас існувала, але не ставити межу для її вдосконалення.

     ГОЛОВУЮЧИЙ. Челомбітко. Будь ласка. За ним - Рудьковський.

     ЧЕЛОМБІТКО І.В.,  народний  депутат  України  (виборчий округ 198, Черкаська область). Іване Степановичу! Скажіть, будь ласка, а що потрібно зробити в парламенті для того,  щоб праця в парламенті була більш конструктивною?  Тому що сьогодні є  пусті  розмови,  є образи, а конструктиву немає. Ви маєте багатий досвід.

     ПЛЮЩ І.С.  Із  свого досвіду я вам скажу,  що пустих розмов у парламенті не буває. Парламент - це є віддзеркалення організованої більш-менш  форми  мітингової.  Я  вже  казав і повторю:  є одна з функцій парламенту - мітингова. Якщо ця функція - мітинг проходить у парламенті, то він проходить згідно із законом про Регламент або згідно із Регламентом і іншими нормативними актами,  і він погашає те, щоб не проходили такі мітинги на площах, вулицях і так далі, і так далі. Це перше.

     Друге. Я декілька разів говорив,  не тільки  сьогодні,  що  в парламенті не буває важливих і неважливих законів, тому що суб'єкт права законодавчої ініціативи має конституційне право  внести  той чи  інший  проект  закону,  і  його  не цікавить,  хто як до нього ставиться: як до важливого чи як не до важливого.

     І третє.  В  парламенті  не  може  бути   широких   дискусій,
обговорень.  Бажано,  щоб вони проходили у толерантній формі,  щоб вони проходили більш суттєво і дієво. Але дискусії, у тому числі й гарячі, - це притаманна парламенту форма роботи.

     ГОЛОВУЮЧИЙ. Рудьковський. Будь ласка. За ним - Наливайко.

     РУДЬКОВСЬКИЙ М.М., народний депутат України (багато-мандатний загальнодержавний   виборчий   округ,   СПУ).    Шановний    Іване Степановичу!  У  мене  до вас три запитання.  Перше.  Чи будете ви голосувати за відставку Кучми з посади Президента України?  Це для нас принципове питання.

     Друге. Як  ви  можете  пояснити,  що  під  час виборів за вас агітувала    обласна    адміністрація    (заступники),     районні адміністрації,  звільняли з роботи соціалістів,  рухівців, а зараз вас висуває "Наша Україна"?

     І третє  запитання.  Де  гарантії,  що  ви  не  кинете  "Нашу Україну" так, як ви кинули НДП, яка вас висунула? За вас як Голову віддали п'ять комітетів, а ви вийшли з партії.

     ПЛЮЩ І.С. Давайте я з останнього запитання почну відповідати,
воно   найлегше.  Я  нікуди  не  виходив.  Голова  Верховної  Ради вважається позафракційним депутатом,  і тому з часу обрання я  був позафракційним. Це перше.

     Друге. Скільки  комітетів  віддати,  яких комітетів і за яких умов - я не був суб'єктом договорів і торгів.  Я не був  суб'єктом договорів і торгів! Торгувалися і вводили методику без мене.

     І відповідь  на  перше  питання,  чи  буду  я  голосувати  за відставку Кучми?  Не буду голосувати,  тому що я не  бачу  підстав таких,  щоб сьогодні про це вести мову.  Я думаю, що це некоректне питання не тільки по відношенню до Кучми,  а й взагалі в правовому відношенні.

     ГОЛОВУЮЧИЙ. Будь ласка, народний депутате Наливайко. За ним -
Кирильчук.

     НАЛИВАЙКО А.М.,  народний депутат  України  (багато-мандатний загальнодержавний виборчий округ, КПУ). Фракция коммунистов. Прошу передать слово Цибенко Петру Степановичу.

     ГОЛОВУЮЧИЙ. Будь ласка, увімкніть мікрофон Цибенка.

     ЦИБЕНКО П.С.,  народний  депутат   України   (багатомандатний загальнодержавний   виборчий   округ,   КПУ).   Спасибі,  Анатолію Михайловичу.  Шановні колеги,  Іване  Степановичу!  В  цьому  залі зібралися  депутати кількох попередніх скликань,  які є депутатами нинішнього скликання.  Я маю на увазі з 11-го по 14-те  скликання.
І,  очевидно,  мало  хто з них не знає про ваше надзвичайне вміння проводити в цьому залі потрібне вам рішення. Це дійсно дуже велике вміння ваше.

     І в  цьому  розумінні  я  хотів  би нагадати ще одне.  Кілька парламентів,  які  ви  очолювали   як   Голова   Верховної   Ради,
недопрацювали  визначений  їм  термін  роботи.  Зокрема,  в 11- му скликанні ви разом з Кравчуком скоротили каденцію на один  рік.  У попередньому  скликанні  ви  серед  скликання перевернули Верховну Раду. То я хотів би вас спитати, до чого готуватися Верховній Раді цього скликання в разі обрання вас Головою Верховної Ради?

     ПЛЮЩ І.С.    Шановний    Петре    Степановичу!    Я   жодного законопроекту,  жодного проекту постанови,  який був  би  вигідний мені, не лобіював і не протягував. Це перша відповідь.

     Друга відповідь.  Я дійсно ставив на голосування питання щодо дострокового припинення повноважень Верховної Ради  України  12-го скликання.  Але якщо ви подивитеся,  хто ініціював це питання, хто цього вимагав і  які  шахтарські  колективи  тут  були,  яке  було представництво,  яке взагалі було забарвлення,  то я вам скажу, що Верховна  Рада  12-го  скликання,  як  на  мене,  поступила   дуже достойно.  Спершу звинувачення були, що ця Верховна Рада обиралася при Радянському Союзі і  вона  не  може  існувати  при  незалежній Україні.  Депутати не хотіли, щоб на них була якась заплямованість
(чи можна б краще слово підібрати).  Було й друге звинувачення, що це  були  ті  депутати,  які  прийшли у Верховну Раду і хочуть від молодої держави мати пільги,  а не хочуть  працювати  на  державу.
Шкода, що ви не були тоді, але ви досвідчений чоловік і знаєте це.

     І третє - це те,  що як від однієї,  так і від другої сторони йшли  настійливі  вимоги   дострокового   припинення   повноважень парламенту.  Одні і другі думали,  що як проведуть нові вибори, то вони будуть у Верховній Раді у більшості.  Ситуація показала, що і та,  і та сила були неправі.  Вони не досягли своїх цілей.  Але ми зробили це цивілізовано, в правовому порядку.

     Щодо другої Верховної Ради,  коли я заступаю на посаду Голови Верховної Ради.  Якби я прокрутив вам плівку,  що ви робили, Петре Степановичу, мені, так я думаю, що ви більше хотіли її розпустити,
ніж я.

     ГОЛОВУЮЧИЙ. Народний депутат Кирильчук. Будь ласка.

     ПЛЮЩ І.С.  Вибачте... Щодо цієї Верховної Ради. Ви бачите мої публічні заяви.  Учора я  у  виступі  і  доповіді  відносно  стану законодавства  в  Україні  казав,  що фаховий,  професійний рівень новообраних народних депутатів дає мені підстави вас запевнити, що робота  нинішньої  Верховної  Ради буде продуктивнішою,  дієвішою.
Тому я хочу побажати нам усім успіху.

     ГОЛОВУЮЧИЙ. Я оголосив виступ народного депутата  Кирильчука.
Будь ласка.

     КИРИЛЬЧУК Є.І.,  народний  депутат  України (багато-мандатний загальнодержавний виборчий округ, "Виборчий блок Юлії Тимошенко").
"Блок  Юлії  Тимошенко".  Шановний  Іване Степановичу,  ну,  ви не будете заперечувати,  що останніх  пару  років  об  Верховну  Раду витирали  ноги  -  хто  не  лінувався.  Президент весь час мало не плакав: як йому хотілося розпустити Верховну Раду, як мало в нього повноважень.   Це   передалося   на   низи.   Отут  сидять  голови облдержадміністрацій,  вони не будуть заперечувати:  на  місцевому рівні також як тільки можна чорною фарбою мажуть Верховну Раду, не пропустять моменту.  Ви у нас були  єдиним  захисником  авторитету Верховної  Ради,  бо вас лише можна було допустити до всіх засобів масової  інформації.  Ви  зберігали  при  цьому,   м'яко   кажучи,
нейтралітет.  І,  мабуть,  з вашої вини об нас, вищий законодавчий орган,  витирали ноги. У жодній державі, напевно, парламент так не плюндрувався, як у нас.

     Чи ви зміните свою позицію, якщо вас знову оберуть?

     ПЛЮЩ І.С.  Я  хочу  вам  сказати  ось що.  Коли в мене вперше відбулася розмова з Президентом України Леонідом Кучмою щодо  мого кандидатства  на  посаду  Голови  (ви  знаєте,  я  був  не  перший кандидат),  тоді готувався референдум,  у якому були шість питань,
одне з яких - про довіру Верховній Раді.  Я сказав тоді: "Шановний Леоніде Даниловичу!  Я вже один раз ішов  з  посади  у  зв'язку  з достроковим   розпуском  Верховної  Ради.  Якщо  це  питання  буде включене  до  референдуму  (а   результати   референдуму   неважко передбачити,  про  це  свідчать  соціологічні дослідження),  то я,
знаючи всі наші підстави,  не можу з упевненістю  сказати,  що  ми допрацюємо конституційний термін,  або каденцію". І я горжусь цим,
що Леонід Данилович на моє прохання та прохання  інших  політичних сил зняв це питання з референдуму... (Шум у залі).

     Зняв це питання з референдуму (Шум у залі).

     Так, суд...  Ви  дайте  мені  можливість відповісти,  а потім поправляйте.

     Тому я вважаю, що це не є недоліком, це якоюсь мірою позитив.

     Щодо витирання ніг.  Я вчора відповідав на це.  Ну, термін не найкращий (це я до Євгена Кирильчука звертаюся),  бо я, наприклад,
не бачив на собі грязних ні штанів,  ні піджака.  Не було  такого,
щоб мені хтось об них щось там витирав.

     Що стосується  підходу до висвітлення роботи Верховної Ради в засобах  масової  інформації,  можливості  меншості  або  опозиції висловлювати свою думку,  то утиски й ущемлення були. Я ще раз вам кажу:  чи я буду обраний,  чи  я  не  буду  обраний,  але  досягти гласності  при  сучасних  правових  нормах буде надзвичайно важко.
Тому я вчора і казав (я думаю,  мене підтримує більшість депутатів у  залі),  що  Верховна  Рада  не  повинна  в  когось  випрошувати можливість висвітлення своєї роботи.  Вона може тільки радитися  з цього  питання зі своїми виборцями.  Я про канал казав,  я не хочу забирати вашого часу.

     ГОЛОВУЮЧИЙ. Дякую, Іване Степановичу, за відповіді.

     Ми відведений час використали. Дякуємо.

     ПЛЮЩ І.С. І я вам дякую.

     ГОЛОВУЮЧИЙ. Шановні  колеги!  Відповідно  до  прийнятої  нами постанови  для обговорення внесених кандидатур представники кожної зареєстрованої фракції мають право  на  виступи  по  три  хвилини.
Тому, будь ласка, хто бажає від фракції... (Шум у залі).

     Шановні колеги!   Тут   виникає   пропозиція   двічі  слухати відповіді на запитання одного й того  ж  кандидата.  Я  думаю,  це недоречно. Не має значення, скільки пакетів. У всякому разі, є три кандидати на посаду Голови Верховної Ради  України.  Кожен  з  них протягом  десяти  хвилин давав відповіді на ваші запитання.  Тепер відповідно до прийнятої постанови,  ще раз наголошую,  мають право на  виступи  по  три хвилини представники кожної із зареєстрованих фракцій. Поки що в нас записаний на виступ Олександр Олександрович Мороз.

     Будь ласка,  Олександре  Олександровичу.  Представники  інших фракцій,  будь ласка,  записуйтеся,  якщо бажаєте взяти  участь  в обговоренні.

     МОРОЗ О.О.,   народний   депутат   України   (багатомандатний загальнодержавний виборчий округ,  СПУ).  Шановні колеги!  Обрання керівництва  парламенту  не  можна розглядати у відриві від змісту загальнополітичного  процесу  в  Україні.  А  він   зводиться   до альтернативи:  бути Україні демократичною чи кланово-диктаторською державою?  Ці два варіанти пройшли перевірку виборами.  Три чверті виборців висловилися на підтримку політики, відмінної від політики нинішньої  влади.  Вони  віддали  свої  голоси  за  блок   Ющенка,
Компартію  України,  блок Тимошенко і Соцпартію України.  Саме цих суб'єктів виборчої кампанії люди вважають опозицією,  на них  вони покладають надії, розраховуючи на позитивні переміни в країні.

     Проведені консультації   свідчать,   що   такі  сподівання  в основному можна задовольнити.  Так,  це складно,  бо  йдеться  про спільні зусилля комуністів і рухівців,  Соцпартії і ПРП.  Складно,
але реально,  якщо в основі компромісів буде  перспектива  країни.
Простіше кажучи,  йдеться про припинення пограбування держави, про демократизацію суспільного життя, про захист прав і свобод людини.
Без  цього  не  буде ефективної економіки,  не зростатиме добробут людей,  не буде гарантії державного  суверенітету.  Такі  висновки багато разів доводилися, а зараз не час на них зупинятися.

     Вже тепер, у черговий раз, розгортаються сплановані політичні спекуляції щодо парламенту,  його складу,  змісту  роботи,  вкотре порушується   тема  Податкового  кодексу,  бюджету,  приватизації,
пенсійної реформи і так далі.  Найбільше стараються ті,  хто і мав би, наприклад, вносити проект Податкового кодексу.

     Справа ж   у   іншому.  Навіть  пристойні  закони  в  Україні працювати не будуть,  бо в  Україні  влада  узурпована.  Прикладів безліч.   Згадайте   тіньову   приватизацію,   роздачу  обленерго,
комбінатів,  теплоходів і так далі.  А закони України передбачають прозору,  конкурентну систему фондового ринку.  Не працюють закони про освіту,  охорону здоров'я і так далі, і так далі. Не працюють,
бо влада організована не так, як передбачалося Конституцією. Треба змінити систему влади.  Люди мають знати,  що  після  такої  зміни закони  запрацюють.  Треба  переступити через спекуляції,  брехні,
коментарі.  Логіка проста: буде нормальна влада, діятимуть закони,
краще житимуть люди.

     Інструментом змін є парламент. У ньому зусиллями адмінресурсу спресовується велика фракція виборчого блоку "За Єдину  Україну!".
Використовується  звичайний  шантаж.  Як  це робиться,  члени цієї фракції знають,  і не  думаю,  що  вони  тим  задоволені.  Нічого,
потерпіть, це не довго.

     "За Єдину   Україну!"   має   протилежне  інтересам  виборців завдання,    зокрема,    протягнути    імплементацію    фальшивого референдуму.  Про  це  говорив і Володимир Литвин,  говорив і Іван Степанович.  Знають,  що  це  найбільша  загроза  для  України,  -
юридично  закріпити  диктатуру.  І цього допустити не можна.  Тоді стануть  звичними  тюрми  за  вказівкою  згори,  розор  неугодних,
вбивства   непокірних  і  так  далі.  А  суспільство  після  акції 2000-2001 років не хоче жити під  п'ятою  кланового  режиму,  воно сподівається на нас.

     Закінчуючи, скажу:  ці сподівання мусимо виправдати. Починати слід з керівництва парламенту.  Через згадані причини  фракція  не може розглядати пакети,  де на першому місці стоять прізвища Плюща і  Литвина.  Тут  багато  залежить  від  фракції   комуністів.   І демократична  опозиція,  до  якої  вони  теж входять,  і "За Єдину Україну!" пропонують їм однакові варіанти.  В першому випадку - це компроміс,  у другому - це,  зрозуміло,  не компроміс.  І вірю, що вони вибір зроблять...

     ГОЛОВУЮЧИЙ. Вибачте,   Олександре   Олександровичу.   Фракція
"Виборчого  блоку  Юлії  Тимошенко"  віддає  свій  час  Олександру Олександровичу. Продовжуйте, будь ласка.

     МОРОЗ О.О.  Дякую.  Я стільки не витрачу.  Ще раз повторюю, в другому   -   це   не   компроміс,   але,  користуючись  виступами претендентів   на   першу   посаду,   хочу   сказати.   Володимире Михайловичу,  ця посада вимагає,  щоб депутатів поважали. Не треба любити,  не треба шукати ворогів, просто поважати. І хочу сказати,
що  той  же  Іван  Степанович  і  я  в  тому  числі за чотири роки керівництва  парламентом  ворогів   не   нажили.   А   ви   навіть відповідаючи  на конкретні репліки,  які абсолютно стосуються суті питання,  не можете стримати свого  гніву,  ніби  ви  найняли  цих людей,  ніби  ви  їх  призначили.  Вони  вже в іншому статусі,  це депутати Верховної Ради України (Оплески).

     Взагалі ми вважаємо, фракція вважає, що кращий варіант такий:
Голова  парламенту  - від "Нашої України",  точніше Віктор Ющенко,
заступники - від  комуністів  та  блоку  Тимошенко  або,  скажімо,
соціалістів.   Можливий   і   варіант,   коли  на  третій  позиції знаходитиметься  депутат  від  "За  Єдину   Україну!".   Тоді   це відображатиме  результати  виборів.  Давайте  радитися і не робити помилок.

     Дякую (Оплески).

     ГОЛОВУЮЧИЙ. Дякую.  До слова запрошується від "Нашої України"
народний депутат України Яворівський Володимир Олександрович.

     ЯВОРІВСЬКИЙ В.О.,  народний  депутат  України (виборчий округ 123,  Львівська область).  Шановна Президіє!  Шановні колеги! Наші виборці під час виборчої кампанії були в набагато легшій ситуації,
ніж ми з вами.  Чому в легшій? Тому що у мажоритарних округах вони мали ідеального кандидата і обрали нас з вами. У партійному списку вони  мали  ідеальну  партію  і   обрали   ту   партію,   за   яку проголосували.  На превеликий жаль,  ми такої можливості з вами не маємо,  тому що ідеального варіанта з усіх тих "взрывпакетов", які сьогодні  внесені сюди,  ми не маємо.  Я висловлюю,  трансформуючи через самого себе,  позицію "Нашої  України".  Чи  може  очолювати Верховну Раду пан Литвин?  А чому ж не може?  Здоровий, нормальний чоловік, пережив автокатастрофу, хоч наклеював один раз наклейку з правого боку,  другий раз - з лівого:  забував (Шум у залі).  Я не про це. Не може очолювати парламент лідер тієї партії, яка виграла вибори  у  психлікарнях,  у  лікарнях,  у  тюрмах та в інших своїх місцях. Це ж теж правда, бо ми це знаємо.

     У моєму окрузі (я не можу,  є воля моїх виборців,  за Литвина голосувати)   його  партія  набрала  2,1  відсотка.  Навіть  4  не подолала.

     Є у нас представник від комуністів.  Склалася така  ситуація,
що,  звичайно,  комуністи сьогодні мають певний пакет голосів, від них багато що залежить,  але, чесно кажучи, вони посіли ще й друге місце у виборчій боротьбі.

     Тепер переходжу  до  найскладнішого,  бо  я знаю,  що постать Івана Плюща неоднозначна, є тут у нього і прихильники, є й вороги,
є люди,  які його терпіти не можуть, і є люди, які його шанують. Я сам не вважаю Плюща ідеальною постаттю.  І мені гірко боліло, коли він стояв, як тінь, ще два роки тому за спиною Леоніда Даниловича,
намагаючись врятувати ситуацію і таке інше,  і  втратив  на  цьому дуже  багато  як особистість.  Але я переконаний,  що навіть у цей момент, розуміючи, усвідомлюючи, він все-таки працював на Україну,
на стабілізацію України.

     Мені подобається  те,  що  Іван  Плющ  сьогодні  не  є просто хлопчиком у руках нашого Президента.  Тому "Наша Україна"  вважає,
що в тій складній, ще раз кажу, без ідеального лідера, ситуації ми маємо підтримати Івана Степановича Плюща.  А ви голосуйте,  як вам підказує совість.

     Дякую за увагу і вірю у вашу мудрість (Оплески).

     ГОЛОВУЮЧИЙ. Давайте    так,   коли   закінчимо   обговорення,
обов'язково я надам  слово  для  реплік  тим  народним  депутатам,
прізвища яких називалися в залі.  Немає заперечень? Тим більше, це за Регламентом.

     До слова запрошується від фракції  "Єдина  Україна"  народний депутат Бандурка. Будь ласка.

     БАНДУРКА О.М.,  народний депутат України (виборчий округ 176,
Харківська область).  Шановна Президіє!  Шановні народні депутати!
Певно,  підходить  той  вирішальний  час,  коли  ми знайдемо якесь порозуміння.  Я мажоритарник,  четвертий раз в  одному  й  тому  ж окрузі  обираюся все більшою кількістю голосів.  І коли тут...  Це дійсно так... (Шум у залі).

     ГОЛОС ІЗ ЗАЛУ. Сколько заказал...

     БАНДУРКА О.М.  Ви теж вмієте "заказать",  якщо  вам  повірять виборці. Давайте не будемо влаштовувати суперечки.

     Шановні виборці!   Коли   говорять   тільки   від  імені  тих депутатів,  що  обрані  за  партійними  списками,  то  тут  є  223 депутати,  які  обрані в округах безпосередньо виборцями.  І якось треба зважати і на ту думку,  а то там - 30, там - 40, там - 60, а решту,   тих,   хто  пройшов  горнило  безпосередніх  контактів  з виборцями,  не враховуємо.  Це комуністи кричать,  тому що  у  них немає жодного мажоритарника.  І в народі кажуть, що курчат рахують по осені. Ось і настала - у фракції "Єдина Україна" 180 депутатів.
Логічно,  що  найбільша  фракція  претендує на те,  щоб мати свого Голову.  Свій пакет ми висуваємо - логічно.  Я хотів  би,  щоб  до цього прислухалися.

     Я б  хотів  звернутися  до  тих депутатів,  які не вперше тут сидять, не новачків, до яких ми виявляємо велику повагу і любов як до молодих, енергійних і перспективних .

     Чого нам не вистачало,  чого бракувало Верховній Раді?  А все тому,  що ми працювали за принципом,  який  байкар  Леонід  Глібов описав  у  байці "Лебідь,  рак і щука".  Президент - одне,  уряд -
друге,  парламент - третє.  Може,  треба об'єднати  зусилля  трьох найвищих гілок державної влади, щоб перти плуга в одному напрямку?
І думаю,  що це найбільше було б тій трійці  до  вподоби,  яку  ми запропонували на чолі з Литвином Володимиром Михайловичем.  Любимо ми його чи не  любимо,  але  у  нього  найбільше  можливостей  для поєднання зусиль парламенту, Президента і уряду.

     Обрання нашої  трійки - найбільш оптимальний варіант,  на мій погляд.  Нарешті буде спілкування з іншими політичними силами.  Ми відкриті до переговорів, ніхто ніколи не скаже, що я чіпляв комусь ярлики чи когось ображав.  Це не мій рівень.  Я  закликаю  вас  до тверезих роздумів,  до переговорних процесів.  Врешті-решт,  народ від нас чекає законопроектів, а не марафону чергової спікеріади.

     Дякую вам усім (Оплески).

     ГОЛОВУЮЧИЙ. Дякую,   Олександре   Марковичу.   Від    фракції соціал-демократів Медведчук. Будь ласка.

     МЕДВЕДЧУК В.В.,  народний  депутат  України (багато-мандатний загальнодержавний  виборчий  округ,  СДПУ(о)).   Шановні   народні депутати!  Шановна Президіє!  Шановні гості! Я хотів би підтримати пропозицію,  яка зараз зафіксована в двох проектах, запропонованих так  званих  пакетах,  кандидатур  на  керівництво  Верховної Ради України,  де пропонується на посаду Голови Верховної Ради  України Литвин  Володимир Михайлович,  на посаду Першого заступника Голови Верховної Ради України - Мартинюк  Адам  Іванович  і  в  одному  з пакетів  на  посаду  заступника Мусіяка,  а в іншому - представник нашої фракції Зінченко Олександр.

     Які аргументи на користь обрання керівництва  Верховної  Ради саме  під головуванням Литвина Володимира Михайловича?  По-різному можна тут говорити,  хто заслуговує бути Головою Верховної Ради, а хто ні,  посилатися на комедії, на трагедії, на все інше. Я думаю,
що ми,  обрані до цього парламенту за мажоритарною і за  партійною системами,  складаємо  одне  ціле,  єдиний  законодавчий  орган  -
Верховну Раду України.

     І 447 народних депутатів, які склали присягу, однаковою мірою можуть претендувати і найголовніше - це їхнє конституційне право -
можуть бути обрані на будь-яку керівну посаду у парламенті.

     А тепер щодо того,  чому  саме  Литвин  Володимир  Михайлович повинен  очолити,  на  мій погляд,  погляд нашої партії,  фракції,
парламент.  Ми дуже часто говоримо про ті  умови,  в  яких  працює парламент.  І навіть сьогодні одному з кандидатів,  тому,  хто вже працював у парламенті і  був  представлений  у  керівництві,  було задано моїм колегою Кармазіним дуже слушне запитання, але не єдине з того багатого переліку запитань,  які можуть бути поставлені: як сидіти  в  цьому залі,  як працювати по декілька годин,  при цьому відстоювати законодавчий процес,  який повинен бути на тому рівні,
якого очікують від нас наші виборці? А я додам як людина, яка мала можливість  знаходитись  у  президії  на  двох  посадах,   що   це стосується    технології    законодавчого   процесу,   помічників,
фінансування і  навіть  тієї  проблеми,  з  якої  кожен  парламент починає  і закінчує постійно роботу - висвітлення роботи Верховної Ради.

     Так от, коли я називаю прізвище Литвина, то без перебільшення хотів би сказати одне: людиною, яка має великий досвід і авторитет у виконавчій владі,  яка може  забезпечити  багато  процесів,  які створять інститут Верховної Ради України не тільки конституційним,
але й діяльним інститутом державної влади, є саме Литвин Володимир Михайлович. І давайте допоможемо йому ті можливості, той авторитет і ті ресурси,  які він мав у виконавчій владі за рахунок співпраці з  цією  виконавчою  владою,  продемонструвати  на  посаді  Голови Верховної Ради України.  І я впевнений, що наступного разу не буде запитань,  в  яких умовах ми працюємо,  чи є вони сьогодні такими,
які допомагають працювати над законодавством.  Наша  партія,  наша фракція буде підтримувати саме цю кандидатуру. Я всіх вас до цього закликаю (Оплески).

     ГОЛОВУЮЧИЙ. Дякую.  До слова запрошується представник фракції комуністів народний депутат Гмиря.

     ГМИРЯ С.П.,   народний   депутат   України   (багатомандатний загальнодержавний виборчий округ,  КПУ).  Уважаемые коллеги! Перед нами несколько пакетов.  Естественно совершенно, я буду отстаивать пакет,  предложенный фракцией коммунистов.  Это понятно. Я не буду говорить ничего плохого о тех коллегах,  которые выдвинуты другими фракциями,  поскольку  их  выдвигали  значительные  группы  людей.
Наверно,  у  этих людей,  у этих депутатов есть для этого какие-то основания.  Но  я  скажу  вот  о  чем,  дорогие   колеги.   Каждая кандидатура,  которая  выдвигалась,  не говоря об Адаме Мартынюке,
встречала неприятие определенной части зала. Я не буду говорить об ответах на вопросы одного из кандидатов,  нетолерантность сквозила в этих ответах на вопросы.

     Но вот я такой пример приведу.  Виктор Владимирович Медведчук и  Иван  Степанович  Плющ  проработали  довольно  длительное время вместе  в  одной  связке  в  Верховном  Совете.   И   вот   Виктор Владимирович не считает возможным рекомендовать Плюща на должность Председателя.  Несмотря на то, что они вместе работали и все время заявляли,  что идут в одной связке. Кандидатура Адама Мартынюка не встретила сопротивление,  все подчеркивали по  существу,  что  это человек компетентный,  достаточно толерантный, и я твердо уверен в том,  что именно он может объединить  Верховный  Совет  для  того,
чтобы он решал не политические, какие-то узко политические задачи,
а занимался законотворчеством на благо народа Украины.

     И еще  одно.  Здесь  прозвучало  замечание,  что  во  фракции коммунистов нет мажоритарщиков. Во-первых, они есть, а вовторых, к великому сожалению,  дорогие коллеги, должен сказать, что так, как проводились  выборы,  то  сегодня позиция мажоритарщиков далеко не всегда отражает не только взгляды народа Украины, но, к сожалению,
и взгляды самих мажоритарщиков, которые выдвигались.

     Поэтому, я   думаю,   обвинение   в   том,   что  выдвигались мажоритарщики,  простонапросто,  недостаточно  корректно.  Взгляды разные у людей, и они будут голосовать по совести.

     Спасибо.

     ГОЛОВУЮЧИЙ. Дякую,    Сергію   Петровичу.   Шановні   колеги!
Відповідно до постанови, яку ми з вами схвалили, представники усіх шести   фракцій  взяли  участь  в  обговоренні.  Таким  чином,  ми закінчили обговорення.

     Далі. Називалось прізвище народного депутата Литвина,  і  він наполягає  на  репліці.  Будь ласка,  увімкніть мікрофон народного депутата Литвина Володимира Михайловича.



     ЛИТВИН В.М.,  народний   депутат   України   (багатомандатний загальнодержавний   виборчий   округ,   виборчий  блок  "За  Єдину Україну!").  Фракція "Єдина Україна".  Шановні народні депутати! Я не  хотів би опускатися до рівня Володимира Яворівського,  але він образив 180 народних  депутатів.  На  превеликий  жаль,  тут  були оплески.  Це,  мабуть, я думаю, є виявом "демократії", тобто різні підходи. Це перше.

     Друге. Шановні народні депутати!  Він зачепив суто  особисте,
суто  людське,  намагаючись  дошкулити.  Тепер  я хотів би сказати наступне.  Пане Яворівський,  коли я вас провідував у  лікарні,  я тільки  тепер  зрозумів  діагноз (Оплески).  І ще я хотів сказати.
Мабуть,  ви дивилися телевізор один раз  у  нормальному  стані,  а другий - зі стелі.

     І ще одне.  Пане Яворівський, я би вам порадив як людина, яка дуже багато попрацювала в  архівах  і  прочитала  багато  архівних документів,  що,  по-перше,  не  слід  міряти  свою велич за тінню сонця,  що заходить,  а по-друге,  я ніколи  флюгером  не  був  і,
переконаний, ним не стану.

     І ще на завершення хотів вам сказати: що повинні розуміти, що архіви не горять, особливо партійні.

     Дякую за увагу (Оплески).

     ГОЛОВУЮЧИЙ. Шановні    колеги...    Я    бачу,     Володимире Олександровичу,  я бачу.  Шановні колеги!  Я нагадую всім вам,  що існує норма Регламенту,  яка говорить про  те,  що  якщо  під  час виступу  названо  прізвище  когось  із депутатів,  цей депутат має право на репліку.  Але давайте не будемо доводити  цю  регламентну норму  до безмежності.  Тобто коли ми говоримо і даємо відповідь у репліці, давайте ми прізвищ інших не називати.

     Відповідно до Регламенту Яворівський має право на репліку,  я йому надаю слово. Але уклінно прошу, Володимире Олександровичу, не називайте ніяких прізвищ. Будь ласка.

     ЯВОРІВСЬКИЙ В.О.  Дуже  дякую  вам  за   надану   можливість.
Володимире Михайловичу,  я не буду вступати з вами в дискусію,  не треба залякувати якимись там архівами.  Я просто вдячний  вам,  що ваша репліка мене переконала ще раз,  що я мав рацію в тому,  що я там говорив. Я за це вам дуже й дуже вдячний.

     ГОЛОВУЮЧИЙ. І я вам дуже дякую, Володимире Олександровичу, за толерантну репліку, що дає можливість нам продовжити засідання.

     Я доводжу  до  відома  народних  депутатів,  що  сьогодні під головуванням  голови  Підготовчої  депутатської  групи   відбулося засідання   тимчасової  Лічильної  комісії.  На  своєму  засіданні тимчасова  Лічильна  комісія   здійснила   організаційні   заходи,
насамперед обрала керівництво та вирішила інші питання.

     З вашого  дозволу,  для  подальшої нашої роботи я надаю слово голові тимчасової Лічильної  комісії  народному  депутату  України Мішурі Валерію Дмитровичу.

     Будь ласка, Валерію Дмитровичу.

     МІШУРА В.Д.,  голова  тимчасової  Лічильної комісії Верховної Ради України (багатомандатний  загальнодержавний  виборчий  округ,
КПУ).  Шановні  колеги!  Я  хочу поінформувати вас,  що на першому організаційному засіданні тимчасової  Лічильної  комісії,  обраної цим  складом Верховної Ради України,  були обрані голова Лічильної комісії Мішура Валерій Дмитрович,  заступник Кафарський  Володимир Іванович і секретар комісії Фоменко Катерина Олександрівна.

     Ви знаєте,  що ми будемо голосувати окремо по кожному пакету,
буде кілька голосувань,  якщо якийсь пакет  не  пройде.  Тому  для підготовки  бюлетенів  нам  потрібно  десь хвилин тридцять.  Після цього ми зможемо вам доповісти про  порядок  голосування  і  потім будемо голосувати.

     На голосування   ми  витрачаємо,  як  правило,  40-45  хвилин
(приблизно 45 хвилин),  і десь близько 40 хвилин ми витрачаємо  на підрахунок голосів. Це з минулого досвіду роботи в 1998 році. Тому ми просимо членів Лічильної комісії зібратися  зараз  там,  де  ми збираємося. Як тільки ми будемо готові, ми вам доповімо про те, де і як ми будемо голосувати.

     Дякую за увагу.

     ГОЛОВУЮЧИЙ. Дякую, Валерію Дмитровичу. Якщо будуть запитання,
запишіться,  будь ласка.  Поки що в мене запитання до вас, Валерію Дмитровичу.  Всетаки скільки ви часу просите,  на скільки ми маємо оголосити  перерву,  тому що ми підійшли до питання?  Ми більше не маємо питань  для  обговорення,  і  ми  змушені  будемо  оголосити перерву.

     Запишіться, будь ласка, на запитання.

     МІШУРА В.Д.  Для  підготовки бюлетенів ми завжди витрачали 30 хвилин.  У зв'язку з тим,  що  в  нас  дуже  багато  нових  членів комісії,  ми  просимо  десь  у  межах  40  хвилин  для  підготовки бюлетенів, щоб ми могли вам доповісти.

     ГОЛОВУЮЧИЙ. Будь ласка,  покажіть,  хто в  нас  записався  на виступи.  О, бажаючих чимало. Шановні колеги, якщо не заперечуєте,
сім хвилин для відповіді на  запитання  голові.  Народний  депутат Дорогунцов. Будь ласка. За ним - депутат Буряк.

     ДОРОГУНЦОВ С.І.,  народний  депутат України (багато-мандатний загальнодержавний виборчий округ, КПУ). Фракція Компартії України.
Шановний  Валерію  Дмитровичу!  Роз'ясніть  мені,  будь ласка,  ви відразу нам дасте чотири бюлетені чи ми кожного разу будемо чекати вас 40 хвилин,  потім ще 40,  потім 50?  Може, ви одразу дасте нам чотири і ми проголосуємо?

     МІШУРА В.Д.  Я відповідаю на ваше запитання.  У підпункті "д"
Постанови  Верховної  Ради  про  процедуру  розгляду  питання  про обрання  Голови  записано,   що   після   завершення   обговорення відбувається   процедура   голосування.  Голосування  здійснюється окремо за кожним варіантом у черговості їх внесення.

     ГОЛОВУЮЧИЙ. Шановні колеги! Я розумію, що це члени тимчасової Лічильної комісії піднялися для того, щоб зайти у своє приміщення,
але ще перерва не оголошена, ще в нас відповіді на запитання.

     Народний депутат  Олександр   Буряк.   За   ним   -   депутат Ніколаєнко. Будь ласка.

     БУРЯК О.В.,   народний   депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Прошу передати слово Стояну, фракція "Наша Україна".

     ГОЛОВУЮЧИЙ. Будь ласка, увімкніть мікрофон депутата Стояна.

     СТОЯН О.М.,   народний   депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Шановний Адаме Івановичу! Я розумію, що вже пізно, але,
дійсно,  якщо ми підемо голосувати за один пакет,  за  другий,  за третій,  то  це  тиждень  триватиме.  Кожна фракція виставила свій пакет, то чому ми не маємо права виставити всі чотири пакети, а ми оберемо   один   із   пакетів?   Дайте   можливість   демократично визначитися.  Я пропоную  всі  чотири  пакети  відразу  подати  на голосування.

     Дякую.

     ГОЛОВУЮЧИЙ. Шановні колеги, будьте уважні! Пропозиція хороша,
але ми з вами проголосували постанову,  яка в цілому  набрала  231 голос,  про  те,  що  голосування  проводяться  окремо  за  кожним пакетом. Це вже прийняте нами рішення.

     Наступне запитання - депутат Ніколаєнко.  За  ним  -  депутат Толстоухов. Будь ласка.

     НІКОЛАЄНКО С.М.,  народний  депутат  України  (виборчий округ 187, Херсонська область). Шановний Валерію Дмитровичу! Ми з вами у Верховній  Раді минулого скликання мали надзвичайно великий досвід кількох десятків голосувань і провели,  певно,  там, у підвалі, де підбивалися підсумки,  я так думаю,  десь тижні два точно.  Певно,
Лічильній комісії потрібно було б  подумати  про  такий  механізм,
який би унеможливлював те позорне явище, коли збираються докупи ці всі бюлетені.  І бачу я його таким:  бюлетені  видаються  в  цьому залі,   двері  на  цей  період  закриваються.  Отримали  бюлетень,
проголосували і вийшли в ці  двері,  щоб  назад  ніхто  нікуди  не виходив.  І  тоді  ми не будемо ганьбити себе,  і тоді нам не буде соромно один перед одним, і ми закінчимо спікеріаду за день-два.

     Якщо ж ми будемо голосувати так, як минулого разу, то це буде не два місяці, а чотири.

     МІШУРА В.Д.  Дякую за запитання. Ми ці пропозиції ще минулого разу  подавали,  ми  також  подавали  пропозицію,  як  електронним способом голосувати, як, скажемо, у залі голосувати. Вони залом не були сприйняті. Якщо ви проголосуєте в залі, будь ласка...

     НІКОЛАЄНКО С.М. Спосіб визначає Лічильна комісія, а не зал.

     ГОЛОВУЮЧИЙ. Зараз  Лічильна   комісія   збереться   на   своє зібрання.

     МІШУРА В.Д. Зберемося і скажемо.

     ГОЛОВУЮЧИЙ. Народний  депутат  Толстоухов.  За  ним - депутат Головатий. Будь ласка.

     ТОЛСТОУХОВ А.В.,  народний депутат України  (багато-мандатний загальнодержавний   виборчий   округ,   виборчий  блок  "За  Єдину Україну!"). Дякую. Прошу передати слово народному депутату Карпову Олександру Миколайовичу.

     ГОЛОВУЮЧИЙ. Будь ласка.

     КАРПОВ О.М.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").    Шановний   Валерію   Дмитровичу!   Перед   початком голосування це звернення і до вас, і до Президії, яка керує. У нас у списках є кандидати,  які кандидують на Голову і на заступників.
Якщо  хтось  із  них  бере  самовідвід,  то   змінюється   система конфігурації.  Бажано  було б ще до того,  як почнеться процедура,
коли почне працювати Лічильна комісія,  аби  кожен  із  кандидатів чітко визначився,  бо деякі прізвища названі в кількох пакетах,  з якого  пакета  він  вважає  для  себе  за  необхідне,   аби   його кандидатура  була  знята.  Інакше  ми  процедурно будемо мати тоді проблему, яку вимушені будемо вирішувати дуже важко організаційно.

     МІШУРА В.Д.  Олександре  Миколайовичу,   я   підтримую   вашу пропозицію.  Мова йде про те, що список для голосування затверджує Верховна Рада.  Ці пакети в мене є,  пропозицій більше  ніяких  не було,  ми будемо діяти по цих пакетах. Якщо приймете інше рішення,
будемо...

     ГОЛОВУЮЧИЙ. Шановні колеги!  Я думаю,  ми вчинимо  правильно,
якщо   перед   кожним   голосуванням,   перед  тим  як  ми  будемо затверджувати форму бюлетеня,  ми будемо ставити.  Зараз мова  йде про перший пакет.  Якщо хтось із запропонованих народних депутатів має самовідвід,  то він скаже,  що не хоче брати  участі  в  цьому пакеті.  Приступимо до голосування щодо другого пакета - так само,
потім третього і четвертого.

     Депутат Головатий. За ним - депутат Масенко. Будь ласка.

     ГОЛОВАТИЙ С.П.,  народний депутат  України  (багато-мандатний загальнодержавний виборчий округ, "Виборчий блок Юлії Тимошенко").
Фракція  блоку  Юлії  Тимошенко.  Адаме  Івановичу,  від   фракції запитання до голови Лічильної комісії я передаю Турчинову.  Але до вас,  Адаме Івановичу,  як до головуючого в порядку процедури чи в порядку ведення:  може,  ви як головуючий використаєте своє право,
щоб ми дружно всі  подякували  головам  адміністрацій  за  активну участь у відкритті сесії,  яке відбулося вчора, і сьогодні вони ще встигнуть взяти квитки на поїзд чи на автобус і повернутися додому працювати.  Я  пропоную  вам  як  головуючому  після  всього цього подякувати їм. А для запитання передаю слово Турчинову.

     ГОЛОВУЮЧИЙ. Увімкніть мікрофон Турчинова.

     ТУРЧИНОВ О.В.,  народний  депутат  України  (багато-мандатний загальнодержавний виборчий округ, "Виборчий блок Юлії Тимошенко").
Шановні народні депутати!  Багато  питань  пов'язано  з  тим,  щоб відразу отримати декілька бюлетенів. Я доповідав постанову, яку ми з вами проголосували.  Якщо роздати одразу декілька бюлетенів,  то не  можна виключити можливості обрати відразу двох голів Верховної Ради. Я думаю, що Верховна Рада в цьому не зацікавлена. Тому треба підтримати  пропозицію  Лічильної  комісії - голосувати по кожному пакету окремо.

     І прохання до голови Лічильної комісії:
коли ви будете розповідати нам процедуру голосування,  будь ласка,
наведіть нам графік,  за який пакет  о  котрій  годині  планується голосування.

     Дуже дякую.

     МІШУРА В.Д.  Добре. Але не Лічильна комісія визначила порядок голосування, він визначений постановою Верховної Ради. А графік ми вам підготуємо.

     ГОЛОВУЮЧИЙ. Депутат Масенко. Будь ласка.

     МАСЕНКО О.М.,   народний  депутат  України  (багато-мандатний загальнодержавний виборчий округ,  КПУ).  У мене  і  запитання,  і пропозиція  і  до  головуючого,  і  до голови тимчасової Лічильної комісії.  Мабуть,   навіть   по   першому   варіанту   голосування затягнеться,  бо 40 хвилин,  потім ще 40,  а ще й перерва буде. То доцільно,  мабуть,  всетаки дочекатися результатів по цьому пакету і,  мабуть,  проголосувати  про  продовження роботи сьогоднішнього засідання.

     ГОЛОВУЮЧИЙ. Дякую,  Валерію  Дмитровичу.   Значить,   комісія збирається  зараз  на  засідання,  а ми поки що на декілька хвилин продовжимо засідання.

     МІШУРА В.Д.  Прошу членів Лічильної комісії зібратися там, де ми збиралися.

     ГОЛОВУЮЧИЙ. Шановні  колеги!  Нам  потрібно вирішити декілька питань.  Передусім,  пропозиція Сергія Петровича Головатого. Я від імені всіх народних депутатів щиро дякую тим, хто брав і продовжує брати участь у наших засіданнях,  ми їм щиро  вдячні.  Але  ми  їх запросили,  їм  виписані  перепустки,  і  вони  відповідно  до цих перепусток мають право брати участь у роботі всієї  першої  сесії.
Якщо  в  них  є таке бажання,  вони можуть бути присутні,  і ми із задоволенням  будемо  спостерігати  і  спілкуватися   з   головами адміністрацій і головами обласних рад тут, на місці, якщо їм немає чого робити там. Це перше.

     Друге. Шановні колеги,  нам,  дійсно,  треба буде порадитись.
Слушну  пропозицію вніс народний депутат Масенко:  оголосити зараз перерву приблизно на 30 хвилин,  а можливо, й менше, поки Лічильна комісія буде готова оголосити нам, як проводити голосування.

     Потім, як   говорив   Валерій   Дмитрович,  хвилин  40  займе голосування.

     Тому вноситься  пропозиція:   продовжити   сьогодні   вечірнє засідання,  поки  не  будуть  оголошені  результати  щодо  першого голосування. Зрозуміла пропозиція? (Шум у залі).

     Нічого нам не заважає голосувати завтра,  але я вам  пояснюю,
що  нам  заважає  голосувати  завтра.  Зараз  тільки  16  годин 54 хвилини.  Відповідно  до  встановленого  нами  порядку  ми   маємо працювати до 18 години.  Головуючий має право продовжити засідання на 15 хвилин.  Але для того щоб  завтра  рухатися  більш  швидкими темпами,   ми   сьогодні   послухаємо   результати   щодо  першого голосування.  Якщо ми вирішили питання - добре, завтра приступаємо до  інших,  якщо  ні  -  завтра  зранку  ми починаємо голосувати з приводу інших пакетів. Зрозуміла пропозиція? Ставлю на голосування пропозицію про те... (Шум у залі).

     Ставиться на   голосування   пропозиція   продовжити  вечірнє засідання до оголошення результатів з приводу голосування  першого пакета.

     Будь ласка, увімкніть мікрофон депутата Матвієнка.

     МАТВІЄНКО А.С.,  народний  депутат  України (багато-мандатний загальнодержавний виборчий округ, "Виборчий блок Юлії Тимошенко").
Блок  Юлії  Тимошенко,  Українська республіканська партія "Собор".
Адаме Івановичу,  я не бачу вас  і  тому,  не  знаю,  чи  ви  мене слухаєте.  Я  думаю,  що  нам варто не розтягувати спікеріаду і не смішити  людей.  Давайте  ми   приймемо   рішення,   чотири   рази проголосувати - це не так важко. Нам чітко скаже Лічильна комісія,
який графік голосування. Вже все одно ніхто нікуди не їде. Давайте не давати ні ночі, ні дня, давайте покажемо наше бажання працювати вже ефективно.

     Тому поставте   на   голосування   пропозицію   проголосувати сьогодні всі чотири пакети або до результативного голосування.

     ГОЛОВУЮЧИЙ. Шановні  колеги!  Я  бачу  підняли  руки.  Я буду надавати слово представнику кожної з фракцій. Від "Єдиної України"
я бачу дві руки. Зарубінський чи Ващук? Депутат Зарубінський. Будь ласка.

     ЗАРУБІНСЬКИЙ О.О., народний депутат України (багато-мандатний загальнодержавний   виборчий   округ,   виборчий  блок  "За  Єдину Україну!").  Дякую,  Адаме Івановичу.  Я думаю,  що при всіх наших бажаннях  якимось  чином використати ситуацію на свою користь,  ми маємо дотримуватись Регламенту.  У Регламенті  чітко  сказано,  що наше засідання відбувається до 18 години, але головуючий може його продовжити за своїм бажанням,  без голосування залу,  тільки на 15 хвилин.

     Тому всі ці пропозиції,  як сьогодні модно було казати,  "від лукавого"  давайте  відмітати.   Всі   тут   законотворці,   треба дотримуватися  Регламенту.  Отже,  пропозиція  Адама  Івановича  є абсолютно коректною,  і після цього ми можемо  закінчити  сесійний день.

     Дякую.

     ГОЛОВУЮЧИЙ. Дякую.

     Шановні колеги, представники від всіх фракцій візьмуть участь в обговоренні, не хвилюйтесь. Від соціалістів хто?

     Будь ласка,  Карнаух.  Я бачу,  бачу,  колеги,  всі  одержать слово.

     КАРНАУХ М.В.,  народний  депутат України (виборчий округ 152,
Полтавська  область).  Фракція  Соціалістичної   партії   України.
Шановний   Адаме  Івановичу,  пропоную  поставити  на  голосування питання про продовження роботи нашої сесії по голосуванню по  всіх чотирьох  пакетах.  Я  вважаю,  що це одне питання і його не можна розривати.

     Дякую за увагу.

     ГОЛОВУЮЧИЙ. Дякую.  Будь ласка, від фракції соціал-демократів Медведчук. За ним - Стоян.

     МЕДВЕДЧУК В.В.  Фракція  Соціалдемократичної  партії  України
(об'єднаної).  Шановний Адаме Івановичу! Шановна Президіє! Шановні народні  депутати!  Адаме  Івановичу,  я  вам  як головуючому хочу нагадати,  впевнений,  ви це дуже добре знаєте,  що  рішення  щодо продовження вечірнього засідання Верховної Ради України можна було прийняти лише на ранковому засіданні.  Таких пропозицій не було, і такого  рішення  ми  не приймали.  Тому згідно з Регламентом ми не маємо права голосувати про продовження засідання після 18  години,
а точніше 18.15 за рішенням головуючого на цьому засіданні.  Тому,
на мою думку,  ми  повинні  зараз  перейти  до  процедури  першого голосування,  завершити його,  послухати результати, а завтра о 10 годині продовжувати тур голосувань.

     Дякую.

     ГОЛОВУЮЧИЙ. Дякую.  Порошенко  чи  Стоян,  хто?  Будь  ласка.
Увімкніть мікрофон Порошенка.

     ПОРОШЕНКО П.О.,  народний депутат України (виборчий округ 12,
Вінницька область).  Фракція "Наша Україна", група "Солідарність".
Шановний Адаме Івановичу! Шановні колеги! Я вважаю, що на сьогодні згідно з Регламентом ми можемо поставити на  голосування  ad  hoc,
тобто   для  цього  випадку,  про  продовження  роботи  сесії  для голосування всіх чотирьох пакетів.  Сьогодні  всі  політичні  сили декларували  про  готовність  скорочення процедури спікеріади.  Ми маємо надію визначити позицію щодо керівництва Верховної  Ради.  Я прошу  поставити  цю пропозицію на голосування прийняти рішення ad
hoc і продовжити засідання до результативного голосування.

     Дякую.

     ГОЛОВУЮЧИЙ. Дякую.  Шановні колеги, представники всіх партій,
хто  мав  бажання  взяти  участь  в  обговоренні  цієї пропозиції,
висловилися.

     Таким чином,  ставитиметься на  голосування  дві  пропозиції.
Будьте уважні!  Я прошу,  займіть місця для голосування,  зараз ми проголосуємо...

     Олександре Марковичу,  це не порушення Регламенту.  Ми  зараз голосуванням  все  визначимо,  бо  ми  маємо право вносити будьякі зміни до Регламенту шляхом ad hoc.  Так що це не  буде  порушенням Регламенту.

     Зараз з мотивів голосування - Медведчук, і голосуємо.

     МЕДВЕДЧУК В.В.  Адаме  Івановичу,  ви цілком слушно зауважили про те,  що ми можемо вносити будь-які зміни.  І Верховна Рада, як вже  говорилось сьогодні з трибуни,  може взагалі зробити все,  що завгодно. Але коли ми говоримо зараз про зміну до Регламенту, то є процедура.  Внесіть,  будь  ласка,  проект  постанови про зміну до пункту 2.1.5 Регламенту,  зареєструйте,  проголосуйте,  і тоді  це відповідатиме Регламенту,  і продовжимо засідання до другої години ночі наступного дня, тобто 16 травня.

     Інакше постановка цього питання на  голосування  буде  грубим порушенням Регламенту.

     ГОЛОВУЮЧИЙ. Дякую.  Шановні колеги!  Я думаю,  все зрозуміло.
Така постанова, якщо буде необхідність, буде підготовлена, у нас є ще час.

     З процедури - Мороз, Ключковський і Черняк.

     Мороз Олександр Олександрович. Будь ласка.

     МОРОЗ О.О.   Шановні   колеги!   Не  потрібно  перебільшувати значення  цього  голосування.  Це  питання  процедури.   Процедура голосування розпочата.  Рішення Верховної Ради може бути пов'язане із визначенням завершення цієї процедури.

     Більше того,  ми не можемо  розривати  засідання,  розпочавши розгляд  одного  питання - це теж вимога Регламенту.  І тому треба проголосувати щодо продовження засідання до одержання  результатів по  всіх  голосуваннях  і на тому визначитися,  може,  поздоровимо Голову Верховної Ради.

     ГОЛОВУЮЧИЙ. Ключковський. Будь ласка. Увімкніть мікрофон.

     КЛЮЧКОВСЬКИЙ Ю.Б., народний депутат України (багато-мандатний загальнодержавний  виборчий  округ,  "Блок  Віктора  Ющенка  "Наша Україна").  Фракція блоку Віктора Ющенка "Наша Україна",  Народний рух України.  Шановна Президіє!  Шановні колеги депутати! Особливо звертаюся до Віктора Володимировича Медведчука.

     Не йдеться про продовження пленарного засідання.  Йдеться про прийняття  рішення:  переривати процедуру голосування на ніч чи не переривати.  З цього приводу Регламент нічого  не  говорить.  Тому постановка  такого  питання  порушенням  Регламенту  не є і цілком правомірна. Рішення може прийняти зал.

     ГОЛОВУЮЧИЙ. І зал прийме рішення,  яке вважатиме за потрібне.
Хоча  голосування  голосуванням,  але після голосування ми повинні будемо зібратися в сесійній залі, продовжити засідання, щоб почути результати голосування.  Це вже буде не голосування,  а засідання.
Так що тут Медведчук має рацію.

     Черняк, і голосуємо. Будь ласка.

     ЧЕРНЯК В.К.,  народний   депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Шановні народні депутати! Переривати процес неприємно і шкідливо  для здоров'я (Шум у залі).  Я хотів би звернути увагу на ряд некоректностей,  які допускають дуже досвідчені парламентарії.
Наприклад,  депутат  Медведчук  сказав:  "Верховна Рада може все".
Верховна Рада може все,  крім того,  чого вона не може.  Вона може тільки те, що вона може, в межах своєї компетенції, своїх функцій,
в межах того,  що виписано в Конституції.  Тому постійні посилання на  те,  що Верховна Рада може все,  я вважаю юридично і політично некоректними.

     І нарешті.  Всі,  хто виступав,  говорили,  що  ми  практично обираємо керівництво,  керівника Верховної Ради. Нічого подібного,
ми обираємо Голову Верховної Ради, який не очолює Верховну Раду, а організовує її роботу. Всі депутати рівні! І керівника у Верховної Ради немає і не може бути. І ті люди, які сприймають цей статус як керівника,   я  думаю,  не  можуть  бути  Головою  Верховної  Ради
(Оплески).



     ГОЛОВУЮЧИЙ. Мусіяка, і будемо голосувати. Будь ласка.

     МУСІЯКА В.Л.,  народний  депутат   України   (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Шановні народні депутати,  справа ось у  чому.  Віктор Володимирович   має   рацію:  про  продовження  засідання  ввечері обов'язково вранці  приймається  рішення.  Але  це  частина  третя статті    2.1.5   Регламенту.   Проте   тут   є   нюанс,   Вікторе Володимировичу, це останнє речення, "за звичайних обставин рішення про продовження " Якщо...  Ми можемо так, щоб вважати ці обставини незвичайними.

     Далі, Вікторе Володимировичу,  є нюанс!  Частина друга цієї ж статті,  тут  уже не треба нічого голосувати за звичайних чи не за звичайних обставин.  Слухайте уважно!  Верховна Рада, якщо вона не приймає   ad  hoc  іншого  рішення,  проводить  протягом  дня  два засідання:  ранкове з 10 до 14 і вечірнє з 16 до 18,  якщо вона ad
hoc  не  приймає  інше  рішення.  Ось  вам  теж ключ для вирішення питання, якщо хочеться продовжувати, як кажуть, до півнів.

     Дякую.

     ГОЛОВУЮЧИЙ. Дякую.  Шановні  колеги,  будемо  голосувати.  Ще наполягає жінка. Я надам, їх у нас у парламенті так мало, що треба кожне бажання жінки виконувати.  Будь  ласка,  увімкніть  мікрофон Ващук.

     ВАЩУК К.Т.,   народний   депутат   України   (багатомандатний загальнодержавний  виборчий  округ,  виборчий   блок   "За   Єдину Україну!").  Спасибі,  Адаме  Івановичу,  і  від себе,  і від усіх жінок,  які депутати.  Шановні колеги, яка мета сьогоднішніх наших голосувань, результат? Обрати Голову Верховної Ради. Для того щоби цей результат був,  бажано,  щоб усі були присутні на засіданні  і взяли  участь  у  голосуванні.  Кожен  з  нас  спланував свій день по-різному  Не треба кричати,  шановні,  я завжди сиділа  стільки,
скільки потрібно.  І ми можемо, домагаючись негайного голосування,
призвести  до  того,  що  хтось  не  проголосує.  А  ми  вже   всі визначились,  кожен  знає,  за  кого він голосуватиме.  Тому якісь прискорення, перенесення нічого не дадуть. Нам треба шукати те, що нас об'єднує,  а не те,  що сварить і роз'єднує. Я думаю, що треба дочекатися результатів першого голосування і спокійно продовжувати роботу завтра.

     ГОЛОВУЮЧИЙ. Шановні  народні  депутати!  Я бачу,  у бій пішли дівчата. Семенюк. Будь ласка. Потім - Лілія Григорович.

     СЕМЕНЮК В.П.,  народний  депутат  України   (багато-мандатний загальнодержавний   виборчий  округ,  СПУ).  Фракція  соціалістів.
По-перше,  хочу сказати,  що не треба розписуватися за всіх жінок,
Катерино  Тимофіївно.  По-друге,  хочу  звернутися до головуючого.
Адаме Івановичу, згадайте, як нам доводилося приймати Конституцію,
і  ми  сьогодні  з цього залу повинні вийти лише за однієї умови -
після результативного голосування. Тому що затягувати питання - це означає,  що голови адміністрацій сидітимуть тут ще,  я думаю,  що така їхня настирність означає збирання  бюлетенів  чи  якусь  іншу процедуру.  Тому я хочу поставити питання взагалі:  поки не буде у нас результативного голосування, ми з цього залу не повинні вийти.
Ми дійшли для того,  щоб мати результат.  І я думаю,  що, плануючи свою роботу, ми повинні зважити на те, що парламент має працювати.
Треба   врахувати  ще  одне.  Апарат  Верховної  Ради  сьогодні  в підвішеному  стані:  треба  призначати  комітети,  треба  готувати законопроекти, і якщо ми хочемо, щоб люди бачили нас не у смішному вигляді,  а бачили результат,  то ми повинні проголосувати за  те,
щоб  працювати  до того часу,  поки не будемо мати результативного голосування.  Є  і  Конституція,  яка  є   найвищим   законодавчим документом  нашої  держави,  і  ми повинні зважити на те,  що якщо потрібно було, то ми голосували і вночі.

     Дякую.

     ГОЛОВУЮЧИЙ. Дякую, Валентино Петрівно.

     Будь ласка, слово надається народному депутату Григорович. За нею - Супрун.

     ГРИГОРОВИЧ Л.С.,  народний  депутат України (багато-мандатний загальнодержавний  виборчий  округ,  "Блок  Віктора  Ющенка  "Наша Україна").   Фракція   блоку   Віктора   Ющенка   "Наша  Україна".
Вельмишановні колеги,  минула лише доба відтоді,  як  ми,  склавши присягу,  стали народними депутатами.  Я не думаю,  що цей час дає нам підстави сказати,  що ми уже перебуваємо в  якихось  звичайних обставинах  на  328-ому  дні  роботи парламенту.  Ні.  Ми сьогодні приступили  до  незвичайної  виняткової  унікальної  процедури   -
обрання Голови Верховної Ради України четвертого скликання.

     З огляду  на  те  що  ця  процедура  є  незвичайна,  і про це свідчать  наші  нормативні  акти,  документи,  Закон  про   статус народного депутата, Регламент, Конституція, я вважаю, що ми можемо це підтвердити голосуванням ad hoc, і це буде цілком правильно.

     І насамкінець.  Запевняю  вас  як  жінка  з   фракції   "Наша Україна",   що   я  надам  сьогодні  перевагу  замість  вечірнього розпивання чаїв чи  миття  посуду  голосуванню  до  кінця  з  цієї надзвичайної  процедури.  І  думаю,  що в цьому мене підтримають і парламент, і сім'я, і мої виборці.

     ГОЛОВУЮЧИЙ. Дякую.

     Так, ще жінки хочуть висловитися.  Супрун,  будь ласка. Я так розумію,  що це - ще одне підтвердження, що, можливо, в президії і Верховній Раді потрібно було б також мати представника-жінку.

     СУПРУН Л.П.,  народний   депутат   України   (багатомандатний загальнодержавний   виборчий   округ,   виборчий  блок  "За  Єдину Україну!").  Адаме Івановичу, дуже дякую за надане слово, але хочу звернути  увагу  на  таке.  Поняття  надзвичайної  ситуації  чітко визначене законодавством,  і,  на щастя,  обрання Голови Верховної Ради  до  такої  надзвичайної  ситуації не належить.  Тому давайте перейдемо за процедурою до голосування висловлених пропозицій.

     Ви поставили свою пропозицію на голосування,  вона,  на  нашу думку,  є  слушною,  і  давайте  це  перевіримо  в  залі  під  час голосування.

     По-друге, якщо ставитиметься пропозиція  про  голосування  ad
hoc, то її треба проводити відповідно до Регламенту, до процедури,
і ця процедура,  підкреслюю ще раз,  вимагає прийняття рішення  за умови,  коли  отримано  300  голосів.  Тому,  будь ласка,  давайте перейдемо до голосування.

     ГОЛОВУЮЧИЙ. Дякую.

     Шановні колеги, Медведчук, Матвєєв, і будемо голосувати.

     МЕДВЕДЧУК В.В. Шановний головуючий! Шановна Президіє! Шановні народні  депутати!  Шановний  Вікторе  Лаврентійовичу,  я згоден з вами, що вибори керівництва Верховної Ради України можна оцінювати як надзвичайні обставини,  тому що термін "за звичайних обставин",
який застосовується в Регламенті,  має відповідно юридичний сенс і зміст.

     Але для  того щоб реалізувати те,  що ви сказали,  - я з вами згоден,  що керівництво Верховної  Ради  треба  обирати  навіть  в надзвичайних  умовах,  -  треба  запропонувати  проект постанови і прийняти  це.  Адже   те   рішення   ad   hoc,   прийняття   якого врегульовується таким чином, що проводиться тільки голосування, на сьогодні ми повинні провести через відповідний  проект  постанови.
Тому  голосування  про продовження сьогоднішнього засідання,  якщо вносяться зміни до Регламенту,  - це одна  справа,  а  продовження засідання без внесення змін до Регламенту - це вже інша справа.

     І я особисто звертаюсь до вас,  Адаме Івановичу. Зараз 17.14,
ми ще поговоримо  трохи  і  розійдемось,  і  навіть  не  проведемо першого голосування.  Але й це не головне. Головне, мені здається,
те, що, Адаме Івановичу, в першому пакеті, який буде голосуватися,
ви  пропонуєтесь на Голову Верховної Ради України.  У нас з вами є великий досвід,  коли звинувачують у порушенні  Регламенту,  а  ми його не порушуємо.

     Давайте, щоб не було підстав з вашого боку, аби вас підставно звинувачувати у порушенні Регламенту.

     Я хотів би побажати вам успіхів  при  голосуванні  за  перший пакет. Давайте його проведемо відповідно до Регламенту.

     ГОЛОВУЮЧИЙ. Дякую.   Шановні   колеги,  я  оголосив  депутата Матвєєва,  і будемо вже визначатися,  не піднімайте,  будь  ласка,
рук.



     МАТВЄЄВ В.Г.,   народний   депутат  України  (багатомандатний загальнодержавний виборчий округ,  КПУ).  Дякую.  Шановні  колеги!
Дуже багато ми зараз витрачаємо часу на те, тільки щоб поговорити.
Є основний документ,  за яким організується робота Верховної Ради,
-  Регламент.  І  правий  Віктор Лаврентійович,  коли посилався на частину другу статті 2.1.5. Але, Вікторе Лаврентійовичу, є і третя частина,   про   яку   замовчують  знавці  нашого  Регламенту,  де говориться:  "Засідання Верховної Ради ...  може  бути  продовжено головуючим ... не більше ніж на 15 хвилин". А далі, друге речення:
"Інші одноразові зміни часу роботи можуть здійснюватися,  якщо  за це  без  обговорення  проголосувала  більшість  депутатів  від  їх фактичної кількості".  От і  все.  Вікторе  Володимировичу,  а  ви забуваєте,  що  коли  ви  приймали  тут,  проштовхували  Земельний кодекс, то ви забули і навіть про положення цієї частини.

     Тому я  пропоную  голосувати.  Є  дві  пропозиції,  треба  їх ставити на голосування без подальшого обговорення.

     Дякую.

     ГОЛОВУЮЧИЙ. Дякую.   Шановні  колеги,  прошу  зайняти  робочі місця.

     Поки займають місця, слово для репліки має депутат Медведчук,
його прізвище називалося. Будь ласка. Готуйтеся до голосування.

     МЕДВЕДЧУК В.В.  Шановний  Адаме  Івановичу!  Шановний  колего Матвєєв!  Давайте  не  перебільшувати  значення  кожного  з   нас,
значення  Регламенту  і  значення  подій,  які відбуваються у залі Верховної Ради України.  Дійсно, є частина третя статті 2.1.5, але ви  читайте  до кінця.  Ви абсолютно все процитували,  за винятком останнього речення цієї частини третьої:  "За  звичайних  обставин рішення  про  продовження  пленарного  засідання  після  18 години приймається Верховною Радою не пізніш як  на  ранковому  засіданні того ж дня".

     Дякую (Оплески).

     ГОЛОВУЮЧИЙ. Дякую.   Шановні  колеги,  ми  все  з'ясували.  Я дозволю собі нагадати вам крилату фразу Івана  Степановича  Плюща,
який  казав:  "Верховна Рада все може".  Отож як ми проголосуємо -
так і буде.

     Тому, будь  ласка,  зараз  ставляться  на   голосування   дві пропозиції.  Перша  пропозиція  зводиться до того,  щоб продовжити сьогоднішнє засідання до  заслуховування  результатів  голосування першого пакета. Прошу визначитися.

     "За" - 189.

     Рішення не прийнято.

     По фракціях, будь ласка.

     "За": "Єдина Україна" - 152,  "Наша Україна" - 4, комуністи -
2,  соціал-демократи - 28,  блок Тимошенко - 0,  соціалісти  -  0,
позафракційні - 3.

     Ставиться на   голосування   друга  пропозиція  -  продовжити сьогоднішнє засідання до оголошення результатів  голосування  усіх чотирьох пакетів. Прошу визначитися.

     "За" - 227.

     Рішення прийнято.

     Прошу висвітити по фракціях.

     "За": "Єдина Україна" - 0, "Наша Україна"
- 114, комуністи - 62, соціал-демократи - 0, блок Юлії Тимошенко -
23, соціалісти - 21, позафракційні - 7.

     Шановні народні   депутати!   Я   хотів   би  звернути  увагу представників засобів масової інформації, аби вони передали все це нашим виборцям, як народні депутати хочуть працювати в позаурочний час, ви бачите, з яким натхненням.

     Оголошується перерва на 10 хвилин.

      (Після перерви)

     ГОЛОВУЮЧИЙ. Шановні колеги,  з хвилини на хвилину має підійти голова  Лічильної  комісії,  і ми продовжимо засідання.  Буквально одна-дві хвилини, я уточняв, він уже на підході.

     -----------

     Шановні колеги,  ми маємо  можливість  продовжити  засідання.
Прошу зайняти робочі місця.  Є цікаве оголошення.  Перш ніж надати слово голові тимчасової Лічильної комісії, я зроблю оголошення.

     Згідно зі статтею 13  Закону  України  про  статус  народного депутата  України  та  статтею  4.2.2  Регламенту  Верховної  Ради України інформую:

     про входження народного депутата  України  Горбачова  Віктора Сергійовича  до складу депутатської фракції "Єдина Україна" (Шум у залі);

     про вихід  народного   депутата   України   Поліщука   Кирила Ананійовича  зі  складу  депутатської  фракції  "Наша  Україна" та входження його до складу депутатської фракції "Єдина Україна" (Шум у залі).

     -----------

     Шановні колеги!  І  ще  хоче зробити оголошення-заяву Мусіяка Віктор Лаврентійович. Будь ласка.

     МУСІЯКА В.Л. Шановні народні депутати! Із вдячністю всім моїм колегам,  які висунули мене кандидатом на посаду заступника Голови Верховної Ради у проекті постанови
 1014-1, я  прошу  вилучити  моє  прізвище  із  списку.  Дякую вам
(Оплески).

     ГОЛОВУЮЧИЙ. Шановні колеги, слово надається голові тимчасової Лічильної   комісії  народному  депутату  України  Мішурі  Валерію Дмитровичу.



     МІШУРА В.Д.  Шановні народні депутати,  перш  за  все  -  про графік нашої роботи,  оскільки ми отримали інформацію, що прийнято рішення, щоб проголосувати всі чотири пакети.

     ГОЛОС ІЗ ЗАЛУ. Три.

     МІШУРА В.Д. Три вже, так. На підготовку бюлетенів, друкування і захист у нас вийшло 45 хвилин.  Ми зараз думаємо,  як прискорити цю роботу,  і у нас є  певні  напрацювання  з  цього  приводу.  На голосування   Лічильна  комісія  визначає  40  хвилин.  Ми  будемо обумовлювати,  скажімо,  початок,  час  голосування  і  закінчення голосування.  На обробку бюлетенів після голосування ми домовилися відводити  в  межах  30  хвилин.  Порахуйте,   скільки   на   одне голосування у нас витратиться часу.

     Кожен депутат   біля   столів   реєстрації  за  пред'явленням тимчасового  посвідчення  (без  нього  ви  не   зможете   отримати бюлетень)  отримує  бюлетень  рожевого кольору.  До цього бюлетеня внесено три прізвища на  посади  Голови  Верховної  Ради,  Першого заступника  Голови  Верховної  Ради  і заступника Голови Верховної Ради. Навпроти цього пакета буде квадрат. Якщо ви голосуєте за цей пакет,  у  цьому квадраті ви маєте поставити плюс чи зробити якусь іншу позначку,  яка свідчитиме про ваше волевиявлення.  Внизу буде напис:  "не  підтримую  варіант".  Якщо  ви  голосуєте проти цього пакета, ви маєте поставити там теж позначку плюс або іншу.

     Якщо будуть дві позначки або не буде жодної  позначки,  такий бюлетень вважатиметься недійсним. У мене все.

     ГОЛОВУЮЧИЙ. Дякую.  Шановні народні депутати,  чи є запитання до  голови  Лічильної  комісії?  Є.  Тоді,   будь   ласка,   прошу записатися.

     Будь ласка, висвітіть. Якщо ви не заперечуєте, буде достатньо п'ять хвилин нам?

     Депутат Головатий. Будь ласка. За ним - депутат Кармазін.

     ГОЛОВАТИЙ С.П.  Я хочу запитати: всетаки коли почнеться перше голосування?

     МІШУРА В.Д.  Все залежить від того, як ви зараз обговорите ці проблеми.  Ми вже готові  за  столами,  і  урни  готові,  бюлетені готові.  Тобто  як тільки буде дано команду з Президії,  я оголошу про початок голосування, і ми починаємо працювати.

     ГОЛОВАТИЙ С.П. Дякую.

     ГОЛОВУЮЧИЙ. Депутат Кармазін.  Будь ласка.  За ним -  депутат Борщевський.



     КАРМАЗІН Ю.А.,  народний  депутат  України  (багато-мандатний загальнодержавний  виборчий  округ,  "Блок  Віктора  Ющенка  "Наша Україна").  "Наша Україна".  Скажіть,  будь ласка, чи не бачите ви потребу в тому,  щоб попросити змінити пакет у зв'язку  з  виходом Віктора  Лаврентійовича Мусіяки,  випаданням його з цього пакета й таким чином неможливості розглядати цей пакет взагалі? Як виходити з цієї колізії правової?

     МІШУРА В.Д.  Думаю,  що  це  питання не до Лічильної комісії,
тому що є рішення Верховної Ради про те,  щоб голосувати  пакетно.
Уже  одного  пакета  немає,  я так вважаю.  Якщо потрібно приймати рішення, це вже воля Верховної Ради.

     ГОЛОВУЮЧИЙ. Депутат   Борщевський.   За   ним    -    депутат Зарубінський.



     БОРЩЕВСЬКИЙ В.В.,  народний депутат України (багато-мандатний загальнодержавний виборчий округ,  КПУ).  Пожалуйста, уточните еще раз,  сколько  в  общей  сложности  займет  время от подготовки до подведения итогов голосования по одному пакету?

     МІШУРА В.Д. Час тридцать, как минимум.

     ГОЛОВУЮЧИЙ. Депутат  Зарубінський.  Будь  ласка.  За  ним   -
депутат Білорус.



     ЗАРУБІНСЬКИЙ О.О.  Дякую,  Адаме Івановичу,  я прошу передати слово народному депутату Карпову Олександру Миколайовичу.

     ГОЛОВУЮЧИЙ. Будь ласка, Карпова мікрофон увімкніть.



     КАРПОВ О.М.  Шановні колеги!  У  зв'язку  з  тим,  що  Віктор Лаврентійович  Мусіяка  знявся  з пакета,  який був запропонований фракцією "Єдина Україна", я інформую, що ми зараз реєструємо новий пакет   у  складі:  Литвин  Володимир  Михайлович,  Адам  Іванович Мартинюк і Зінченко Олександр Олексійович.

     Кількість пакетів збільшується до  чотирьох,  а  два  останні пакети об'єднуються для голосування. Ми свою позицію маємо заявити таким чином, і ми її заявляємо.

     ГОЛОВУЮЧИЙ. Шановні  колеги!  Право  фракції,   ми   з   вами проголосували  спеціальну  постанову,  - висувати будь-які пакети.
Так що це все закономірно. Це перше.

     І друге.   Такий   пакет,   про   який   говорить   Олександр Миколайович,  вже  є,  він внесений і залишається в силі.  Поки що ніхто змін  до  нього  не  вносив.  Цей  пакет  внесений  фракцією Соціал-демократичної  партії України (об'єднаної).  Фракція "Єдина Україна" підтверджує,  що і  від  їхнього  імені  вноситься  такий пакет. Я особисто проблем не бачу, все зрозуміло.

     Будь ласка, слово має депутат Білорус.



     БІЛОРУС О.Г.,   народний   депутат  України  (багатомандатний загальнодержавний виборчий округ, "Виборчий блок Юлії Тимошенко").
Фракція  блоку  Юлії  Тимошенко.  Шановний головуючий!  Ні про яку реєстрацію нових пакетів мови не може бути  -  це  крючкотворство.
Інша справа,  що хотять приєднатися, підтримати вже існуючий пакет
- це можна.  А подавати нові пакети під час голосування - це  може придумати тільки фантаст.

     У мене  питання:  чому  ми  не  починаємо  голосування,  чому відкрили дебати? Треба починати голосування негайно.

     МІШУРА В.Д. Я ще раз відповідаю:
Лічильна комісія готова оголосити початок голосування,  але почали задавати запитання після мого виступу.

     ГОЛОВУЮЧИЙ. Шановні колеги, давайте ми вчинимо мудро. А мудро
- це буде, мабуть, так. Ми зараз не маємо ніяких проблем з пакетом 1,  умовно так його назвемо.  Ми  зараз,  якщо  немає  заперечень,
приступимо до голосування,  проведемо голосування,  а потім будемо визначатися. Можливо, нам після цього не треба буде голосувати.

     Коли ми можемо почати голосувати, Валерію Дмитровичу?

     МІШУРА В.Д.  Шановні  колеги,  я  просив  би   на   території голосування  не  знаходитися  більше  часу,  ніж  це  потрібно для заповнення бюлетеня. Голосування починається, оскільки немає інших проблем,  о  18  годині  17  хвилин,  закінчується  о 18 годині 57 хвилин. Прошу приступити до голосування.

     ГОЛОВУЮЧИЙ. Оголошується перерва для голосування приблизно на 1 годину 20 хвилин.

      (Після перерви)

     ГОЛОВУЮЧИЙ. Прошу  зайняти  місця.  Голова  Лічильної комісії готовий доповісти про результати...  Валерію Дмитровичу,  напевно,
розпочинайте.



     МІШУРА В.Д.  Шановні  народні депутати,  дозвольте ознайомити вас  з  протоколом  2  засідання  тимчасової   Лічильної   комісії Верховної Ради України.

     Присутні усі члени Лічильної комісії.  Слухали:  про підсумки таємного голосування про обрання Голови, Першого заступника Голови та заступника Голови Верховної Ради України.

     У бюлетень  для  таємного  голосування  про  обрання  Голови,
Першого заступника Голови  та  заступника  Голови  Верховної  Ради України були включені кандидатури: Мартинюк Адам Іванович, Мусіяка Віктор Лаврентійович, Толочко Петро Петрович.

     На підставі  результатів   таємного   голосування   тимчасова Лічильна комісія встановила:

     загальна кількість   народних   депутатів,   обраних  на  час проведення сесії, - 447;

     кількість народних  депутатів  України,   повноваження   яких визнані, - 443;

     кількість народних  депутатів України,  які одержали бюлетені для таємного голосування, - 436;

     кількість народних депутатів, які взяли участь у голосуванні,
- 359;

     кількість бюлетенів, визнаних недійсними,
- 4;

     кількість голосів,  поданих  за  пакет  у  складі  Мартинюка,
Мусіяки і Толочка, - 172;

     не підтримано пакет - 183.

     Відповідно до частини першої статті 88 Конституції України та глав  3.7  і  4.3  Регламенту  Верховної  Ради  України  тимчасова Лічильна  комісія  вирішила,  що  Мартинюк Адам Іванович,  Мусіяка Віктор Лаврентійович і Толочко не  обрані  на  відповідні  посади.
Підписи є.

     ГОЛОВУЮЧИЙ. Дякую.  Чи  є  запитання?  Все зрозуміло.  Процес пішов і буде продовжуватися.

     Тому, будь ласка, Валерію Дмитровичу...

     МІШУРА В.Д.  Я  хочу  сказати,  що  зараз  Лічильна   комісія просить... (Шум у залі) ... буквально десять хвилин для завершення підготовки наступного пакета,  і потім ми будемо готові  доповісти вам про подальший порядок роботи.

     ГОЛОВУЮЧИЙ. Валерію   Дмитровичу,   почекайте,   будь  ласка.
Шановні колеги,  зараз ми з вами повинні визначитися (або  комісія нам це скаже), який із пакетів має бути наступним.

     МІШУРА В.Д. Ми вважаємо... (Шум у залі).

     ГОЛОВУЮЧИЙ. Ні,  ні,  нехай  комісія  скаже  своє  слово.  Не переживайте, зал вирішуватиме. Будь ласка, Валерію Дмитровичу.

     МІШУРА В.Д.  Комісія обговорювала це питання,  тому що у  нас виникла    колізія.   Наступний   пакет,   який   пропонувався   і проголосований у залі, - це пакет за номером 1014-1. Але на заміну нього виданий новий пакет,  де прізвища ті самі,  що і в пакеті за номером 1014-3.  У зв'язку з цим ми вирішили керуватися постановою Верховної Ради.  А у постанові Верховної Ради записано,  що пакети голосуються у порядку черговості їх подання. Тоді наступний пакет,
як ми вважали (але у нас тут розійшлися думки),  має бути той,  де пропонується Плющ,  Мартинюк і Турчинов (Шум у залі).  Хвилиночку!
Частина членів Лічильної комісії вважає, що голосувати зараз треба той пакет,  який подався на  заміну.  Комісія  не  дійшла  певного висновку,  тому  ми  просимо,  щоб  зал дав нам настанову,  як нам працювати далі.

     ГОЛОВУЮЧИЙ. Дякую.

     Валерію Дмитровичу,  ви тоді,  мабуть,  присядьте  або  йдіть займатися  справами  комісії,  а  ми  зараз  владнаємо це питання.
Шановні  колеги,  чи  є  необхідність  зараз   обговорювати   дану проблему,   тобто   другий   пакет,   де  кандидатом  Плющ?  Немає заперечень?  Немає.  Тоді,   Валерію   Дмитровичу,   ми   з   вами домовляємося  про те,  що наступним пакетом за поданням...  (Шум у залі).

     Шановні колеги!  Зараз я надам вам слово.  Ми з вами прийняли постанову,  в якій записали:  пакети голосуються за часом подання.
За  часом  подання  зараз  мав  би  голосуватися  пакет:   Литвин,
Мартинюк,  Мусіяка.  Але  оскільки  народний депутат Мусіяка (його прізвище є в цьому пакеті) взяв самовідвід, то цього пакета уже не існує.  Депутати на зміну цього пакета подали інший, і цей пакет є останнім за часом подання.  Тому  наступним  за  часом  подання  є пакет, де стоять прізвища: Плющ, Мартинюк і Турчинов. Ось так ми з вами відповідно  до  прийнятої  постанови  повинні  голосувати.  Є заперечення? Будь ласка, запишіться.

     Є заперечення справа. Давайте ми їх вислухаємо. Будь ласка. Я бачу,  що заперечення є тільки в  однієї  з  фракцій.  Запишіться,
зараз ми з'ясуємо.

     Будь ласка, висвітіть.

     Якщо ви не заперечуєте,  шановні колеги, давайте ми відведемо буквально три хвилини на цю проблему і будемо голосувати.

     Таран. Будь ласка. За ним - Мороз.



     ТАРАН В.В.,   народний   депутат   України   (багатомандатний загальнодержавний виборчий округ, "Виборчий блок Юлії Тимошенко").
Блок Юлії Тимошенко.  Шановний Адаме Івановичу!  Однозначно ясно і зрозуміло,  що  пакети  треба  ставити  на  голосування  в порядку черговості  подання.  Оскільки   абсолютно   новий   пакет,   який пропонувався  блоком  "За  Єдину  Україну!",  був  останнім,  то в порядку черговості,  зрозуміло,  треба ставити той пакет, де Плющ,
Мартинюк і Турчинов.  Це - однозначно.  І я не радив би затягувати час. Треба працювати, і все.

     Дякую.

     ГОЛОВУЮЧИЙ. Дякую вам. Мороз. Будь ласка. За ним - Салигін.

     МОРОЗ О.О.  Шановний Адаме Івановичу!  Шановні  депутати!  Це навіть   не   питання   процедури,   оскільки  тут  усе  визначено постановою.  Все зрозуміло.  І депутати обмінялися  думками  перед цим,  і ви зробили висновок абсолютно точний.  Тут не повинно бути ніяких голосувань,  усе зрозуміло. Відповідно до постанови ви дали вже  таке  розпорядження.  Я думаю,  що тут можна просто затримати людей на дві-три хвилини, щоб вони були просто вкупі, і не більше,
а потім ішли працювати.

     ГОЛОВУЮЧИЙ. Дякую.

     Салигін. Будь ласка. За ним - Насалик.



     САЛИГІН В.В.,  народний  депутат України (виборчий округ 172,
Харківська область).  Я прошу передати  слово  Карпову  Олександру Миколайовичу.

     ГОЛОВУЮЧИЙ. Будь ласка, увімкніть мікрофон Карпова.



     КАРПОВ О.М.   Шановні   колеги,  ми  з  вами  домовилися  про процедуру. Процедура передбачає послідовність голосування пакетів.
Наш  пакет  був  знятий.  На  заміну того пакета ми пізніше подали інший пакет,  і він може голосуватися тільки третім або  четвертим разом з пакетом соціалдемократів.  Іншої процедури у нас немає, ми про неї домовилися, ми маємо її реалізовувати.

     ГОЛОВУЮЧИЙ. Дякую.

     Насалик. Будь ласка. За ним - Матвєєв Валентин Григорович.



     НАСАЛИК І.С.,  народний депутат України (виборчий  округ  86,
Івано-Франківська область). Прошу передати слово Роману Зваричу.

     ГОЛОВУЮЧИЙ. Зваричу? Будь ласка.



     ЗВАРИЧ Р.М.,  народний  депутат  України  (виборчий округ 90,
Івано-Франківська область). Надвірнянський виборчий округ. Фракція
"Наша  Україна".  Я  хотів  би,  Адаме Івановичу,  щоб ми трішечки уточнили,  що ми будемо робити,  бо ви далі говорите  про  те,  що перед  нами  - чотири пакети.  Я хочу наголосити:  якщо ми йдемо в порядку надходження проектів, то проект, який був поданий тепер на заміну  раніше  розданого проекту - під номером 1014-1,  фактично,
відпадає,  оскільки у порядку черговості буде розглядатися  проект під номером 1014-3,  де є ті ж самі прізвища.  Тобто треба, щоб ми уточнили ситуацію: немає зараз проекту
 1014-1, і  немає  потреби  його  розглядати,  бо інакше ми будемо розглядати практично один і той самий проект двічі.  Тому не  може бути розглянутий проект 1014-1 у черговості після розгляду проекту 1014-3, бо інакше ми будемо розглядати двічі ті самі кандидатури.

     ГОЛОВУЮЧИЙ. Дякую.  Якщо  депутат  Матвєєв  не  наполягає  на виступі, давайте підіб'ємо підсумки. Зараз Сергію...

     Суть зводиться якраз до того...  Дякую депутату Зваричу,  він сказав те,  що і я вам  говорив,  але,  мабуть,  ви  мене  не  так зрозуміли. Дійсно, виникає колізія, що другим за часом був поданий проект,  де стояли такіто прізвища.  Цей пакет відпав у зв'язку  з тим,  що прізвище було замінено.  Значить, він за часом подання аж наступний.  А він збігається з тим,  який був  поданий  третім.  І виходить,  що четвертий і третій пакети збігаються, це один пакет.
І я зараз у залі не бачу ніяких  заперечень  проти  того,  щоб  ми зараз  дали  доручення  Лічильній  комісії готувати до голосування пакет, де стоять прізвища народних депутатів: Іван Степанович Плющ
(Головою), Мартинюк (Першим заступником) і Турчинов (заступником).
Я правильно зрозумів? Тоді оголошується перерва на п'ять хвилин.

     Шановні колеги! Я можу вас порадувати. У зв'язку з технічними причинами ви хвилин 20 ще можете погуляти.

      (Після перерви)

     ГОЛОВУЮЧИЙ. Шановні колеги, через дві хвилини почнемо, так що можна вже займати  місця.  От  уже  можемо  й  раніше,  ніж  через хвилину...

     Будь ласка, запросіть народних депутатів до сесійної зали.

     Шановні колеги,  слово  для  інформації має голова тимчасової Лічильної  комісії  народний  депутат   України   Мішура   Валерій Дмитрович.

     МІШУРА В.Д.  Шановні  народні депутати,  запрошуємо вас взяти участь у голосуванні  за  наступним  пакетом.  Це  пакет,  у  який внесено  прізвища  кандидатів  на  посади:  Голови  Верховної Ради України -  Плюща  Івана  Степановича;  Першого  заступника  Голови Верховної  Ради  України  - Мартинюка Адама Івановича;  заступника Голови   Верховної   Ради   України   -    Турчинова    Олександра Валентиновича.

     Порядок голосування  той  самий.  Я  просив би бути уважними,
тому що в нас чотири бюлетені виявилися недійсними (чи це зроблено спеціально, чи депутати ще не усвідомили, як потрібно голосувати).
Голосування починається о 20 годині 49 хвилин.  Закінчення - через 40 хвилин. Приступаємо...

     ГОЛОВУЮЧИЙ. Оголошується  перерва  для  участі у голосуванні.
Будь ласка.

      (Після перерви)

     ГОЛОВУЮЧИЙ. Шановні  колеги!  Ми  маємо  щастя  знову  бачити голову  тимчасової  Лічильної комісії.  Слово має народний депутат Мішура.  Будь  ласка,  прошу  доповісти  про  результати  таємного голосування.

     МІШУРА В.Д. Шановні народні депутати! Дозвольте оголосити вам протокол 3 засідання тимчасової Лічильної комісії  Верховної  Ради України, від 15 травня.

     Присутні всі члени Лічильної комісії.  Слухали:  про підсумки таємного голосування про обрання Голови, Першого заступника Голови та заступника Голови Верховної Ради України.

     У бюлетень  для  таємного  голосування  про  обрання  Голови,
Першого заступника Голови  та  заступника  Голови  Верховної  Ради України були включені кандидатури:  Плющ Іван Степанович, Мартинюк Адам Іванович, Турчинов Олександр Валентинович.

     На підставі  результатів   таємного   голосування   тимчасова Лічильна комісія встановила:

     загальна кількість народних депутатів України, обраних на час проведення сесії, - 447;

     кількість народних депутатів України,  які одержали  бюлетені для таємного голосування, - 435;

     кількість народних  депутатів  України,  які  взяли  участь у голосуванні, - 237;

     кількість бюлетенів, визнаних недійсними,
- 2;

     виявлено сторонніх  аркушів  такого ж кольору,  як бюлетені -
18.

     Кількість голосів,  поданих за кандидатів Плюща,  Мартинюка і Турчинова, - 140;

     не підтримано пакет - 95.

     Відповідно до  частини  першої статті 88 Конституції України,
глав 3.7  та  4.3  Регламенту  Верховної  Ради  України  тимчасова Лічильна  комісія  вирішила  вважати не обраними Головою Верховної Ради  -  Плюща  Івана  Степановича,  Першим   заступником   Голови Верховної  Ради  України - Мартинюка Адама Івановича,  заступником Голови   Верховної   Ради   України   -    Турчинова    Олександра Валентиновича.

     Адаме Івановичу,  якщо  можна,  я  хотів би сказати,  що наша комісія готова вже  одразу  проводити  голосування  по  наступному пакету.

     ГОЛОВУЮЧИЙ. Шановні  колеги,  початок  голосування  -  21.57,
закінчення голосування - через 40 хвилин.

     МІШУРА В.Д. Дякую.

     ГОЛОВУЮЧИЙ. Голосується пакет,  де прізвища: Литвин, Мартинюк і Зінченко.

      (Після перерви)

     ГОЛОВУЮЧИЙ. Шановні  колеги!  Дивлячись  в  сесійну  залу,  я доходжу висновку,  що у нас із кожною хвилиною все більше і більше стає народних депутатів, це дуже добре. Зала повністю наповнена, і ми майже в повному складі зараз  вислухаємо  останнє  на  сьогодні повідомлення  Тимчасової  лічильної комісії.  Будь ласка,  Валерію Дмитровичу.

     МІШУРА В.Д.  Шановні народні депутати!  Дозвольте  ознайомити вас   із  протоколом  4  засідання  Тимчасової  лічильної  комісії Верховної Ради України, від 15 травня цього року.

     Присутні усі члени Тимчасової лічильної комісії. Слухали: про підсумки   таємного   голосування   про  обрання  Голови,  Першого заступника Голови та заступника Голови Верховної Ради України.

     У бюлетень   для   таємного   голосування    були    включені кандидатури:  Литвин Володимир Михайлович, Мартинюк Адам Іванович,
Зінченко Олександр Олексійович.

     На підставі  результатів   таємного   голосування   тимчасова Лічильна комісія встановила:

     загальна кількість народних депутатів України, обраних на час проведення сесії, - 447;

     кількість народних депутатів України,  які одержали  бюлетені для таємного голосування, - 447;

     кількість народних  депутатів  України,  які  взяли  участь у голосуванні, - 294;

     кількість бюлетенів, визнаних недійсними,
- 2.

     За кандидатів,  які  входили  в  пакет,  - Литвина Володимира Михайловича,  Мартинюка  Адама  Івановича,   Зінченка   Олександра Олексійовича проголосували 209 народних депутатів (Оплески).

     Не підтримали пакет, проголосували проти - 3.

     Відповідно до частини першої статті 88 Конституції України та глав 3.7  та  4.3  Регламенту  Верховної  Ради  України  тимчасова Лічильна   комісія  вирішила  вважати  не  обраними  названі  мною кандидатури. У мене все.

     ГОЛОВУЮЧИЙ. Дякую.  Шановні  колеги...   Запитання?   Ні.   Є пропозиції зараз. Мороз. Будь ласка. За ним - Пустовойтенко.

     МОРОЗ О.О.  Шановні  депутати!  Шановний  Адаме Івановичу!  Я підняв руку, бо, очевидно, можу тільки повторити те, що пропонував Пустовойтенко  Валерій Павлович.  Мова іде про те,  що завтра буде організовано прощання із Валерієм Лобановським.  І є прохання, щоб ми  почали  ранкове  засідання  о  12.30,  а  потім  чи за рахунок скорочення  обідньої  перерви,  чи  за  рахунок  вечірнього   часу продовжили  засідання.  Це  було  б,  мені  здається,  оптимальним варіантом,  бо багато членів парламенту підуть на це прощання.  Це по-людськи  було  б  виправдано і нормально.  Мені це запропонував Валерій Пустовойтенко, я повністю підтримую цю пропозицію.

     ГОЛОВУЮЧИЙ. Дякую.  Валерію  Павловичу,  ви  теж?   Ця   сама пропозиція.

     ПУСТОВОЙТЕНКО В.П.,       народний       депутат      України
(багато-мандатний загальнодержавний виборчий округ,  виборчий блок
"За   Єдину  Україну!").  Дякую.  Так,  я  дійсно  обійшов  кілька керівників фракцій, хотів би їм подякувати за підтримку. Я вважаю,
що  ми  повинні віддати належне одному з кращих наших футболістів,
тренерів Валерію Васильовичу Лобановському.  О 10 годині засідання не  починати,  почати о 12.30 і піти рівно о 10 годині попрощатися на стадіоні "Динамо". Після цього попрацювати у фракціях і о 12.30 відкрити засідання.

     Просив би,  щоб  нашу  пропозицію,  яку  вніс також Олександр Олександрович Мороз,  я дякую йому  і  всім,  з  ким  переговорив,
підтримали.

     Дякую вам.

     ГОЛОВУЮЧИЙ. Шановні колеги!..  Матвєєв.  Будь ласка. І будемо визначатися зараз. Матвєєв Валентин Григорович.

     МАТВЄЄВ В.Г.  Фракція комуністів. Пропозиція дійсно слушна, і наша фракція її підтримує. До речі, ми і вчора всі до одного члени фракції підписали того листа, який був тут, у залі, про присвоєння Валерію Васильовичу звання "Герой України". Але я думаю, що, може,
давайте порадимося,  нам не слід так чинити.  Ми будемо порушувати Регламент.

     Ми завтра  о  10  годині  повинні  відкрити ранкове засідання Верховної Ради.  Є пропозиція відкрити засідання і  потім  зробити перерву так, як і пропонують колеги.

     ГОЛОВУЮЧИЙ. Дякую.  Шановні  колеги!  Послухайте хвилинку.  Я внесу пропозицію,  яка збігається  з  цією.  Давайте  ми,  щоб  не порушувати Регламент,  завтра зранку, відкривши ранкове засідання,
дамо  доручення  керівникам  фракцій  іти  працювати,   їм   треба працювати,   вони  о  10  годині  зберуться  для  того,  щоб  далі пропонувати  нам  шляхи  вирішення  питання,  яке  ми  з  вами  не вирішили.  За  той  час ми години на дві оголосимо перерву - до 12 години,  і з 10  до  12  години  зможемо  попрощатися  з  Валерієм Лобановським.   За   той  час  керівники  фракцій  напрацюють  нам необхідні  пропозиції,  і  з  12  години  ми   почнемо   працювати відповідно до Регламенту. Приймається така ідея?

     Шановні колеги,  я прошу проголосувати за таку пропозицію.  О 10 відкриваємо засідання, а потім оголошуємо перерву.

     Почекайте, будь ласка,  почекайте,  не поспішайте.  Було  дві пропозиції.  Я  в  порядку  надходження  ставлю  ці  пропозиції на голосування.

     Пустовойтенко. Будь ласка.

     ПУСТОВОЙТЕНКО В.П.  Дякую дуже.  Я згоден з тією пропозицією,
яку  вніс  Адам Іванович,  але хочу всім нагадати,  що засідання в такому випадку буде відкрито,  може  початися  дискусія,  якщо  ми будемо  вносити кандидатури,  а після цього потрібно ще 20 хвилин,
щоб дійти до стадіону,  і 20,  щоб повернутися. Ми не встигнемо на 12 годину 30 хвилин.  Тому ми повинні спочатку піти на стадіон,  а сесію почати о 12 годині. І наполягаю на цьому. Прошу поставити на голосування.

     ГОЛОВУЮЧИЙ. Добре.  Зараз  будемо  голосувати дві пропозиції.
Що, є третя? Хто? Матвієнко? Будь ласка.

     МАТВІЄНКО А.С.  Адаме Івановичу,  я думаю, що ми зараз просто порушуємо Регламент, а створювати з цієї проблеми ad hoc не варто.
Ми завтра о 10 годині  проголосуємо  і  не  будемо  ніяких  робити відхилень  від  Регламенту.  Ви  внесли  слушну  пропозицію.  Мені здається,  треба закрити сьогодні засідання, і завтра о 10 годині,
як домовилися, відкрити, зробити перерву і вирішити всі проблеми.

     ГОЛОВУЮЧИЙ. Шановні   колеги!   Наполягають  на  голосуванні,
давайте проголосуємо.  Є дві пропозиції.  Шановні колеги, у залі є дві позиції, давайте визначимося, і нам історія пробачить.

     Ставлю на  голосування пропозицію,  яку вніс народний депутат Пустовойтенко,  про те,  щоб завтра  почати  ранкове  засідання  о 12.30. Хто за таку пропозицію, прошу визначитись.

     "За" - 210.

     Дякую.

     Шановні колеги,  не треба по фракціях.  Інша пропозиція не...
(Шум у залі). Будь ласка, по фракціях.

     "Єдина Україна" - 131, "Наша Україна" -
38, комуністи  -  5,  соціал-демократи  - 24,  блок Тимошенко - 0,
соціалісти - 6, позафракційні - 6.

     Шановні колеги!  Іншу пропозицію ми  не  голосуємо,  бо  вона відповідає Регламенту, але завтра, відкривши ранкове засідання, ми все зробимо так, як сьогодні домовлялись.

     На цьому вечірнє засідання оголошується закритим.

     Дякую.





</pre>
