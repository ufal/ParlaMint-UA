Стенограма пленарного засідання
23 жовтня 2013
&nbsp;
<p align=center>ЗАСІДАННЯ ДЕВ'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>23 жовтня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Доброго ранку, шановні народні депутати, запрошені, гості Верховної Ради України! Прошу підготуватися до реєстрації. Увімкніть систему "Рада".</p>
<p>10:02:34</p>
<p>В залі зареєструвалося 331 народний депутат.</p>
<p>Ранкове засідання Верховної Ради України оголошую відкритим.</p>
<p>Шановні колеги, відповідно до статті 25 Регламенту у середу ми маємо 30 хвилин для виступів народних депутатів з внесенням пропозицій, оголошенням заяв, повідомлень.&nbsp; Прошу народних депутатів підготуватися до запису. Увімкніть систему "Рада". Записуйтесь на виступи.</p>
<p>Слово для виступу надається народному депутату Івану Кириленко, фракція "Батьківщина". Народний депутат Немиря, Григорій Немиря – передали слово. Прошу.</p>
<p>&nbsp;</p>
<p>10:03:52</p>
<p>НЕМИРЯ Г.М.</p>
<p>Шановний пане Голово, шановні колеги народні депутати! Сьогодні Європейський парламент буде голосувати Резолюцію щодо політики Східного партнерства. В проекті резолюції, яка підтримана всіма, підкреслюю, всіма політичними групами Європейського парламенту, зазначається, що Європейський парламент підтримує підписання Угоди між Україною та ЄС про Асоціацію лише за умови повного виконання всіх критеріїв, висловлених Радою Європейського Союзу.</p>
<p>По-друге, там констатується, що на сьогодні Україна не виконала головного критерію, який формулюється наступним чином: припинення політично вмотивованого правосуддя, вирішення питання ув'язнення Юлії Тимошенко.</p>
<p>Я підкреслюю, що до Вільнюського саміту залишається п'ять тижнів. Рішення щодо підписання угоди має бути прийнято найпізніше 18 листопада. Тому зараз на українській владі лежить відповідальність за виконання цього критерію. Час для димових завіс, шантажу, обману, блефу і розмов минув. Зараз настає час відповідальності і дій.</p>
<p>Проблема політично вмотивованого правосуддя не була створена тут, у Верховній Раді. Проблема політично вмотивованого правосуддя була створена українською владою. Цією ж українською владою, зокрема Президентом України, ця проблема має бути вирішена.</p>
<p>Механізм і стратегічну ідею щодо вирішення цієї проблеми запропоновано місією президента Кокса і президента Кваснєвського. Вона полягає в тому, і запропоновано офіційно Президентові України, українській владі, щоб Юлії Тимошенко було надано можливість з медичних та гуманітарних обставин пройти лікування у Німеччині шляхом помилування. Я підкреслюю, Юлія Тимошенко не скоювала злочинів, вона потребує лікування. Таке лікування в країнах Європейського Союзу вона може і отримає лише як вільна людина. Тому будь-які спроби перевести відповідальність сюди, в цей зал, вони означають відсутність політичної волі у тієї людини, яка має вирішити це питання. Час дій для Президента Януковича. Ми вимагаємо відповідальності.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Мошенський, прошу, запрошується на виступ.</p>
<p>&nbsp;</p>
<p>10:07:02</p>
<p>МОШЕНСЬКИЙ В.З.</p>
<p>Прошу передати слово Володимиру Миколайовичу Литвину.</p>
<p>&nbsp;</p>
<p>ГОЛОВУЮЧИЙ. Прошу, Володимир Михайлович Литвин.</p>
<p>&nbsp;</p>
<p>10:07:21</p>
<p>ЛИТВИН В.М.</p>
<p>Шановний Володимире Васильовичу, шановні колеги! У нас багато що відбувається в Україні за Салтиковим-Щедріним. Цитую: "Випустив реформу – досить, став крапку. Потім через час знову випустив реформу. І знову крапку став. І так далі до того часу, поки не сповняться несповідані Божі шляхи". І далі: "Краще за все це досягається шляхом оглушення".</p>
<p>Отак нас, Україну, оглушили медичною реформою. В принципі Президент України правильно поставив завдання щодо її здійснення. Але зробили її кабінетні теоретики, які жодного дня не знали й не бачили, чим живуть люди і які їх потреби.</p>
<p>Чим це обернулося? Ліквідацією мережі медичних закладів. Відсутністю доступу людей до закладів охорони здоров'я. Оскільки у нас доріг немає, виключено напрямки, ви це прекрасно знаєте.</p>
<p>Наступний момент, до чого це призвело. Збільшили кількість бюрократичного адміністративного апарату. Вдумайтесь! Раніше в місті і районі був один керівник – головний лікар міскрайлікарні. Зараз п'ять керівників, два відділи. Відділ охорони здоров'я району, відділ охорони здоров'я міста – по 18 осіб штатного персоналу! Прикиньте, це 100 тисяч гривень щомісяця викидається грошей.</p>
<p>І далі ще одна проблема, шановні колеги. Всіх випускників вузів, стоматологів, хірургів та інших записали сімейними лікарями! Це трагедія для молодих випускників. Вони абсолютно непідготовлені! Їх всіх масово примушують, щоб вони йшли працювати сімейними лікарями. Це призвело до абсолютного збурення людей.</p>
<p>Окрім всього іншого, шановні колеги, ми маємо бути свідомі цього, що дільнична лікарня, фельдшерсько-акушерський пункт – це для людей звичай, це місце спілкування, де вони дістають розраду, якщо не медичну допомогу.</p>
<p>Тому, я вважаю, що нам, шановні народні депутати, треба повернутися до цієї проблеми. І сила влади має полягати в тому, щоб визнати помилки і спочатку створити умови, а потім здійснювати медичну реформу. І нам треба прийняти невідкладно той закон, який ми проголосували в першому читанні. Я звертаюся насамперед до фракції Партії регіонів. Не жартуйте, приймаємо у першому читанні, а потім не ставимо на розгляд. Треба прийняти це рішення і заспокоїти суспільство, особливо у переддень великих політичних кампаній. Нам треба зберегти стабільність в Україні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Кучерук.</p>
<p>&nbsp;</p>
<p>10:10:19</p>
<p>КУЧЕРУК М.Г.</p>
<p>Прошу передати слово Олександру Турчинову.</p>
<p>&nbsp;</p>
<p>ГОЛОВУЮЧИЙ. Олександру Турчинову передаємо слово. Прошу.</p>
<p>&nbsp;</p>
<p>10:10:33</p>
<p>ТУРЧИНОВ О.В.</p>
<p>Шановні колеги, шановні виборці! Зараз біля Київської міської ради знову зібралися кияни. Знову майорять прапори опозиційних партій. Наші колеги депутати також знаходяться там. Причина зрозуміла для всіх. Поза законом, поза Конституцією Партія регіонів і комуністи, які їх підтримують, продовжують незаконно повноваження Київської міської ради. Понад рік в Києві немає мера. Все це безглуздя відбувається тільки тому, що правляча більшість боїться і не здатна виграти вибори. Вони не здатні перемагати чесно. І саме тому на Києві відпрацьовуються механізми блокування виборчого процесу взагалі. І все це відбувається на тлі виступів проєвропейської інтеграції, проєвропейський вибір.</p>
<p>Шановні колеги, буквально зараз мені зателефонували з Київської міської ради. Народних депутатів незаконно не пускають до приміщення.</p>
<p>Ми задаємо питання: "Чому, чому порушується елементарний закон? Чому порушується Конституція?" Ми негайно викликаємо, вимагаємо викликати до залу міністра внутрішніх справ Захарченка, щоб він тут звітував, чому міліція продовжує займатися злочинною діяльністю, чому міліція продовжує блокувати можливість депутатів виконувати свої обов'язки. Ми вимагаємо негайно прийняти закон про вибори, Постанову про вибори в місті Києві як Київської міської ради, так і голови міста Києва.&nbsp;</p>
<p>Шановні колеги, все це відбувається на фоні повної руйнації економіки, повної руйнації соціальних програм, блокування виплат, соціальних виплат, блокування виплат бюджетникам зарплати. Це відбувається у всіх регіонах України. Правляча більшість, чинна влада не здатна керувати країною.</p>
<p>Ми звертаємося до вас, колеги, розпустити свою комуно-олігархічну більшість. Ідіть у відставку, звільніть Україну. Тільки таким чином можна зупинити руйнацію, повну руйнацію економіки. Тільки таким чином можна захистити наших громадян.&nbsp;</p>
<p>Я звертаюся до Голови Верховної Ради. Коли ми хочемо прийняти порядок денний, не відходьте від гострих питань, включайте їх до порядку денного. Тільки таким чином Верховна Рада хоч щось почне робити, почне розв'язувати не проблеми корупціонерів навколо Президента, а проблеми українського народу. Слава Україні!</p>
<p><i>&nbsp;</i></p>
<p>ГОЛОВУЮЧИЙ. Шановні народні депутати, я прошу не звинувачувати Голову Верховної Ради України, а голосувати. І надо правду виборцям казати. Я вчора поставив на голосування закон, Постанову про вибори в місті Києві. Ви не захотіли голосувати, не голосували представники всіх фракцій, опозиція – 40 чоловік не проголосували. Якби опозиція проголосувала, вчора б ця постанова була прийнята.</p>
<p>Ну, це ж правда. Нащо ж ви тоді звинувачуєте Голову Верховної Ради? Я ставлю на голосування всі гострі питання. Голосуйте і все буде в порядку.</p>
<p>А зараз я запрошую на виступ народного депутата Тимошенка. Прошу.</p>
<p>&nbsp;</p>
<p>10:14:34</p>
<p>ТИМОШЕНКО В.А.</p>
<p>Дякую, Володимире Васильовичу. Прошу передати слово Олесю Донію.</p>
<p>&nbsp;</p>
<p>ГОЛОВУЮЧИЙ. Прошу, народний депутат Олесь Доній. Прошу.</p>
<p>&nbsp;</p>
<p>10:14:55</p>
<p>ДОНІЙ О.С.</p>
<p>Шановні пані і панове, не часто доводиться виступати з цієї трибуни з позитивною інформацією. Як правило, народні депутати використовують трибуну для того, щоб критикувати, сварити, лаятися.</p>
<p>Маю честь зараз розповісти про позитив. З 1 жовтня ми започаткували, а ми – це Всеукраїнський комітет захисту української мови, про всій Україні програму безкоштовних курсів української мови. Гасло програми: "Навчи друга розмовляти українською!"</p>
<p>Бачите, не сваримо, не ганимо, а навпаки протягуємо руку дружби. В Україні мільйони людей, які розмовляють російською, але бажають вивчити українську. Їм потрібно допомогти. Ми знаходимо приміщення, волонтерів-викладачів. Ми відкриваємо курси в різних містах. Я назву лише міста, де ми вже відкрили з 1 жовтня. Це Житомир. До речі, тут сидить Геннадій Зубко, який один з тих, хто допоміг. В Луганську Ігор Ліскі допоміг. В Калуші, до речі, там і на Західній Україні потребують деякі люди покращення української мови, Олег Нижник. В Кременчуці – Ольга ………. Невдовзі буде у Сумах. Зараз відкрилися вже в Херсоні. Чотири групи в Києві.</p>
<p>І ви знаєте, настільки вал іде людей, які готові вивчати українську, що ми потребують ще сприяння. Безкоштовно надали приміщення: Київська федерація профспілок в Києві, Спілка письменників, Видавництво "Смолоскип". Отже, програма шириться. Оце, мені здається, приклад, коли ми можемо не сваритися, а допомагаючи один одному, твори ти спільно націю, творити спільно гуманітарний просторі.&nbsp; І в даному випадку таке гасло "Навчи друга розмовляти українською", мені здається, воно не може викликати будь якої зневаги і недовіри.</p>
<p>Недаремно, наприклад, в Кіровограді, де ми так само відкрили курси, там Сергій Михальйонок цим займається, звернулася обласна рада відкрити&nbsp; для них окрему групу. Ми для чиновників&nbsp; обласної ради відкриваємо групу. В Києві, в Київській федерації&nbsp; профспілок відкриваємо групу.</p>
<p>І я звертався&nbsp;&nbsp; до вас на брифінгу,&nbsp; і звертаюсь тут. Шановні панове депутати… І журналісти теж деякі потребують викладання&nbsp; з української. Я звертаюсь до депутатів: ми готові для кожного з депутатів створити групу&nbsp; по вивчанню&nbsp; української мови, для депутатів з Партії регіонів, з "УДАРу",&nbsp; з "Батьківщини",&nbsp; будь ласка, ми допоможемо&nbsp; безкоштовну групу, лише проявіть&nbsp; бажання. Отже гасло програми: "Навчи друга розмовляти українською".&nbsp; Слава&nbsp; Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Цибенко передає слово Ігорю Алексєєву. Прошу.</p>
<p>&nbsp;</p>
<p>10:17:47</p>
<p>АЛЕКСЄЄВ І.В.</p>
<p>Шановні громадяни&nbsp; України, шановні колеги!&nbsp; Компартія в черговий раз звертає увагу&nbsp; української&nbsp; і європейської спільноти на санкціоновані владою&nbsp;&nbsp; протиправні і&nbsp; незаконні рішення судів та дії Центральної виборчої комісії стосовно зборів громадян і реєстрації ініціативних груп&nbsp; із проведення референдуму за народною ініціативою, який має визначити вектор зовнішньоекономічної інтеграції&nbsp; України.</p>
<p>Обурення&nbsp;&nbsp; викликає цинічна і брехлива позиція Міністерства&nbsp; юстиції і міністра пані Лукаш, яка, використовуючи&nbsp; службове становище,&nbsp; розповсюджує неправдиву інформацію про нібито порушення законів під час&nbsp;&nbsp; проведення зборів громадян та формування складу ініціативної групи. Збори громадян&nbsp; з питання проголошення референдуму пройшли&nbsp; у 18 містах України: Київ, Сімферополь,&nbsp;&nbsp; Донецьк, Харків, Запоріжжя, Чернігів, Миколаїв, Дніпропетровськ. Кривий Ріг, Суми, Севастополь,&nbsp; Луганськ, Каховка, Полтава,&nbsp; Кіровоград, Одеса, Вінниця, Житомир. Всі ці міста і люди, які збиралися, висловилися за&nbsp; підтримку&nbsp; вступу України до Митного союзу. І всюди збори пройшли без жодних порушень з боку&nbsp; їх учасників і організаторів, були витримані&nbsp; всі вимоги закону як&nbsp; щодо кількості учасників в &nbsp;не менше ніж&nbsp; 2 тисячі осіб, так і&nbsp; порядку проведення зборів і прийняття рішень.</p>
<p>Всі рішення окружного адмінсуду Києва не направляти у ЦВК своїх представників на збори є незаконними. Бо немає такого положення Закону "Про референдум", який вимагає обов'язкової присутності на зборах членів ЦВК. Так ЦВК може направляти своїх представників, щоб встановити, були чи ні порушення. Але є і такі факти, як відеозйомка, починаючи з процесу реєстрації учасників зборів і ведення їх аж до закриття. Такі матеріали ми надали в ЦВК, але Центральна виборча комісія їх не взяла до уваги.</p>
<p>Я хочу запитати і нагадати, що до ініціативної групи має входити не менше ніж 500 осіб. Ми подали на реєстрацію майже 10 тисяч членів ініціативної групи. І що? Я маю спитати членів ЦВК, ви можете, поклавши руку на серце і дивлячись людям прямо в очі, сказати, що у списках з 10 тисяч не набралося 500 людей?</p>
<p>Шановні громадяни України, кожне доленосне рішення повинно вирішуватися через референдум. Можливість безперешкодно проводити референдум – це одна з європейських цінностей, про які постійно заявляють євролобісти, до яких прагнуть. Тому, не зважаючи на перепони влади, її опозиційних, в лапках, шісток, ми будемо проводити ці дії.</p>
<p>І хочу сказати тут деяким "доморощеним", в лапках, вождям, які звинувачують Компартію, що нібито вона не підтримує вибори в Києві. Нехай подивиться голосування фракції Компартії з цього питання. Дякую за увагу.</p>
<p>&nbsp;</p>
<p>ГОЛОВУЮЧИЙ. Якраз фракція комуністів всі проголосували до одного за вибори в Києві, не в приклад другим.</p>
<p>Морозенко передає слово Анатолію Кінаху народному депутату, фракція Партії регіонів. Прошу.</p>
<p>&nbsp;</p>
<p>10:21:14</p>
<p>КІНАХ А.К.</p>
<p>Шановні народні депутати, пропоную нам всім у Верховній Раді як вищому законодавчому органу влади нашої держави подумати про слідуюче. В сучасному світі жорстко загострюється як глобальні, так і регіональні процеси інтеграції, які супроводжуються збільшенням політичної, економічної конкуренції, боротьби за ринки збуту, доступ до ресурсів. Україна як найбільша держава по території в Європі дуже серйозно відчуває всі глобальні впливи, в тому числі на внутрішньому політичному, економічному просторі.</p>
<p>Не існує альтернативи створення на українській землі сучасних європейських міжнародних стандартів, конкурентоздатності економіки, права, якості життя громадян. І має найпринциповіше значення, незважаючи на поточну особисту політичну конкуренцію, консолідація всіх громадсько-політичних, владних, опозиційних сил навколо створення на українській землі сучасних демократичних міжнародних стандартів.</p>
<p>Дуже важливо те, що незважаючи на труднощі і протиріччя, вперше в Україні у Верховній Раді відбулося засідання Національного круглого столу з питань стратегії і розвитку нашої держави, в&nbsp; якому прийняли участь народні депутати, голови всіх політичних фракцій парламенту, міжфракційне об'єднання Верховної Ради "Європейський вибір", уряд, представники Євросоюзу, Європарламенту, величезної кількості громадських об'єднань. Прийнята відповідна заява, де чітко сформульований пріоритет консолідації зусиль навколо євроінтеграційної стратегії України. Круглий стіл,&nbsp; прийнято рішення, буде проводитися на постійній основі з максимальним залученням громадськості. Уряду разом з парламентом, Європейським Союзом і іншими партнерами необхідно негайно підсилити формування національної стратегії євроінтеграції, адаптації економіки України до загострення конкуренції в умовах вільної торгівлі. Максимальні дипломатичні, політичні, економічні зусилля по збереженню нашого економічного простору стратегічними партнерами Російською Федерацією, Митним союзом. Тому, шановні народні депутати, неприпустимою, і ми це особливо підкреслюємо,&nbsp; перетворювати стратегію розвитку держави євроінтеграційний вектор в поточну кон'юнктуру.</p>
<p>Ми закликаємо всіх об'єднати&nbsp; зусилля і створити незворотні умови розвитку України, як сучасної, конкурентоздатної, демократичної держави. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція Партії регіонів, народний депутат Долженков передає слово…</p>
<p>&nbsp;</p>
<p>10:24:26</p>
<p>ДОЛЖЕНКОВ О.В.</p>
<p>Шипку Андрію Федоровичу.</p>
<p>&nbsp;</p>
<p>ГОЛОВУЮЧИЙ. Народний депутат Шипко.</p>
<p>&nbsp;</p>
<p>10:24:39</p>
<p>ШИПКО А.Ф.</p>
<p>Шипко Андрій Федорович, Дніпропетровська область, 35 виборчий округ, місто Нікополь, Орджонікідзе, Нікопольський район.&nbsp;&nbsp;</p>
<p>Шановні колеги! Шановні виборці! Сьогодні Президент України Віктор Янукович ставить перед вітчизняним урядом та парламентом відповідальні та&nbsp; вкрай необхідні завдання у сфері державної й соціальної політики.&nbsp; Нині в Україні діють президентські програми та соціальні ініціативи, і ми бачимо результати цієї роботи.</p>
<p>Наприклад, є підстави стверджувати, що ліки, які легально продаються в українських аптеках, вироблено з дотриманням стандартів виробництва і гарантій&nbsp; безпеки їх вживання.&nbsp; Але так склалося, що&nbsp; громадяни України не мають інформацію про терапевтичну ефективність лікувальних засобів, мало того, запевняю вас як лікар у лікарів її теж немає.&nbsp; Так сьогодні держава контролює дотримання виробничих норм і безпечність ліків та здоров'я, але ж якість ліків – це не лише якість виробництва і безпечність, ліки повинні лікувати.</p>
<p>А що відбувається зараз? Можна приймати ліки, які правильно виготовлені, не підроблені і призначені лікарем у відповідності до захворювання. Але лікувального&nbsp; &nbsp;&nbsp;&nbsp;&nbsp; &nbsp;&nbsp;&nbsp;ефекту може не отримати. Я вважаю, що українці мають право володіти інформацією щодо терапевтичної ефективності ліків. Вона на мій погляд повинна стати доступною. Зокрема, дані про&nbsp; терапевтичну ефективність медпрепаратів треба розміщувати у&nbsp; державному реєстрі лікарських засобів. Таким чином, ми надамо прозору інформацію і пацієнтам, і лікарям. За умов такої прозорості і доступності інформації виробник також замислиться не про те, як більш рекламуватися, а про те, як зробити ліки ефективнішими.</p>
<p>Прошу вважати мій виступ депутатським запитом до Міністерства охорони здоров'я. Нехай інформація про терапевтичну ефективність ліків, що продаються в Україні, стане відкритою і принесе справжню користь мільйонам наших співвітчизників та здорове майбутнє нашій&nbsp; державі. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Фракція "Батьківщина", народний депутат Володимир Яворівський.</p>
<p>&nbsp;</p>
<p>10:27:17</p>
<p>ЯВОРІВСЬКИЙ В.О.</p>
<p>Володимир Яворівський, Київ, Троєщина, "Батьківщина".</p>
<p>Шановні колеги, не дивлячись на те, що Європа нам не просто прорубала вікно, а відчиняє двері для того, щоб Україна в неї увійшла, на превеликий жаль, країна наша опускається у важкий морок. Страшно подумати, що з тим усім багажем, який ми маємо, ми можемо сьогодні прийти до європейського дому. Перше, столиця, мегаполіс чотиримільйонний, більше, як півроку існує без представницької влади, чиновники керують величезними коштами, 16-мільярдним бюджетом, фактично, без будь-якого контролю, від районних адміністрацій до міської адміністрації. Це є неприпустимо абсолютно.</p>
<p>Друге, вже сьогодні появилися чернетки бюджету наступного, де абсолютно очевидно про те, що знову збільшуються виплати на силові структури, і тут же зменшуються виплати на культуру і обрізаються повністю всі соціальні для чорнобильців пільги і тому подібне. На цьому тлі, я ще раз кажу, коли зменшення на культуру, на цьому тлі особливо жахливим виглядає те, що ми готуємося до ювілею Шевченко, а в цей час губернатор розбирає унікальну пам'ятку – будинок Чумака, який простояв 200 років і міг стояти ще&nbsp; 200 років. І це розбирається, розтрощується для того, щоби відмити два, уявіть собі, два мільйони на оцю мазанку вони закладають туди грошей.</p>
<p>Те саме відбувається сьогодні і в Національному музеї в Києві, який…&nbsp; не просто його реставрують, а його проводять реконструкцію, не маючи ні копійки грошей під це. Недавно комітет наш виїздив туди і ми це все викрили абсолютно, те, що відбувається сьогодні із святкуванням Тараса Григоровича Шевченка.</p>
<p>Країна, ще раз кажу, перебуває у мороці. Кому сьогодні, бабі сільській, зрозуміло про те, що Президент бере і каже: "Все має вирішуватися в парламенті". А починалося воно де? Що ми з вами вирішували посадити Юлію Тимошенко? Чи це вирішувалося на Банковій? Нібито кажуть, хай все вирішує Верховна Рада. А що ця Верховна Рада може вирішити в тому випадку, коли тут знаменита рука-косарка прив'язана до ноги Президента? Найменший його порух і ця рука рубає все, що тільки можна зарубати – здорове, все те, що є сьогодні в Україні.</p>
<p>Через те сьогодні ситуація, в якій перебуває Україна, жахливішої я просто ще не пам'ятаю, така розгубленість сьогодні у народу. Нас сьогодні, депутатів, не пустили на засідання міської ради, ми обрані тут у Києві, єдині легітимні хто є, це 11 депутатів, яких нас обрав народ і нас не пускають до міської ради, запустили тільки, значить, там пройтися в цьому майданчику і тому подібне.&nbsp;</p>
<p>Через те ще раз кажу, "регіонали", перестаньте! Ви ввійдете в історію як найчорніша, як найстрашніша&nbsp; сила, яка була в Україні, як антиукраїнська сила!</p>
<p>&nbsp;</p>
<p>ГОЛОВУЮЧИЙ. Фракція Компартії України, Баландін передав слово народному депутату Зубчевському.</p>
<p>&nbsp;</p>
<p>10:30:42</p>
<p>ЗУБЧЕВСЬКИЙ О.П.</p>
<p>Олександр Зубчевский, фракция коммунисты.</p>
<p>Уважаемые коллеги, уважаемые избиратели! Безумие, которое пытается совершить правящий режим и примкнувшая к нему, так называемая, оппозиция, ввергнет страну в экономический хаос и приведет к непоправим последствиям. Это безумие называется подписание Соглашения об ассоциации Украины с Европейским Союзом. Задрав штаны, сломя голову евроинтеграторы несутся за призрачными благами, так называемой европейской цивилизации с голубоватым оттенком при этом сознательно обманывают граждан, обещая им европейские зарплаты, безвизовый режим, независимые суды, работу и многое другое. Ничего этого не будет и в помине, хватит дурить народ, вы тянете страну в ассоциацию, при этом сознательно понимая, что никакого безвизового режима не будет, не будет европейских зарплат, а будет развал экономики и дефолт в стране. С чем и с кем вы хотите&nbsp; <a name=Temp></a>идти в Европу: с проблемами, которые вместо нас никто никогда не решит? С кем вы идете в Европу: со "Свободой", от которой шарахается все европейское сообщество и не подают руки этим последователям Бандеры и Шухевича, пытающимся даже из футбола сделать политику? С такими попутчиками прямой путь не в Европу, а, как минимум, в Африку. Для вас ассоциация с ЕС одно: гарантия неприкосновенности наворованных денег, переведенных в европейские банки. Вы не говорите народу страны, что уже давно живете в Европейском Союзе, где находятся капиталы, активы, живут ваши семьи, учатся дети. Вы в любой момент готовы дернуть за кордон и получить то ли вид на жительство, то ли политическое убежище. Вам не нужна страна, не нужен народ, вы меньше всего думаете об отечественной промышленности, прекрасно понимая, что ассоциация добьет авиацию, космос, судостроение, автомобилестроение, машиностроение – то, что еще осталось от Советского Союза и работает на благо государства.</p>
<p>Страна еще не подписала ассоциацию, а холодное дыхание этих последствий уже чувствуется на примере Запорожья. "АвтоЗАЗ" из-за потери российского рынка сократил производство автомобилей в два раза и перешел на трехдневную рабочую неделю. По последней информации, на очереди "Запорожсталь", в планах которого сокращение на 4 тысячи рабочих. В подвешенном состоянии "Мотор-Сич", которая, потеряв рынок и сотрудничество с Россией, будет вынуждена прекратить свою работу в нашей стране.</p>
<p>Кто сегодня из евроинтеграторов готов взять на себя ответственность и – главное – ответить за последствия этого, подчеркиваю, безумного шага? Кто пойдет в трудовые коллективы и объяснит, почему их продукция не нужна Европе? Почему люди пополнят ряды безработных? Кто из вас ответит, где государство возьмет 165 миллиардов евро на введение 20 тысяч европейских стандартов? Смелых нет, а есть общие слова и "лапша на ушах" у рядовых граждан. При этом из братской страны&nbsp; России&nbsp; все активнее лепится образ врага. Власть и так называемая оппозиция слились в едином порыве не допустить проведение референдума о вступлении Украины в Таможенный союз, способный вывести экономику Украины из кризиса. Вы боретесь таким образом не против Компартии – вы боретесь против собственного народа, который сломает вам шею за преступные действия, совершаемые евроинтеграторами. Спасибо за внимание.</p>
<p>&nbsp;</p>
<p>ГОЛОВУЮЧИЙ. Шановні народні депутати, я надаю слово, хвилину, народний депутат&nbsp; Геращенко і закінчуємо виступи.</p>
<p>&nbsp;</p>
<p>10:34:13</p>
<p>ГЕРАЩЕНКО І.В.</p>
<p>Дуже дякую. Шановні колеги! Очевидно, всім нам дуже би хотілося, щоб в цій сесійній залі ми більше говорили про ті теми, які нас об'єднують. І тому я особисто приєднуюсь до ініціативи Олеся Донія, і записуюся перша в оцю безкоштовну групу української мови. Бо немає такого депутата в цій залі, якому не потрібно було би знати краще українську мову.</p>
<p>Так само я хочу подякувати всім депутатам Верховної Ради, які підключилися до ініціативи МФО "Рівні можливості" по боротьбі з раком молочної залози і вирішили перерахувати з різних фракцій, - Партії регіонів, "Батьківщини", "УДАРу", Комуністичної партії, позафракційних, "Свободи" свою одноденну зарплату на ремонт пересувного мамографау на Черкащині. Це і буде наш кращий подарунок до черкаської землі, щоб жінки там були здорові.</p>
<p>Але, на жаль, більше тем нас сьогодні роз'єднують. Багато євроінтеграційної риторики в цьому залі. Але натомість ми бачимо неповагу до місцевого самоврядування. І те, що сьогодні відбувається біля Київради, де "Беркут" вирішує долю Києва, це не є європрактикою.</p>
<p>Так само і те, що відбувається навколо Шевченківських днів. Коли у засобах масової інформації щодня з'являються шокуючі картинки руйнації автентичних будинків часів Шевченка, і потім з'ясовується, що це начебто реконструкція, …</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ГЕРАЩЕНКО І.В. …питання, чи може проводити реконструкцію сокирою місцевий голова клубу.</p>
<p>Тому, пане Голово, ми хочемо звернутися до вас, щоб ви дали завдання міністру культури, щоб нам до п'ятниці, всім фракціям міністр культури Новохатько надав наступну інформацію. Де саме, які саме заходи відбуваються в рамках Шевченківських днів? Які саме реконструкції відбуваються, які експертизи було проведено, чи проходять вони законно? Які гроші на то було виділено? Хто за цим слідкує і хто буде відповідати, якщо насправді все це є антизаконна руйнація пам'яток історії, архітектури і культури?</p>
<p>Просимо вас від імені Верховної Ради України надати таку інформацію. Щоб ані в Києві, ані в Моринцях, ані в Каневі, ніде не руйнувалися без відома народних депутатів України, жодна пам'ятка, що пов'язана із Шевченком.</p>
<p>&nbsp;</p>
<p>ГОЛОВУЮЧИЙ. Дякую. Домовились.</p>
<p>На вимогу двох депутатських фракцій,&nbsp; фракція "Батьківщина" і фракція "УДАР", я оголошую перерву на 30 хвилин.&nbsp; Прошу керівників фракцій зайти в кабінет Голови Верховної Ради.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Запрошуйте народних депутатів в сесійну залу.</p>
<p>Шановні народні депутати, я прошу сідати, продовжуємо роботу засідання. Прошу, прошу.</p>
<p>Хто буде виступати від фракцій, які брали перерву, прошу. Прошу, Арсеній Петрович Яценюк. Три хвилини хватить вам? Прошу, три хвилини.</p>
<p>&nbsp;</p>
<p>11:29:00</p>
<p>ЯЦЕНЮК А.П.</p>
<p>Шановний пане Голово! Вчора декілька разів ставилося на голосування питання про включення до порядку денного і розгляд питань порядку денного. Жодного разу голосів не було дано по тій простій причині, що Партія регіонів відмовляється розглядати питання по виборах мера міста Києва і Київської міської ради.</p>
<p>У вас на нараді ми прийняли наступне рішення. Ви погоджуєтеся на розгляд питання про включення до порядку денного Постанови про вибори мера міста Києва та Київської міської ради за авторства опозиції. Зокрема за авторством Володимира Яворівського і зокрема за авторства колеги нашого Чорноволенка.</p>
<p>Друге. Що стосується питань порядку денного за таких обставин, тоді ми затверджуємо порядок денний.</p>
<p>Третє. По сьогоднішнім і по попереднім подіям біля Київської міської ради. Ви зобов'язалися направити листа з вимогою до міністра внутрішніх справ Захарченка дати чіткі пояснення, чому працівники спецпідрозділу "Беркут" протягом останніх чотирьох засідань Київської міської ради перешкоджають народним депутатам України у здійсненні їхній конституційних повноважень щодо відвідування засідань Київської міської ради.</p>
<p>Також ми домовилися про те, що Захарченко буде присутній в п'ятницю на "годині запитань до Уряду" і буде письмово і усно відповідати на питання опозиції, чому міліція зловживає правами, чому вона охороняє бандитів в Київській міській раді, а не полює за бандитами, які ходять по вулицям міста Києва.</p>
<p>З огляду на це ми вам пропонуємо оголосити і підтвердити ці домовленості і поставити ці питання на голосування. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, я вкотре хочу звернутися до вас з пропозицією про затвердження розкладу засідань на 23-25 жовтня. Нам треба визначитися з переліком питань, які ми плануємо розглянути сьогодні, в четвер, в п'ятницю.</p>
<p>На вимогу народних депутатів фракції "Свобода" до розкладу засідань на сьогодні включене питання: Закон (реєстраційний номер 1250) про ліквідацію приватних монополій; (номер 1249) про спрощену процедуру державної реєстрації суб'єктів малого підприємництва; (номер 2692) про ставку ввізного мита на насіння деяких видів олійних культур.</p>
<p>На вимогу народного депутата Петра Симоненка з фракції Комуністичної партії&nbsp; України та депутатів Людмили Денисової з фракції "Батьківщина", Павла Розенка з фракції "УДАР", народного депутата Володимира Литвина в розклад засідання на сьогодні включено законопроект, який стосується питань пенсійного забезпечення громадян, а саме&nbsp; реєстраційні номери: №2934, 2997, 2072а, 2294а.&nbsp;&nbsp; І в розклад включено законопроекти, що стосуються скасування пільг народних депутатів від фракції "Батьківщина" та "УДАР". Тобто всі пропозиції фракцій стосовно нагальних питань порядку денного враховані.</p>
<p>Є пропозиція, я поставлю на голосування першим цей порядок денний і ці закони, які я назвав.</p>
<p>Друге. Я поставлю… Сідай, не кричи, сідай.</p>
<p>Друге. Я поставлю на голосування окремо постанову на голосування №3003 – це Постанова народного депутата Яворівського про вибори міського голови і народних депутатів Київської міської ради. Я поставлю питання розглянути це по скороченій процедурі.</p>
<p>Третє. Я дав зараз завдання, підготують письмо на міністра внутрішніх справ, що сталося сьогодні, що сталися&nbsp;ті факти, коли були раніше біля міської ради міста Києва,&nbsp; щоб була у &nbsp;нас&nbsp; повна інформація від міністра.</p>
<p>В п'ятницю&nbsp; на&nbsp; "дні Уряду" буде&nbsp; присутнє все керівництво, уряд нашої держави,&nbsp; буде міністр. У депутатів&nbsp;&nbsp; буде можливість задати питання міністру і почути відповідь на ці питання.&nbsp; Зрозуміло? Зрозуміло.</p>
<p>Тому я знову вношу пропозицію: затвердити тижневий розклад пленарних засідань на 23-25 жовтня з доповненнями&nbsp; законів від всіх фракцій. Прошу народних депутатів голосувати.&nbsp; Прошу голосувати.</p>
<p>&nbsp;</p>
<p>11:35:56</p>
<p>За-317</p>
<p>Проти - 0, утримався - 1, не голосували - 82.&nbsp;</p>
<p>Рішення прийнято.&nbsp;</p>
<p>Прошу,&nbsp; по фракціях. Партія регіонів - 142, "Батьківщина" - 61, "УДАР Віталія Кличка" - 32, "Свобода" - 29, Компартії - 32, позафракційні - 21.&nbsp;</p>
<p>Я прошу уваги.&nbsp; Ми включимо зараз в порядок денний, а коли&nbsp; будемо&nbsp; розглядати питання… <i>(Шум у залі)</i> &nbsp;&nbsp;</p>
<p>Добре. Нема питань. Добре, я почув вас. <i>(Шум у залі)</i></p>
<p>Ви наполягаєте, що при включенні виступи.</p>
<p>Розглядається питання, проект Постанови…</p>
<p>&nbsp;</p>
<p>ЧЕЧЕТОВ М.В. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Розглядається проект постанови… Ти давай українською мовою, Чечетов, кричи, а то я не розумію. Чого ти кричиш? Я зараз ще раз, ви два слова почули і вже кричите, ви послухайте.</p>
<p>Шановні народні депутати, розглядається проект Постанови (3003) про включення до порядку денного "Про вибори міського голови міста Києва і депутатів міської ради". Для цього я прошу, щоб ми розглянути це питання по включенню до порядку денного по скороченій процедурі. Прошу народних депутатів проголосувати.</p>
<p>Ніхто не проти розглянути по скороченій процедурі? Ніхто. Прошу записатися від фракції. Давайте ми запишемось і надамо слово доповідачу Яворівському і все, так як ви просили. Записалися від фракції? Записалися. Питання розглядається по скороченій процедурі.</p>
<p>Я надаю дві хвилини. Доповідає автор закону Володимир Яворівський. Прошу.</p>
<p>&nbsp;</p>
<p>11:39:26</p>
<p>ЯВОРІВСЬКИЙ В.О.</p>
<p>В чому суть мого законопроекту, який я вніс? У&nbsp; ньому немає конкретної дати і через те ми можемо рухатися ним. Суть його така: з моменту прийняття цієї Постанови про вибори міського голови і про вибори депутатів Київської міської ради, з моменту опублікування цього законопроекту через два місяці можна проводити вибори.&nbsp;</p>
<p>Якщо сьогодні більшість набереться духу і проголосує для того, щоб зняти це питання, дразливе питання, і перед прийняттям до Європи і тому подібне, то фактично вибори можуть відбутися в грудні місяці, залежно від того, коли цей законопроект буде опублікований.</p>
<p>Чому потрібні ці вибори? Товариство, вже світ сміється із нас. Столиця – мегаполіс, величезне чотиримільйонне місто, де живуть і міністри, і переміністри, і простолюд український – немає свого самоврядування півроку! Якісь деморалізовані маріонетки, які сидять у міський раді, добивають київську землю, добивають київську нерухомість, а ми спокійно на це все дивимося.&nbsp; Через те, я думаю, це є абсолютно недопустимо!</p>
<p>Я хочу сказати, звернутися до більшості, яка сьогодні або проголосує, або надалі, надалі буде крутити цей бездарний спектакль з київськими виборами. Сьогодні у мене таке враження, що вас об’єднує страх, страх перед Юлією Тимошенко у Президента, ваш страх перед київськими виборами і перед киянами, і перед багатьма виборцями. Я ще раз закликаю вас&nbsp; і опозиція просить, проголосувати і зняти це запитання, провести нормальні вибори в Києві і поставити крапку.</p>
<p>Якщо нас навіть приймуть до Ради Європи, нас з неї викинуть, якщо ми нічого не поміняємо, а судячи з усього ніхто і не збирається нічого міняти сьогодні на краще. І сьогодні київські вибори – це та остання якась позиція, яка може зняти великі протистояння в українському суспільстві. Проголосуйте за цю постанову!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Об'єднання "Свобода", Андрій Іллєнко. Прошу.</p>
<p>&nbsp;</p>
<p>11:41:47</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.</p>
<p>Шановні виборці, шановні колеги! Нам дуже часто розповідають про те, що депутати від опозиції когось там штурмують, заходять туди&nbsp; кудись там з бійками і в Київраду.&nbsp;&nbsp; Сьогодні, власне, представники всіх трьох опозиційних фракцій спокійно прийшли до будівлі Київської міської ради, показавши свої посвідчення представникам міліції, хотіли згідно Закону про статус народного депутата потрапити в приміщення Київради, абсолютно&nbsp; наше законне й справедливе право. Але чомусь нас спочатку&nbsp; водили, то в одні двері, то кажуть, вибачте, в інші двері, то потім в треті двері, але потім сказали, що виявляється ви теоретично можете щось там зробити, і тому ми вас пускати не будемо. Тому, товариство, якщо у нас такі подвійні стандарти, якщо у нас такі правові маразми, така неповага до статусу народного депутата, то ми&nbsp; дійсно будемо викликати міністра і ми будемо жорстко ставити це питання.</p>
<p>А взагалі, що стосується ситуації з виборами в Києві, то про це б вже здавалося&nbsp; говорили ми дуже багато разів. Але нарешті все-таки повинна Верховна Рада змити це… абсолютно цю ганьбу. Тому що&nbsp; сьогодні столиця позбавлена повністю права на місцеве самоврядування.&nbsp; Сьогодні&nbsp; сидить ця злочинна псевдо-Київрада і вона вже не розповідає, як вона бюджетникам буде якісь подачки робити. Вони сьогодні 130 земельних питань розглядають. Це знову деребан Києва, це&nbsp; будівництво в заповідних зонах, це знищення парків, це вирубка дерев, це знову для цих "щурів", це знову для цих дерибанщиків, які нищать наше&nbsp; місто вже стільки років, і їх покриває сьогодні Партія регіонів, яка&nbsp; не голосує за вибори і таким чином продовжує правління цих "щурів" Чернівецького в Київській міській раді.</p>
<p>Але ми доб'ємося цих виборів. Вибори в Києві будуть, ви їх з тріском програєте і в Києві буде справжня київська влада для киян, для українців, для всіх тих людей, які люблять своє місто. Така ситуація буде і ми обов’язково переможемо. Слава Україні!</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Павловський. Прошу.</p>
<p>&nbsp;</p>
<p>11:43:56</p>
<p>ПАВЛОВСЬКИЙ А.М.</p>
<p>Андрій Павловський. Прошу передати слово депутату "Батьківщини" Володимиру Бондаренку.</p>
<p>&nbsp;</p>
<p>ГОЛОВУЮЧИЙ. Володимиру Бондаренку передаємо слово. Прошу.</p>
<p>&nbsp;</p>
<p>11:44:16</p>
<p>БОНДАРЕНКО В.Д.</p>
<p>Дякую. Володимир Бондаренко, фракція "Батьківщина". Це питання сьогодні розглядається, очевидно, більшість депутатів, яка знаходиться в цій залі, абсолютно чітко розуміє, що&nbsp;&nbsp; перспектива його ухвалення&nbsp; нульова, адже в тій половині залу, яка представляє владу, є абсолютно чітке усвідомлення, в Києві їм не бачити цієї ради і того голови, як кажуть, "свого хвоста".</p>
<p>Хочу звернути увагу на те, що це питання не просто кадрове, не просто треба замінити&nbsp; когось кимось, це питання, яке є базовим, чи є Конституція в Україні, чи вона діє. Ні, не діє, тому що в Конституції&nbsp; поняття таке, як "місцеве самоврядування", воно в Києві знищене. Чи діють&nbsp; Закони України сьогодні в Києві? Ні. Народний депутат не&nbsp; може потрапити на&nbsp; засідання&nbsp; місцевої ради і виступи ти там не може, поки ті, хто сьогодні "дерибанить" київську міську землю, так звані "колишні депутати Київради" не проголосують, надати слово чи ні.</p>
<p>Я думаю, що це сьогодні повинно піти в анали історії як зразок абсолютного волюнтаризму тієї партії, яка представляє владу, коли один з її представників "шкірить зуби" через скло Київради, довівши своє рідне місто, яке є монопольно ним контрольоване, тому що там підприємства його батька, так він сьогодні "шкірить зуби", показуючи, наскільки він сьогодні впливає в Києві на все те, що робиться. Це може привести до серйозних наслідків.</p>
<p>Хочу сказати, що Київ сьогодні уже, практично, стає таким, як і його місто: тут не працює тепловодопостачання, сьогодні дороги в Києві розбиті, і ніхто їх ремонтувати не збирається, будуть ділити і далі по 130 ділянок землі.</p>
<p>Тому сьогоднішнє голосування покаже, хто хоче, щоб у Києві був наведений порядок, і ті, хто вважають себе киянами, бо всі ви живете у Києві, сьогодні покажете, хто з вас хоче, щоб тут було нормальне життя, чи той, хто хоче, щоб доділили остатки власності вашим олігархам донецьким і луганським, які сюди прибувають, і тому тільки треба така влада, яка сьогодні є в Києві, не народна, а "гауляйтерна". Тому ми хочемо сьогодні зроби ти це голосування знаковим, порахувати, хто як себе вів.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Фракція Партії регіонів, народний депутат Володимир Олійник. Прошу вас.</p>
<p>&nbsp;</p>
<p>11:46:33</p>
<p>ОЛІЙНИК В.М.</p>
<p>Шановні колеги, шановний Володимир Васильович! Отут висів такий великий плакат "Законним виборам у Києві бути!", і ми з ним погоджуємося. Але на слові "законним" виборам у Києві бути. І коли сьогодні ми побачили ситуацію, що і Конституційний суд та і вся Конституція проти того, щоб призначати незаконні вибори, бо чергові вибори призначаються, відповідно до Конституції, одночасно у всій Україні, якщо це позачергові, то їх немає, бо терміни вже збігли.</p>
<p>Але що стало причиною подібної дискусії і колізії? Безперечно, незаконні дії нинішньої опозиції, яка була в 2008 році при владі. Тому що тоді не питали в киян, не проводили референдум, а просто до коліна в цьому залі перегнули інтереси і переламали інтереси територіальної громади, і достроково призначили вибори як міського голови, так і міської ради. І в результаті появилася оця юридична колізія, коли призначити вибори в Києві – це діяти всупереч Конституції. Тому ми сьогодні наполягаємо на тому, щоб вибори були в Києві чітко так, як вимагає Конституція України. А ви не лийте сльози, ви не плачте, бо ви не говорите про інтереси територіальної громади, бо сьогодні&nbsp; для того, щоб місто жило нинішньою владою робиться дуже багато – і розв'язки, і мости, і будівництво метро. А те, що ви блокуєте діяльність конституційного законного органу місцевого самоврядування як сесії, ви про це добре знаєте. І тому зупиніться і припиняйте чинити тиск на територіальну громаду. А ми – Партія регіонів говоримо, що ми повагу маємо до цієї територіальної громади, які вона має повагу до Конституції України. Не ламайте державу!</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Віктор Чумак. Прошу.</p>
<p>&nbsp;</p>
<p>11:48:58</p>
<p>ЧУМАК В.В.</p>
<p>Віктор Чумак, 214 виборчий округ, Дніпровський район.</p>
<p>Шановні колеги, шановний Володимир Васильович, шановні виборці, шановні кияни! Те, що сьогодні відбувається в Києві, виходить за рамки права, закону, здорового глузду і взагалі розуміння будь-якою нормальної людиною. Те, що казав сьогодні колега Олійник – це є прояв, ну, такого, знаєте, неперевершеного цинізму, коли кажуть про необхідність проведення&nbsp;законних виборів Київради. Законні вибори в Київраді повинні були відбутися вже давно, і ми з вами це знаємо.</p>
<p>Декларація прав людини 1948 року, якою є підписантом і Україна, який є документ основоположний щодо прав людини, в тому числі і виборчих, каже, що вибори повинні проводитися у розумні періодичні терміни, і ця періодичність не повинна бути більшою ніж термін повноважень тієї чи іншої ради. Ця рада вже давно прострочена.</p>
<p>Що сьогодні відбувається в нашій раді? Подивіться, 63 відсотки киян на останніх дослідженнях сказали, що ця Київрада повинна бути вже давно переобрана. Що повинна зробити розумна влада для цього? Розумна влада повинна підійти до свого громадянина і сказати: "Добре, громадо, ми йдемо на це, ми проводимо вибори". Що робить нерозумна влада? Нерозумна влада робить те, що ми сьогодні бачимо: вона оточує Київраду, оточує приміщення Київради тисячею "Беркуту" для того, щоб захистити нелегітимне засідання отих щурів, як казали мої колеги про дерибан київської землі, тисячу озброєних вояків.</p>
<p>Я хотів би сказати, що сьогодні відбувається злочин, передбачений абсолютно чітко, склад злочину передбачений 341 статтею Кримінального кодексу: "Захоплення державних будівель і споруд". Подивіться, група людей, в тому числі і озброєних, забарикадувалася в Київраді, не пускає туди громадян, які мають абсолютно повне право зайти в Київраду; не пускає туди народних депутатів, які мають і конституційне, і законне право пройти в Київраду. І не справа міліціонерів – оцінювати політичні…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЧУМАК В.В. Я хочу просто сказати. Шановні кияни, шановні виборці, шановна громадо! Це голосування, яке ми зараз з вами тут побачимо, воно буде знакове: хто хоче європейської України, хто хоче європейського самоврядування, а хто його не хоче. Дякую.</p>
<p>&nbsp;</p>
<p>ГОЛОВУЮЧИЙ. Я прошу, з мотивів, прошу, Адам Іванович Мартинюк. Хвилина у вас є.</p>
<p>&nbsp;</p>
<p>11:51:46</p>
<p>МАРТИНЮК А.І.</p>
<p>Передусім дві невеличкі&nbsp; зауваги.</p>
<p>Перша. Я порекомендував тим, хто волає "бе", спочатку самокритично сказати "а". Бо давайте пригадаємо 2008 рік. Хто тут вимагав у Верховній Раді провести позачергові вибори? Вимагали ті, хто сьогодні вимагає ще одних виборів.</p>
<p>Тому, давайте спочатку на себе, фракція "Батьківщина", візьміть критично і визнайте, що це ви привели до тієї ситуації, яка сьогодні є в Київській міській раді і з київським міським головою.</p>
<p>Тепер друга заувага. Мене дивує, чому мовчить свобода? Чому ви кричите тільки про Київ, а чому забули про Тернопіль? Бо в 2008 році проводили позачергові вибори не тільки в Києві, але і в Тернополі. Тому давайте говорити про обидва вибори.</p>
<p>І головне. Ви знаєте, що фракція комуністів завжди підтримувала пропозиції про проведення виборів. Ми за те, щоб провести позачергові, ще раз наголошую, позачергові вибори у Києві і в Тернополі. Дякую.</p>
<p>&nbsp;</p>
<p>ГОЛОВУЮЧИЙ. Прошу, репліка, хвилина. Об'єднання "Свобода". Хто? Махніцький, народний депутат.</p>
<p>&nbsp;</p>
<p>11:53:19</p>
<p>МАХНІЦЬКИЙ О.І.</p>
<p>Олег Махніцький, Всеукраїнське об'єднання "Свобода". Тільки що було з уст попереднього виступаючого згадано про Всеукраїнське об'єднання "Свобода" і про ситуацію в Тернополі.</p>
<p>Так я ось хочу нагадати, що завдяки територіальній виборчій комісії, яку очолював і якою керував представник від Комуністичної партії, два роки блокувалася робота територіальної виборчої комісії. І вона просто ігнорувала вимоги закону.</p>
<p>І ця її злочинна бездіяльність тієї посадової особи і тієї комісії на чолі з комуністом була встановлена неодноразовими судовими рішеннями, які вступили в законну силу, а так само Постановою Центральної виборчої комісії. І власне Центральна виборча комісія розігнала цю територіальну виборчу комісію, яка зумисно довела до колапсу області і не вводила депутатів, які були наступними по списку і вибули із списку.</p>
<p>Проте завдяки роботі Центральної виборчої комісії вчора ситуація була виправлена, і вчора було прийнято рішення про введення депутатів, які йшли наступними по списку, до…</p>
<p>&nbsp;</p>
<p>ГОЛОВУЮЧИЙ. Шановні народні депутати, всі бажаючі прийняли в обговоренні цього питання. Тому я прошу підготуватися голосувати персонально.</p>
<p>Я ставлю на голосування проект Постанови (3003) про вибори міського голови і депутатів міської ради міста Києва для включення до порядку денного, до розкладу засідань на 23-25 жовтня. Прошу народних депутатів голосувати. Голосуйте.</p>
<p>&nbsp;</p>
<p>11:55:35</p>
<p>За-199</p>
<p>Проти – 2, утрималося – 26, не голосувало – 171.</p>
<p>Рішення не прийнято.</p>
<p>По фракціях. Партія регіонів – 1, "Батьківщина" – 76; "УДАР Віталія Кличка" – 36, "Свобода" – 30, Компартія – 32, позафракційні – 24.</p>
<p>Шановні народні депутати, ми дуже багато робили перерв, є пропозиція попрацювати до 14 години. Тому що багато питань і більшості, і опозиції.</p>
<p>Тому розглядається проект Закону (номер 0023) про ратифікацію Протоколу між Кабінетом Міністрів України і Урядом Республіки Таджикистан про вилучення окремих товарів з режиму вільної торгівлі до Угоди між Кабінетом Міністрів України і Урядом Республіки Таджикистан про вільну торгівлю від 6 липня 2000 року.</p>
<p>Є пропозиція розглянути по скороченій процедурі. Прошу народних депутатів проголосувати за скорочену процедуру.</p>
<p>&nbsp;</p>
<p>11:57:12</p>
<p>За-231</p>
<p>Проти – 13, утрималося – 3, не голосувало – 151.</p>
<p>Рішення прийнято.</p>
<p>Запрошую для доповіді першого заступника міністра економічного розвитку і торгівлі Анатолія Аркадійовича Максюту. Прошу.</p>
<p>&nbsp;</p>
<p>МАКСЮТА А.А.</p>
<p>Шановний Володимире Васильовичу, шановні народні депутати, проект Закону України про ратифікацію Протоколу між Кабінетом Міністрів України і Урядом Республіки Таджикистан про вилучення окремих товарів з режиму вільної торгівлі до Угоди між Кабінетом Міністрів України і Урядом Республіки Таджикистан про вільну торгівлю від 6 липня 2001 року розроблено з метою набуття чинності зазначеним протоколом, який був підписаний 28 червня 2012 року.</p>
<p>Ратифікація протоколу дасть можливість, по-перше, зафіксувати зобов'язання щодо ставок мит для товарів, що вилучені з режиму вільної торгівлі між країнами. Друге, закріпити в протоколі зобов'язання держав щодо незастосування нових обмежень у взаємній торгівлі, тобто не погіршення теперішнього режиму торгівлі. І третє, створення механізму вирішення торгівельних спорів в рамках механізмів і процедур прийнятих і Світовій організації торгівлі.</p>
<p>Прийняття і реалізація положень протоколу не потребує додаткових фінансових і матеріальних витрат з державного бюджету України. Навпаки, реалізація протоколу за розрахунками дасть можливість збільшити експорт українських товарів до Республіки Таджикистан.</p>
<p>Протокол спрямований на розвиток рівноправних взаємовигідних торгівельно-економічних відносин між Україною і Республікою Таджикистан, заснування спільних виробничих структур, стимулювання інвестиційної діяльності, реалізацію міждержавних програм торгівельно-економічного співробітництва&nbsp;і буде діяти на період до набрання чинності для держав-сторін Договору&nbsp; про зону вільної торгівлі, прийнятої 18 жовтня 2011 року Договору вільної торгівлі країн СНГ.</p>
<p>Шановні народні депутати,&nbsp; прошу підтримати ратифікацію зазначеного протоколу. Дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p>&nbsp;</p>
<p>ГОЛОВУЮЧИЙ. Дякую. Сідайте, будь ласка.</p>
<p>Для співдоповіді запрошується член Комітету у закордонних справах Козуб Олександр Андрійович.</p>
<p>&nbsp;</p>
<p>11:59:49</p>
<p>КОЗУБ О.А.</p>
<p>Шановні колеги, Комітет у закордонних справах розглянув внесений Кабінетом Міністрів&nbsp; України проект Закону України про ратифікацію Протоколу між Кабінетом Міністрів&nbsp; України і Урядом Республіки Таджикистанпро вилучення окремих товарів з режиму вільної торгівлі до Угоди між Кабінетом Міністрів України і Урядом Республіки Таджикистан про вільну торгівлю від 06 липня 2001 року (реєстраційний номер 0023) і ухвалив рекомендувати вищезгаданий проект закону до прийняття Верховною Радою України.</p>
<p>Ратифікація протоколу сприятиме захисту інтересів вітчизняних виробників, в результаті вилучення&nbsp; з режиму вільної торгівлі групи товарів, які обкладатимуться українською стороною експортним митом при їх поставці з митної території України на митну територію Республіки Таджикистан.</p>
<p>Головне науково-експертне управління Апарату Верховної Ради України до поданого законопроекту висловлює ряд зауважень щодо оформлення супровідних документів та змісту Пояснювальної записки до законопроекту.</p>
<p>Комітет Верховної Ради України з питань бюджету за наслідками свого розгляду визначив, що прийняття законопроекту матиме вплив на показники бюджету, оскільки може привести до збільшення доходів державного бюджету від експортного мита.</p>
<p>Отже, враховуючи те, що ратифікація протоколу сприятиме подальшому поглибленню і розвитку взаємовигідного торговельно-економічного співробітництва між країнами, прошу підтримати рішення Комітету закордонних справах та ратифікувати згаданий протокол. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Прошу записатися представників фракцій.</p>
<p>Народний депутат Шульга,&nbsp; фракція "Батьківщина".</p>
<p>&nbsp;</p>
<p>12:01:47</p>
<p>ШУЛЬГА В.П.</p>
<p>Прошу передати слово депутату Яворівському.</p>
<p>&nbsp;</p>
<p>12:01:54</p>
<p>ЯВОРІВСЬКИЙ В.О.</p>
<p>Шановні наші&nbsp; виборці, шановні народні депутати! Безперечно, йдеться про те, що між собою погоджують спільні економічні дії дві пострадянські&nbsp; країни, це зрозуміло.&nbsp;&nbsp; Я хотів би наголосити і взяв слово заради&nbsp; того, що все-таки&nbsp; як непрофесійно працює наш уряд. Адже під цю ратифікацію потрібно було б подати записку ділову, які є ризики в цьому всьому, які є вигоди і&nbsp; які є невигоди.&nbsp; А то ось попередній виступаючий, представник комітету,&nbsp; ну буквально лякає&nbsp;&nbsp; нас тим, що може бути непередбачуване, що може збільшитися&nbsp; надходження до&nbsp; нашого з вами жалюгідного національного бюджету.&nbsp; Дай&nbsp; Боже, щоб це справді сталося.</p>
<p>Через те я наголошую ще один раз,&nbsp; що приймати такі&nbsp; документи без глибокого аналізу, що це нам дає, які&nbsp; ризики, що ми на цьому втрачаємо і що ми&nbsp; на цьому&nbsp; здобуваємо, тільки тоді, звичайно, можна&nbsp;&nbsp; за це все буде голосувати.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Зарубінський,&nbsp; фракція Партії регіонів.</p>
<p>&nbsp;</p>
<p>12:03:14</p>
<p>ЗАРУБІНСЬКИЙ О.О.</p>
<p>Шановний&nbsp; Ігорю Григоровичу, шановні колеги. Я теж взяв слово, але для того щоб говорити з&nbsp; теми&nbsp; законопроекту, який ми розглядаємо. Справа в тому, що до поданої пояснювальної записки, до поданого тексту законопроекту&nbsp; є ще 2 додатки, в яких власне і визначається&nbsp; перелік і асортимент&nbsp; оцих вилучень, про які йдеться. Що стосується вилучень з української сторони і, що стосується вилучень з таджицької сторони.&nbsp; І ті, хто дійсно працював над цим законопроектом, а не просто&nbsp; оперує назвою його для того, щоб виступати, прекрасно розуміють,&nbsp; про які групи товарів ідеться.</p>
<p>Взагалі,&nbsp; шановні колеги, оптимальна&nbsp; ситуація, безумовно, коли немає жодних вилучень, жодних обмежень в жодній&nbsp; зоні вільної торгівлі і в жодному режимі вільної торгівлі, власне для цього&nbsp; зона вільної торгівлі і створюється, але це теорія.</p>
<p>На практиці, безумовно, коли ті чи інші міжнародні суб'єкти або міжнародні об'єкти практикують зону вільної торгівлі з іншими суб'єктами, вони завжди цікавляться, перш за все, своїми інтересами. В даному випадку те, що експертне мито встановлюється на групу українських товарів, які для нас важливі, які дають додаткові доходи до бюджету, і тому саме прогнозні оцінки, що мова йде не про дорівнює або більше, або дорівнює в плані надходжень до українського бюджету. Тому такі пропозиції треба, безумовно, підтримувати.</p>
<p>Важливий момент полягає в тому. і в цьому протоколі зазначено, що будь-які інші вилучення без взаємного погодження не допускаються. Це дуже важливий юридикотехнічний момент. Тому пропоную не політичні тут виступи робити, а підтримати цей протокол, його ратифікувати, бо він вигідний Україні і це має бути критерієм підтримки того чи іншого законопроекту.</p>
<p>Фракція Партії регіонів, зрозуміло, буде підтримувати той законопроект, який відповідає українським національним інтересам. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте. Для виступу запрошується народний депутат Леонов, фракція "Свобода".</p>
<p>&nbsp;</p>
<p>12:05:21</p>
<p>ЛЕОНОВ Е.В.</p>
<p>Прошу передати слово Олександру Оксеньтійовичу Шевченко.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Шевченка.</p>
<p>&nbsp;</p>
<p>12:05:29</p>
<p>ШЕВЧЕНКО О.О.</p>
<p>Олександр Шевченко, фракція "Свобода". Протоколом до Угоди між Кабінетом Міністрів України і Урядом Республіки Таджикистан про вільну торгівлю від 2001 року передбачається зробити певні виключення стосовно мит на певні товари. Зокрема, у додатках визначені товари, на які Україна, відповідно Таджикистан, встановлюються експортні мита. Мені здається, що ці додатки до Протоколу, вони протирічать взагалі правилам Світової організації торгівлі. По суті справи відбувається подвійне обкладання, я б сказав, митами і з боку Таджикистану, який встановлює свої мита, і з боку України те ж саме.</p>
<p>Тому "Свобода" утримається від підтримки ратифікації цього протоколу, адже навіть у цьому протоколі і пояснень до нього не визначено, які фінансово-економічні вигоди буде мати Україна від цього чи взагалі вони буде мати, чи, можливо, це буде збитково для України, встановлення відповідних експортних мит? Тому ми утримаємося при голосуванні за ратифікацію цього протоколу. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Пинзеник, фракція "УДАР".</p>
<p>&nbsp;</p>
<p>12:07:23</p>
<p>ПИНЗЕНИК В.М.</p>
<p>Шановний головуючий! Шановні народні депутати! Я просив би, здавалося б простий технічний документ, який є нормальною практикою в торгових стосунках двох країн, звернути на нього увагу.&nbsp; Якщо одна країна пропонує вилучення з цього режиму, застосовується простий принцип – принцип симетричності. Одна країна просить – друга країна просить, уступіть теж.</p>
<p>Дивлюсь Додаток номер 1: це товари, які обкладаються Таджикистаном імпортним митом (це позиція Таджикистану). Відкриваю Додаток номер 2, чекаю, що буде перелік товарів, які Україна обкладає імпортним митом. Нічого подібного! Другий додаток містить перелік товарів, які Україна обкладає експортним митом.&nbsp; Якщо перевести все, що я сказав на людську мову, це означає і Додаток номер 1, і Додаток номер 2 б'є по українській економіці, виключно по українській економіці, немає тут асиметрії. Тому що перша частина б'є через імпортні мита Таджикистану, а друга частина –&nbsp; через експортні мита на українські товари.</p>
<p>Я не знаю…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>ПИНЗЕНИК В.М.&nbsp; … від'ємний торговий баланс і дискримінують національний експорт. Але це не єдина проблема.</p>
<p>Друга проблема. Протокол містить норму, дія цього протоколу може бути внесення зміни або доповнення за узгодженням сторін. Ці зміни і доповнення стають невід'ємною частиною протоколу. Якщо ви пам’ятаєте, що ратифіковані угоди є норм частиною українського законодавства, то ратифікуючи цю&nbsp; норму, ми даємо право в майбутньому приймати будь-які зміни до цього проколу без ратифікації Верховної Ради України.</p>
<p>То моя пропозиція – утриматись від голосування за цей документ.</p>
<p>&nbsp;</p>
<p>ГОЛОВУЮЧИЙ. Обговорення завершено. Шановні народні депутати, переходимо до прийняття рішень.</p>
<p>Ставлю на голосування проект Закону про ратифікацію Протоколу між Кабінет Міністрів України і Урядом Республіки Таджикистан про&nbsp; вилучення окремих товарів з режиму вільної торгівлі до Угоди між Кабінет Міністрів України і Урядом Республіки Таджикистан про вільну торгівлю від&nbsp; 6 липня 2001 року (реєстраційний номер 0023) для прийняття за основу і в цілому.</p>
<p>Прошу народних депутатів голосувати.</p>
<p>&nbsp;</p>
<p>12:10:11</p>
<p>За-156</p>
<p>Рішення не прийнято.</p>
<p>По фракціях. Партія регіонів – 117, "Батьківщина" -0, "УДАР Віталія Кличка" – 0, "Свобода" -0, Компартія України – 28, позафракційні –11.</p>
<p>Шановні народні депутати, вношу пропозицію направити даний законопроект на доопрацювання до комітету для підготовки на&nbsp; повторне перше читання.</p>
<p>Ставлю на голосування дану пропозицію законопроект 0023. Прошу голосувати. <i>(Шум у залі)</i></p>
<p>&nbsp;Не потрібно кричати,&nbsp; читайте Регламент: ратифікації розглядаються так&nbsp; само, як і порядок розгляду як і законопроектів. <i>(Шум у залі)</i></p>
<p>&nbsp;&nbsp;&nbsp;&nbsp;</p>
<p>12:11:06</p>
<p>За-162</p>
<p>Стаття 200 частина перша Регламенту Верховної Ради України.</p>
<p>Рішення не прийнято.</p>
<p>На розгляд вноситься проект Закону (реєстраційний номер 0025) про ратифікацію Угоди між Кабінетом Міністрів України, урядом Російської Федерації та урядом Угорщини про перевезення ядерних матеріалів між Російською Федерацією та Угорщиною через територію України.</p>
<p>Доповідач – голова Державної інспекції ядерного регулювання Миколайчук Олена Анатоліївна.</p>
<p>Вношу пропозицію про розгляд за скороченою процедурою, прошу голосувати.</p>
<p>&nbsp;</p>
<p>12:12:05</p>
<p>За-128</p>
<p>Рішення не прийнято.</p>
<p>Будь ласка, доповідач.</p>
<p>Голова ж озвучив, голова озвучив, щоб попрацювали народні депутати без перерви сьогодні. Ми вчора мали велику перерву з вами. Будь ласка.</p>
<p>&nbsp;</p>
<p>МИКОЛАЙЧУК О.А.&nbsp;</p>
<p>Шановний пане головуючий, шановні народні депутати України! Вашій увазі пропонується проект Закону України про ратифікацію Угоди між Кабінетом Міністрів України, урядом Російської Федерації та урядом Угорщини про перевезення ядерних матеріалів між Російською Федерацією та Угорщиною через територію України.</p>
<p>Зазначену угоду було підписано 17 жовтня минулого року в місті Київ. Відповідно до статті 26 Закону України про перевезення небезпечних вантажів угода підлягає ратифікації Верховною Радою України. Регулярні транзитні перевезення ядерних матеріалів між Російською Федерацією та Угорщиною розпочалися з почату 80-х років минулого століття і мають на меті забезпечення безперебійної роботи АЕС "Пакш" на території Угорщини. За час цих перевезень, за весь цей час не сталося жодних інцидентів.</p>
<p>З набуттям Незалежності Україною постало питання правового врегулювання цих перевезень і тому уряди Угорщини, Російської Федерації та України підписали у грудні 1992 року Угоду між урядом України і&nbsp; урядом Угорської Республіки та урядом Російської Федерації про співробітництво у сфері транспортування ядерного палива між Угорською Республікою та Російською Федерацією через територію України від 29 грудня 1992 року, яка має чинність і на сьогодні, відповідно до якої на сьогодні здійснюються такі перевезення.</p>
<p>Разом з цим, положення цієї угоди не відповідають сучасному законодавству України, не відповідають міжнародно-правовим режимам, членами якої стали всі три країни. Зокрема, це стосується вирішення питань цивільної відповідальності за ядерну шкоду у випадку ядерного інциденту, це стосується того, що угода передбачає супровід спеціальних вантажів територією України: охорону Російської Федерації і так далі.</p>
<p>Угодою, що пропонується вашій увазі до ратифікації, врегульовані питання забезпечення безпеки перевезень, у тому числі ядерної та радіаційної безпеки, охорони спеціальних вантажів та розподілу відповідальності сторін при здійсненні таких перевезень, передбачені гарантії безпеки населення та навколишнього природного середовища відповідно до сучасного законодавства та міжнародних зобов'язань всіх трьох сторін.</p>
<p>В угоді враховані положення та принципи Віденської конвенції про цивільну відповідальність за ядерну шкоду, Конвенції про фізичний захист ядерного матеріалу, Конвенції про оперативне сповіщення про ядерні аварії, Конвенції про допомогу у випадку ядерної аварії або радіаційної аварійної ситуації, Об'єднаної конвенції про безпеку поводження з відпрацьованим паливом та безпеку поводження з радіоактивними відходами, Правил безпечного перевезення радіоактивних матеріалів відповідно до стандартів безпеки МАГАТЕ, інших міжнародних документів, що регулюють питання безпеки перевезень ядерних матеріалів.</p>
<p>Укладення вищезазначеної угоди дасть змогу вдосконалити законодавчу базу у відносинах між Україною, Російською Федерацією, Угорщиною при здійсненні перевезень ядерних матеріалів, визначити чіткі механізми взаємодії компетентних органів сторін угоди на всіх етапах перевезення ядерних матеріалів, в повній мірі вирішити питання щодо забезпечення ядерної та радіаційної безпеки та фізичного захисту при здійсненні перевезення ядерних матеріалів, привести у відповідність до вимог Віденської конвенції про цивільну відповідальність за ядерну шкоду вирішення питань щодо відшкодування шкоди у випадку ядерного інциденту.</p>
<p>Після ратифікації ця угода буде частиною законодавства України та договірно-правовою основою для здійснення транзитних перевезень ядерних матеріалів між Угорщиною і Російською Федерацією через територію України відповідно до проголошених принципів добросусідства та взаємовигідного співробітництва з країнами Західної Європи та Російської Федерації, що сприятиме підвищенню міжнародного іміджу нашої держави.</p>
<p>Прошу вас підтримати законопроект про ратифікацію угоди. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Запитання є до доповідача?</p>
<p>Немає. Сідайте будь ласка.</p>
<p>Співдоповідач – член Комітету у закордонних справах Козуб Олександр Андрійович, будь ласка.</p>
<p>&nbsp;</p>
<p>12:16:42</p>
<p>КОЗУБ О.А.</p>
<p>Шановні колеги! Комітет у закордонних справах розглянув внесений Кабінетом Міністрів України проект Закону України про ратифікацію Угоди між Кабінетом Міністрів України, Урядом Російської Федерації та Урядом Угорщини про перевезення ядерних матеріалів між Російською Федерацією та Угорщиною через територію України (реєстраційний номер 0025) і ухвалив рішення рекомендувати Верховній Раді України прийняти його в цілому як закон.</p>
<p>Головна мета угоди: створення належного правового підґрунтя для перевезення ядерних матеріалів між Російською Федерацією та Угорщиною через територію України, визначення чітких механізмів взаємодії компетентних органів цих держав на всіх етапах перевезення спеціальних вантажів, вирішення питання забезпечення ядерної та радіаційної безпеки та фізичного захисту при здійсненні перевезень ядерних матеріалів.</p>
<p>Головне науково-експертне управління Апарату Верховної Ради України вважає, що угода може бути ратифікована. Комітети з питань паливно-енергетичного комплексу, ядерної політики та ядерної безпеки та з питань екологічної політики, природокористування та ліквідації наслідків Чорнобильської катастрофи пропонують Верховній Раді України ратифікувати угоду. Комітет з питань бюджету повідомляє, що законопроект не матиме впливу на показники бюджету.</p>
<p>Отже, прошу підтримати рішення Комітету у закордонних справах та ратифікувати згадану угоду. Дякую.</p>
<p>&nbsp;</p>
<p>ГОЛОВУЮЧИЙ. Запитання до співдоповідача є? Немає. Сідайте будь ласка.</p>
<p>Виступи від фракцій. Прошу записатись. Народний депутат Яворівський, фракція "Батьківщина", будь ласка.</p>
<p>&nbsp;</p>
<p>12:18:43</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина", місто Київ. Безголовий Київ. Я хотів би сказати про те чесно, що моя позиція роздвоюється. З одного боку, безперечно, ми прекрасно розуміємо, що ми є транзитною&nbsp; країною, і ми повинні бути готові до того, що через нашу територію будуть проходити найрізноманітніші вантажі із європейських країн до Росії, до інших країн і тому подібне. Ми&nbsp; повинні бути до цього готові. Але з іншого боку, ще сьогодні в уряді нашому ніхто не прорахував, що ми можемо мати як транзитна країна, що може надійти, яка реальна сума, яку мету ми перед собою ставимо, щоб вона надійшла до нашого бюджету, ніхто сьогодні абсолютне рахував.</p>
<p>Я вже не кажу про стан доріг, які ми маємо сьогодні в Україні, і судячи з усього, в бюджеті наступного року, фактично, навіть зменшується або збільшуються на дуже мізерну суму кошти на утримання українських доріг. По&nbsp; таких дорогах, як у нас, ніхто їздити не буде, бо вони нагадують, буквально, післявоєнну Україну, після вибухів, вирв і тому подібне.</p>
<p>Через те, ще раз кажу, це – одна позиція, де Україна може на цьому мати певний&nbsp; зиск, і повинна&nbsp; би його на цьому мати.</p>
<p>Друге. Йдеться, звичайно, про небезпечні товари, які&nbsp; будуть транспортуватися через Україну. Ми не забуваймо про те, що ми маємо сьогодні 800 так званих "тимчасових" ядерних поховань у 30-кілометровій зоні, що сама зона сьогодні є "чорною діркою", що ми маємо сьогодні багато українських земель, які сьогодні є затруєні. Затруєні тим же самим Чорнобилем.</p>
<p>Через те, я вважаю, ми повинні дуже жорстко поставитися до цього. Добре, що в цій ратифікації є все-таки певні позиції. Але я мало вірю в те, що сьогоднішня корумпована влада здатна проконтролювати і дотриматися. Будуть і хабарі, буде все на світі. Але, я ще раз кажу, все-таки підтримати цю потрібно.</p>
<p>Слава Києву,&nbsp;&nbsp; каже Катеринчук, і слава Троєщині!</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Янків, фракція "Свобода".</p>
<p>&nbsp;</p>
<p>12:21:01</p>
<p>ЯНКІВ І.Т.</p>
<p>Прошу передати слово Олександру Оксентійовичу Шевченку.</p>
<p>&nbsp;</p>
<p>ГОЛОВУЮЧИЙ.&nbsp; Мікрофон включіть Шевченка.</p>
<p>&nbsp;</p>
<p>12:21:09</p>
<p>ШЕВЧЕНКО О.О.</p>
<p>Олександр Шевченко, фракція "Свобода". Ратифікація Угоди між Кабінетом Міністрів України і Урядом Російської Федерації&nbsp;та Урядом Угорщини про перевезення ядерних матеріалів між Російською Федерацією та Угорщиною через територію України є досить актуальною проблемою, я б сказав би.</p>
<p>Мова йде про забезпечення перевезень свіжого і відпрацьованого палива та інших радіоактивних матеріалів, які утворюються в результаті переробки відпрацьованого ядерного палива, а також порожніх транспортних пакувальних комплектів для таких матеріалів з Російської Федерації до Угорщини, із Угорщини до Російської Федерації через нашу територію.</p>
<p>Я повинен сказати, що ця угода є більш досконалою у порівнянні із попередніми. Якщо у попередній, наприклад, угоді передбачалося, що транспорт буде супроводжувати російська озброєна охорона і через територію України до кордонів Угорщини, а потім від кордонів Угорщини через територію України, то ця угода передбачає, що російська озброєна охорона бути мінятися на Хуторі Михайлівському, вже на території України, і українська&nbsp; озброєна охорона буде супроводжувати ці матеріали до Чопа. В Чопі буде приймати вантажі вже угорська озброєна охорона. Так само, коли з Угорщини відпрацьований матеріал буде відправлятися, то на станції Захонь українська озброєна охорона, тобто на території Угорщини, буде приймати вантаж і супроводжувати його до Куп'янська, сортирувальна станція в Харківській області. А там буде приймати російська озброєна охорона.</p>
<p>В даному випадку, якщо ми бачимо, що рівноправні відносини чи умови є з Угорщиною, то з Росією не зовсім рівноправні. Російська озброєна охорона прибуває на Хутір Михайлівський, і російська озброєна охорона буде з Куп'янська супроводжувати вже з території України.</p>
<p>Крім того, я повинен сказати, що не встановлена цивільно-правова відповідальність за аварію. Сторона, на якій трапилася аварія, вона самостійно веде боротьбу з її наслідками. А конкретно не вказано, яка цивільна відповідальність чи то російської чи угорської сторони, з вини якої трапилася, можливо, і ця ж аварія. Все покладається на одну сторону, в тому числі на Україну. Тому ці недоліки досить значні. Але, не дивлячись на це, "Свобода" буде голосувати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Каплін, фракція "УДАР Віталія Кличка".</p>
<p>&nbsp;</p>
<p>12:24:15</p>
<p>КАПЛІН С.М.</p>
<p>Прошу передати слово Валентину Наливайченку.</p>
<p>&nbsp;</p>
<p>ГОЛОВУЮЧИЙ. Включіть мікрофон Валентина Наливайченка.</p>
<p>&nbsp;</p>
<p>12:24:25</p>
<p>НАЛИВАЙЧЕНКО В.О.</p>
<p>Валентин Наливайченко, фракція "УДАР Віталія Кличка". Вважаємо, що ця міжнародна угода з Російською Федерацією відповідає національним інтересам України і дійсно свідчить про важливий безпековий внесок України і для відносин і з Європейським Союзом, і з Російською Федерацією.</p>
<p>Друге – це національний суверенітет України над перевезенням небезпечних вантажів, що в цій угоді є позитивом і фракція "УДАР Віталія Кличка" вважає, що саме так і треба діяти – відповідати на своїй території за безпеку власних громадян.</p>
<p>Третій аспект. Вважаємо, що реалізація цієї угоди нашою стороною, стороною ЄС, тобто Угорщиною, і Російською Федерацією дійсно дає шанс і для того, щоб транспортна галузь України розвивалася і піднімала стандарти до Європейського Союзу, і довіра з боку партнерів – Російської Федерації також була на належному рівні до українських партнерів.</p>
<p>Відтак наша пропозиція підтримати ратифікацію і взяти на контроль виконання урядом фінансування насамперед для залізниці, для Агентства з ядерної безпеки необхідних бюджетних коштів, де б передбачалася безпека українських громадян від хутору Михайлівського до Чопу, до кордону з Європейським Союзом. Дякуємо за увагу.</p>
<p>&nbsp;</p>
<p>ГОЛОВУЮЧИЙ. Народний депутат Ярослав Сухий, фракція Партії регіонів.</p>
<p>&nbsp;</p>
<p>12:25:52</p>
<p>СУХИЙ Я.М.</p>
<p>Шановні колеги, я хочу нагадати всім, що російське ядерне паливо транспортується через територію України з 1982 року. Саме тоді на угорській території, якщо пригадуєте, за участі Радянського Союзу була збудована атомна електростанція "Пакш". Тобто ми говоримо про ситуацію, котра існує вже протягом 30 років, причому Росія не тільки&nbsp;поставляє в Угорщину ядерне паливо, але й здійснює повернення відпрацьованого ядерного палива і також території нашої країни.</p>
<p>Для врегулювання цього питання в 1992 році була підписана відповідна трьохстороння угода. За цей час відбулося багато змін і в нормативно-правових документах, і в питаннях ядерної безпеки. Тому нам і необхідно провести&nbsp; у відповідність ту угоду 1992 року до вимог Віденської конвенції 1963 року.</p>
<p>Як з тексту угоди відомо, що вона захистить країну від потенційних ризиків і зафіксує юридично відповідальність наших партнерів. І це дуже важливо, вона не може бути переглянута пізніше ніж за 10 років. Адже саме на такий термін встановлена її дія.</p>
<p>І окремо хочу наголосити, нагадати, колеги, ми&nbsp; ж в цьому сесійному залі вже розглядали ці питання. В нас є позитивний досвід, бо аналогічні угоди Росії Україна підписала в 2006 році з Болгарією, а в 2010 –&nbsp;&nbsp; із Словаччиною.</p>
<p>От переді мною Пояснювальна записка угоди: регулює питання забезпечення безпеки та розподілу відповідальності при здійсненні міжнародних перевезень ядерних матеріалів. З одного боку, це гарантія безпеки довкілля, а з іншого боку, це реалізація переваг України як транзитної держави.&nbsp; Тому, я думаю,&nbsp; що угода буде гарантувати перевезення ядерних матеріалів з охороною без перезавантаження на території України, про що вже тут говорив колега професор Шевченко. Це дві важливі позиції, без яких погодження України на транзит ядерних матеріалів нашою територією не може бути можливим.</p>
<p>Тому Партія регіонів вважає, що ратифікація документу необхідна в першу чергу і напевно перш за все нам, українській стороні. Я пропоную підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Виступи від фракцій завершено.</p>
<p>Прошу записатися на виступи народних депутатів. Народний депутат Ляшко, позафракційний.</p>
<p>&nbsp;</p>
<p>12:28:50</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Безумовно, питання, яке ми розглядаємо,&nbsp; вкрай важливе. Але я думаю, що мільйони українських громадян, які стежать за&nbsp; діяльністю Верховної Ради, хвилює інше питання. Питання ратифікації ядерних перевезень ми могли б розглянути за 5 хвилин.</p>
<p>Сьогодні&nbsp; в порядку денному питання - мій законопроект про мораторій&nbsp; на закриття лікарень, і до нього черга не дійде.&nbsp;&nbsp; У сьогоднішньому порядку денному питання пенсійного&nbsp; віку. У сьогоднішньому порядку денному&nbsp; маса інших соціальних питань, які хвилюють громадян. Ми натомість&nbsp; розглядаємо годину питання, яке не варте того,&nbsp; щоб годину про нього&nbsp; говорити.</p>
<p>Я ще раз звертаю увагу громадян України, що сьогодні&nbsp; в парламенті ми маємо більшість Партії регіонів, комуністів і&nbsp; "тушок",&nbsp; які разом, змовившись, працюють&nbsp; проти інтересів українських громадян.&nbsp;&nbsp;&nbsp; Через Партію регіонів, через комуністів і через "тушок"&nbsp; люди не отримують пенсії,&nbsp; люди не отримують заробітні плати, мільйони українських громадян позбавляються&nbsp; роботи. Через Партію регіонів, комуністів і "тушок"&nbsp; сьогодні: казначейство блокує всі платежі, не ремонтуються дитячі садки, школи,&nbsp; лікарні, дороги, не можуть&nbsp; селяни нормально картоплю свою продати, молоко продати!&nbsp; Це все наслідки діяльності&nbsp; Партії регіонів, комуністів і "тушок", яких привів до парламенту Яценюк.</p>
<p>І тому&nbsp; я кажу, що для того, щоб ми змінили&nbsp; баланс сил у Верховній Раді, ми маємо&nbsp; невідкладно&nbsp; розглянути питання про&nbsp; позбавлення депутатських мандатів усіх "тушок", які зрадили своїх виборців. Геть з парламенту "тушок"! І разом із&nbsp;&nbsp; "тушками": геть з парламенту "тушкороба", який&nbsp; привів їх до парламенту – Яценюка! Адже відповідальність за "тушок" у парламенті, мають в першу чергу&nbsp; нести лідери політичних сил, які&nbsp; продавали місця у парламентському списку, дурили людей перед виборами і обіцяли, що знімуть Партію регіонів, а насправді допомагають Партії регіонів, привівши до парламенту "тушок".</p>
<p>Тому я звертаюся до громадян&nbsp; України: питання номер один сьогодні – це зміна&nbsp; влади. Питання номер один сьогодні – це геть Партію &nbsp;регіонів. Питання номер один –&nbsp; це у відставку уряд Азарова. Але для того, щоб вирішити ці питання, ми маємо об'єднатися. В парламенті мають сидіти всі до одного опозиційні депутати, а їх половини немає, бо вони ходять невідомо де, а потім на регіоналів киваємо. Знаємо, ми хто такі регіонали, але й ми як опозиційні депутати так само несемо відповідальність перед виборцями за те, що робиться в парламенті. Якби в парламенті не було "тушок", тут би давно вже регіоналів з комуністами не було.</p>
<p>Геть Партію регіонів! Ганьба Партії регіонів&nbsp; разом з комуністами і "тушками"!</p>
<p>&nbsp;</p>
<p>ГОЛОВУЮЧИЙ. Народний депутат Бутківський, фракція Партії регіонів.</p>
<p>&nbsp;</p>
<p>12:31:59</p>
<p>БУТКІВСЬКИЙ В.В.</p>
<p>Народний депутат Бутківський Віктор Володимирович просив би передати слово депутату Гайдош, він знає цю проблемі і її вивчив.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Гайдоша.</p>
<p>&nbsp;</p>
<p>12:32:10</p>
<p>ГАЙДОШ І.Ф.</p>
<p>Іштван Гайдош, фракція Партії регіонів.</p>
<p>Шановний головуючий, шановні колеги, підтримуючи ратифікацію Угоди між Кабінетом Міністрів України, Урядом Російської Федерації та Урядом Угорщини, вважаю позитивом, що ця угода створює правову основу для перевезення спеціальних вантажів, тобто ядерних матеріалів територією України. Всі ми розуміємо, що це небезпечні матеріали, тому важливим є забезпечення саме правового механізму таких перевезень, взаємодії компетентних органів цих держав на усіх етапах транспортування спецвантажів. Тому пропоную підтримати цей Закон про ратифікацію угоди. Це вигідно для України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Гузенко, фракція Партії регіонів.</p>
<p>&nbsp;</p>
<p>12:33:15</p>
<p>ГУЗЕНКО К.О.</p>
<p>Костянтин Гузенко, 30 виборчий округ, Дніпропетровська область. Прошу передати слово народному депутату Журавському.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Журавського.</p>
<p>&nbsp;</p>
<p>12:33:26</p>
<p>ЖУРАВСЬКИЙ В.С.</p>
<p>Шановні колеги, я хотів би все-таки не про політику, а конкретно до цього документу. Цей документ надзвичайно важливий, він, ратифікація угоди дає можливість вдосконалити законодавчу базу у відносинах між Російською Федерацією і Угорщиною при здійсненні перевезень ядерних матеріалів і визначити цілком чіткі механізми взаємодії компетентних органів сторін на всіх етапах перевезення ядерних матеріалів. Ратифікація угоди дає можливість знову в повній мірі вирішити питання щодо забезпечення ядерної та радіаційної безпеки та фізичного захисту при здійсненні перевезення ядерних матеріалів. І крім того ратифікація угоди дає змогу привести у відповідність до вимог Віденської конвенції про цивільну відповідальність за ядерну шкоду від 21.05.1963 року існуючу договірно-правову базу у відносинах між Україною і Російською Федерацією та Угорщиною при здійсненні перевезень ядерних матеріалів щодо вирішення питання відшкодування збитків у випадку ядерного інциденту.</p>
<p>Цей документ погоджений з багатьма міністерствами і відомствами. Немає претензій до цього документу Науково-експертного управління секретаріату Верховної Ради України.</p>
<p>Регіональний аспект: проект Закону не стосується питання розвитку адміністративно-територіальних одиниць. Проект Закону України не містить ознак дискримінації і не потребує проведення громадської експертизи. Проект Закону України не містить правила і процедури, які можуть містити ризики вчинення корупційних правопорушень та не потребує проведення антикорупційної експертизи. Проект Закону не стосується соціально-трудової сфери. Проект Закону України не відноситься до регуляторних актів та не впливає на ринкове середовище забезпечення прав та інтересів суб’єктів господарювання.</p>
<p>Тому закликаю народних депутатів відкинути політику і дружно проголосувати за цей важливий документ. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Наливайченко, фракція "УДАР Віталія Кличка".</p>
<p>&nbsp;</p>
<p>12:36:00</p>
<p>НАЛИВАЙЧЕНКО В.О.</p>
<p>Валентин&nbsp; Наливайченко, фракція "УДАР Віталія Кличка".</p>
<p>Пропоную до слова нашого колегу Сергія Капліна.</p>
<p>&nbsp;</p>
<p>ГОЛОВУЮЧИЙ.&nbsp; Передає слово народному депутату Капліну.</p>
<p>&nbsp;</p>
<p>12:36:18</p>
<p>КАПЛІН С.М.</p>
<p>Шановні телеглядачі!&nbsp; Шановні радіослухачі! Колеги, народні депутати України! До опозиції кожного дня&nbsp; закидаються різні псевдозвинувачення про те, начебто ми не хочемо працювати, про те, начебто ми не голосуємо за&nbsp; порядок денний і не хочемо вирішувати…&nbsp; начебто не хочемо вирішувати нагальні проблеми сучасної України. Проте сьогодні ми витрачаємо величезну кількість часу для того аби розглядати питання, які б мали бути розглянуті протягом 10 хвилин.</p>
<p>Разом з тим, в українського пенсіонера, в українського платника податку, в українського селянина, в українського виробника крадеться час парламентом, більшістю&nbsp; із комуністів і регіоналів&nbsp; і системних "тушок" ті, які не предстали на позиції опозиції і заявляють про існування начебто надопозиції, але разом з тим підіграють сьогодні комуністам і регіоналам.&nbsp; Говориться про те, що треба захищати українського селянина,&nbsp; українських людей і не розглядається, затягується розгляд питань, які є сьогодні найбільш важливішими.&nbsp;&nbsp;</p>
<p>Три мільйони українців живуть пенсіонерів живуть за межею бідності і отримують зарплатню менше&nbsp; 900 гривень.&nbsp; Разом з тим&nbsp;&nbsp; народні депутати України усіх можливих&nbsp; скликань продовжують отримувати, не будучи в парламенті, заробітну платню, продовжують отримувати заробітну платню в 15 тисяч гривень, митники – 8 тисяч, СБУшники – 9 тисяч і так далі. Це є не припустиме і наша політична сила вносила на розгляд законопроекти, які мають урівняти соціальні права чиновників, народних депутатів і простих людей.&nbsp;&nbsp;</p>
<p>І ми наш лідер, Віталій Кличко і наша фракція, наша партія, наші сторонники разом з&nbsp; опозицією закликають вас, коли будуть внесені подібні законопроекти, урівняти в правах народного депутата із значком, людину в пагонах і ту бабусю, яка для вас будувала дороги, заводи, фабрики, які ви розікрали, і яка сьогодні&nbsp; живе на ту тисячу гривень,&nbsp; дві третіх з якої витрачає на своє лікування, бо ви знищили її здоров'я, бо ви забрали у них&nbsp;&nbsp;&nbsp; &nbsp;зрілість і молодість. 1 мільярд 170 мільйонів гривень Азаров винен сьогодні по зарплатні. Я не чую позиції Федерації роботодавців України, яка мала б провести серйозний моніторинг і запропонувати рішення, як вийти з цієї ситуації. Два мільярди сьогодні зависло, люди не можуть отримати грошей. Разом з тим, тільки в рік близько 70 мільярдів гривень розкрадається на тендерних закупівлях.</p>
<p>Я закликаю&nbsp; Партію регіонів повернути своїх депутатів з їх… вашого мальдівського закордонного округу, де начебто вони обиралися, і щоб вони працювали кожен день і розв'язували питання, які сьогодні є нагальними, а не приходили лише у четвер на роботу!</p>
<p>&nbsp;</p>
<p>ГОЛОВУЮЧИЙ.&nbsp; Сідайте. Я би просив народних депутатів, виступаючих, чітко дотримуватися норм Регламенту і виступати по темі.</p>
<p>Зараз надаю слово для репліки Журавському. Журавський, фракція Партії регіонів.</p>
<p>&nbsp;</p>
<p>12:39:44</p>
<p>ЖУРАВСЬКИЙ В.С.</p>
<p>Шановні народні депутати, колеги! Я звертаюся до всіх вас, до керівників фракцій: ну є документ, по документу… говоріть, будь ласка. Я розумію, що парламент – політико-законодавчий орган, треба туди вкраплення і політичне. Але ж не можна робити так, як зробив попередній виступаючий: ні слова про&nbsp; документ, обплював всіх, принизив всіх і&nbsp; пішов з трибуни. Ну, він же того документу не читав. От запитайте, про що той документ. Ні слова! Так не можна робити.</p>
<p>А до Головуючого у мене пропозиція: позбавляйте таких депутатів слова. І це правильно, це відповідатиме духу і букві Закону України "Про Регламент Верховної Ради&nbsp; України". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Момот, фракція Партії регіонів.</p>
<p>&nbsp;</p>
<p>12:40:37</p>
<p>МОМОТ О.І.</p>
<p>Олександр Момот, 27 виборчий округ, Дніпропетровськ, Партія регіонів.</p>
<p>Шановний Голово, шановні колеги! Угоду треба підтримувати, її треба&nbsp; ратифікувати, і ось чому. Ми позиціонуємо нашу країну як транзитну державу, а це – транзит, і великий транзит.</p>
<p>По-друге, це перевезення дуже високовартісне, тому що це спеціальні вантажі, де тарифи дуже високі.</p>
<p>По-третє, з точки зору екології, хай відпрацьоване ядерне паливо їде в Красноярськ на переробку, чим воно буде стояти в нашому Закарпатті на кордоні, на угорській стороні. І четверте, не треба політизувати і плутати технологію роботи залізниць і політику. Охорона міняється на залізниці там, де&nbsp; передбачає технологія роботи прикордонної залізничної станції, це буде або Куп'янськ, або інша станція. Я вам повинен сказати, що московські електровози заїжджають в Київ і нічого страшного в цьому нема. Поїзди повинні ходити швидко. Тому прошу колег підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам. Останній виступаючий – народний депутат Кайда, фракція "Свобода".</p>
<p>&nbsp;</p>
<p>12:42:21</p>
<p>КАЙДА О.П.</p>
<p>Прошу передати слово Олександру Мирному.</p>
<p>&nbsp;</p>
<p>ГОЛОВУЮЧИЙ. Включить мікрофон народного депутата Мирного.</p>
<p>&nbsp;</p>
<p>12:42:34</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Враховуючи всі ті аргументи, які звучали уже в цьому залі, зрозуміло, що, в принципі, тут є консенсусна думка про те, що потрібно підтримати відповідний законопроект. Але ми чітко повинні сказати один одному і в першу чергу дати доручення уряду про те, що ми – велика транзитна держава і через нашу територію іде маса вантажів, в тому числі небезпечних. Небезпечний вантаж – це в нормальній країні прибутковий вантаж. Небезпечний вантаж – це те, навколо чого працює величезна кількість людей і має нормальну заробітну плату, має можливість спокійно утримувати свої сім'ї. У нас, на жаль, все те, що відбувається з ядерними і свіжим паливом відходами, воно іде в загальній структурі. Тому, на наш погляд, необхідно звернути увагу на те, що це додаткове джерело надходжень. Це перше. І друге: що тоді транспорт і наших ядерних відходів, і нашого ядерного палива ми точно так під Віденську конвенцію можемо підганяти, працювати з цим – і знову-таки і на цьому заробляти. Бо інакше ми просто самі упускаємо можливість додаткового заробітку.</p>
<p>А відносно інфраструктури і всього іншого, що тут звучало: дороги і так далі, - так, мабуть, це важливо. Але, мабуть, ми повинні чітко дотримуватися теми питання, теми розгляду.</p>
<p>Тому приведення нашого законодавства до європейських норм – це правильно. Питання доріг – це теж правильно. Питання додаткового заробітку – теж правильно. І давайте про це казати один одному.</p>
<p>Тому ще раз наголошу. Фракція Всеукраїнського об'єднання "Свобода" вважає правильним приведення нашого законодавства до чинного європейського, буде підтримувати ратифікацію цієї угоди, але наголошуємо на тому, що у нас є суттєві зауваження, і ми вважаємо, що парламент має дати доручення уряду працювати в тих напрямках, про які наголошує і загострює увагу Всеукраїнське об'єднання "Свобода". Дякую за увагу.</p>
<p>&nbsp;</p>
<p>ГОЛОВУЮЧИЙ. Виступи народних депутатів завершено.</p>
<p>Слово для репліки надається Олександру Зубчевському, представнику Комуністичної партії України, фракція комуністів.</p>
<p>&nbsp;</p>
<p>12:45:06</p>
<p>ЗУБЧЕВСЬКИЙ О.П.</p>
<p>Зубчевский, фракция коммунистов. Уважаемые избиратели, несколько минут назад из уст одного депутата той самой фракции, которая впервые в стенах парламента узнала о том, что Украина – это, оказывается, Европа, прозвучали обвинения в адрес нашей фракции, что мы затягиваем важные вопросы, которые необходимы для наших граждан. Это откровенная ложь, потому что именно из-за того, что вчера оппозиционные фракции не проголосовали повестку дня, за бортом рассмотрения Верховной Рады оказались столь важнейшие вопросы, как отмена пенсионной реформы, введение моратория на закрытие школ в сельской местности и так далее. Поэтому это вранье самое настоящее. Ну, и нечего на зеркало пенять, коли у самих рожа крива. Спасибо за внимание. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Переходимо для прийняття рішення, шановні народні депутати. Прошу підготуватись до голосування.</p>
<p>Ставлю на голосування проект Закону (реєстраційний номер 0025) про ратифікацію Угоди між Кабінетом Міністрів України, Урядом Російської Федерації та Урядом Угорщини про перевезення ядерних матеріалів між Російською Федерацією та Угорщиною через територію України для прийняття за основу і в цілому. Прошу народних депутатів голосувати.</p>
<p>&nbsp;</p>
<p>12:46:48</p>
<p>За-255</p>
<p>Рішення прийнято.</p>
<p>По фракціям. Партія регіонів – 109, "Батьківщина" – 45, "УДАР Віталія Кличка" – 24, "Свобода" – 30, Компартія України – 29, позафракційні – 18.</p>
<p>На розгляд вноситься проект Закону (реєстраційний номер 0026) про ратифікацію Угоди між Урядом України та Урядом Республіки Судан про співробітництво у сфері дослідження та використання космічного простору в мирних цілях.</p>
<p>Вношу пропозицію про розгляд даного питання за скороченою процедурою. Прошу народних депутатів голосувати.</p>
<p>&nbsp;</p>
<p>12:47:40</p>
<p>За-30</p>
<p>Рішення не прийнято.</p>
<p>Доповідає заступник голови Державного космічного агентства Засуха Сергій Олексійович.</p>
<p>&nbsp;</p>
<p>ЗАСУХА С.О.</p>
<p>Шановний головуючий! Шановні народні депутати! Угода між Урядом України та Урядом Республіки Судан про співробітництво у сфері дослідження та використання космічного простору в мирних цілях підписана 27 вересня 2012 року в місті Києві.</p>
<p>Угода покликана створити належну правову та організаційну основу для українсько-суданського співробітництва у сфері дослідження та використання космічного простору та використання космічного простору в мирних цілях.</p>
<p>Реалізація зазначеного закону України не потребує додаткових витрат з державного бюджету. Проект закону України погоджено без зауважень Міністерством економічного розвитку і торгівлі, Міністерством закордонних справ, Міністерством освіти і науки, Міністерством фінансів України і Міністерством юстиції.</p>
<p>Ратифікована законом України угода стане правовою основою для реалізації спільних проектів, сприятиме налагодженню співробітництва між Україною&nbsp; та Республікою Судан у космічній сфері. Угода надасть можливість залучення підприємств до укладення зовнішньоекономічних договорів щодо постачання продукції і послуг космічного спрямування, сприятиме подальшому просуванню продукції космічної галузі України на світовий ринок космічних послуг та технологій.</p>
<p>Реалізація положень угоди забезпечить для України додаткові робочі місця у високотехнологічній сфері. Сприятиме залученню спеціалістів до реалізації фахових завдань.</p>
<p>Виходячи з викладеного, прошу підтримати прийняття Закону України "Про&nbsp; ратифікацію Угоди між Урядом України та Республікою Судан про співробітництво у сфері дослідження та використання космічного простору у мирних цілях". Дякую за увагу.</p>
<p>&nbsp;</p>
<p>ГОЛОВУЮЧИЙ. Запитання до доповідача є? Прошу записатися.</p>
<p>Народний депутат Оксана Калетник, фракція Компартії України.</p>
<p>&nbsp;</p>
<p>12:50:17</p>
<p>КАЛЕТНИК О.М.</p>
<p>Чи можна, в мене коротке запитання до доповідача. Будь ласка, можна, крім того, що було погоджено з іншими інстанціями ця пропозиція, доповісти докладніше, що нас пов'язує по суті з Суданом?</p>
<p>&nbsp;</p>
<p>ЗАСУХА С.О.&nbsp;&nbsp; По-перше, це бажання Судану і його громадян долучитися до тих здобутків, які Україна&nbsp; має в космічній сфері, в космічних технологіях. Це перш за все викликає дистанційне зондування Землі і вивчення Землі з космосу для сільського господарства Судану і для вивчення навколишнього простору на суданській території.</p>
<p>У Судану є кілька станцій прийому даних з дистанційного зондування Землі з супутників. Вони зараз знаходяться в такій ситуації, що вони потребують додаткового технічного втручання і модернізації. І суданська сторона звернулася до нас щодо можливості проведення цієї модернізації.</p>
<p>&nbsp;</p>
<p>ГОЛОВУЮЧИЙ. Народний депутат Ляшко, позафракційні.</p>
<p>&nbsp;</p>
<p>12:51:41</p>
<p>ЛЯШКО О.В.</p>
<p>Олег Ляшко, Радикальна партія. Я хочу звернутися до залу. Шановні колеги, що ми з вами робимо? Ми знову будемо годину обговорювати питання ратифікації угоди із Суданом. У нас четвертим питанням стоять законопроекти про зниження пенсійного віку для жінок.</p>
<p>Я звертаюся до фракцій опозиції, до Яценюка – лідера "Батьківщини". Поясніть, чому ви зараз не голосували за скорочену&nbsp; процедуру, щоб ми сьогодні встигнули розглянути питання і знизити жінкам пенсійний вік. Що вас Судан той цікавить? Мене цікавить не Судан. І я думаю, що мільйони українських жінок цікавить не Судан, а цікавить, щоб в 55 років виходили на пенсію.</p>
<p>Ви тягнете. Я вимагаю пояснень. Нехай пояснять усій країні, чому затягується розгляд питань другорядних замість того, щоб сьогодні розглянути питання зниження пенсійного віку для жінок, розглянути питання мораторію на закриття лікарень, розглянути питання, яке стоїть сьогодні в порядку денному про мораторій…</p>
<p>&nbsp;</p>
<p>ГОЛОВУЮЧИЙ. Дякую. Сідайте, будь ласка.</p>
<p>Співдоповідач – член комітету у закордонних справах Козуб Олександр Андрійович. Сергій Олексійович, присідайте, будь ласка.</p>
<p>&nbsp;</p>
<p>12:53:17</p>
<p>КОЗУБ О.А.</p>
<p>Шановні колеги, шановний головуючий, Комітет у закордонних справах розглянув внесений Кабінетом Міністрів України проект Закону України про ратифікацію Угоди між Урядом України і Урядом Республіки Судан про&nbsp;співробітництво у сфері дослідження та використання космічного простору в мирних цілях (реєстраційний номер 0026) і ухвалив рекомендувати вищезгаданий проект Закону до прийняття Верховною Радою України.</p>
<p>Основною метою угоди є розвиток співробітництва між Україною та Республікою Судан у сфері космічної діяльності&nbsp; на основі закріплення правових рамок регламентації питань суб'єктного складу правовідносин, напрямів та форм співробітництва, розподілу прав на об'єкти інтелектуальної власності, співпрацю у сфері обміну даними, фінансування та відповідальності, механізмів вирішення спорів, митних привілеїв тощо.</p>
<p>Головне науково-експертне управління Апарату Верховної Ради України вважає, що угода може бути ратифікована.</p>
<p>Комітет Верховної Ради України з питань промислової та інвестиційної політики, розглянувши зазначений законопроект, вирішив підтримати його і рекомендувати внести на розгляд Верховної Ради України та прийняти в цілому як закон.</p>
<p>Комітет Верховної Ради України з питань бюджету за результатами розгляду прийняв рішення про те, що законопроект не має впливу на показники бюджету та у разі прийняття може набрати чинності згідно із законодавством.</p>
<p>Отже, враховуючи те, що ратифікація угоди сприятиме створенню правових підстав для співробітництва між Україною та Республікою Судан у сфері у сфері космічної діяльності за напрямами, що становлять спільний інтерес для обох сторін, прошу підтримати рішення Комітету у закордонних справах прийняти законопроект та ратифікувати угоду. Дякую.</p>
<p>&nbsp;</p>
<p>ГОЛОВУЮЧИЙ. Дякую. Запитання до співдоповідача є у народних депутатів? Немає. Дякую. Сідайте.</p>
<p>Прошу народних депутатів записатися на виступи від фракцій. Народний депутат Шульга, фракція "Батьківщина".</p>
<p>&nbsp;</p>
<p>12:55:34</p>
<p>ШУЛЬГА В.П.</p>
<p>Прошу передати слово депутату Стойко.</p>
<p>&nbsp;</p>
<p>ГОЛОВУЮЧИЙ. Передаю слово, народний депутат Стойко.</p>
<p>&nbsp;</p>
<p>12:55:39</p>
<p>СТОЙКО І.М.</p>
<p>Дякую за передане слово.</p>
<p>Шановний головуючий, шановні колеги, справді угода, ратифікація, вірніше, із Суданом принесе користь для&nbsp; України і про це доповіли вже&nbsp; 2 виступаючих&nbsp; з трибуни.</p>
<p>Пояснюю для тих,&nbsp; хто не розуміє, особливо для керівника Радикальної&nbsp;&nbsp; партії, який звинувачував "Батьківщину". Це додаткові&nbsp; робочі&nbsp; місця, це нові технології, це знову ж таки просування&nbsp; України на міжнародному ринку. І власне це те, що в нас ще лишилося мабуть в Україні одне з найбільш сучасних виробництв – це космічна галузь. І тому,&nbsp; шановні колеги, звісно ми повинні підтримати&nbsp; дану угоду, дану ратифікацію.</p>
<p>А&nbsp; ще раз для того, хто&nbsp; виступав проти "Батьківщини", я пояснюю до пана&nbsp; Олега. "Батьківщина" ніколи не голосувала і не голосуватиме&nbsp; за скорочену процедуру, тому що це порушення&nbsp; Регламенту Верховної Ради.&nbsp;&nbsp; А якщо ви вболіваєте за пенсіонерів, то будь ласка, продайте свого&nbsp;&nbsp;&nbsp; "Рейндж-ровера" і пересядьте на "ровера" звичайного тобто на велосипеда. І&nbsp; все буде нормально, допоможете пенсіонерам. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Тягнибок,&nbsp; фракція "Свобода".</p>
<p>&nbsp;</p>
<p>12:57:13</p>
<p>ТЯГНИБОК О.Я.</p>
<p>Тягнибок, "Свобода".&nbsp; Прошу слово передати Олександрові Шевченкові.</p>
<p>&nbsp;</p>
<p>12:57:23</p>
<p>ШЕВЧЕНКО О.О.</p>
<p>Олександр Шевченко,&nbsp; фракція&nbsp; "Свобода".</p>
<p>Фракція "Свобода" не буде голосувати за ратифікацію цієї угоди.&nbsp;&nbsp; Я&nbsp; хотів би пояснити&nbsp; чім справа і закликати інші опозиційні&nbsp;&nbsp; сили не підтримувати ратифікацію цього законопроекту.</p>
<p>Ця угода передбачає наприклад:&nbsp; спільну науково-дослідну діяльність,&nbsp; спорудження, виготовлення, запуск, експлуатацію,&nbsp; використання&nbsp; ракет-носіїв, супутників і інших космічних систем, обмін вченими і технічним персоналом, обмін обладнанням, документацією,&nbsp; даними і так далі, і тому подібне. Суть справи в тому, що резолюцією Ради&nbsp; безпеки Організації Об'єднаних Націй від 14 лютого 2013 року накладено&nbsp; заборону на будь-яку технічну допомогу Судану, включаючи навчальну підготовку, допоміжний ремонт чи обслуговування летальних апаратів і так далі, і тому подібне.</p>
<p>Крім того, я хотів би звернути увагу, що на Комітеті у закордонних справах розглядали два рази цей законопроект. Перший раз було передбачено асигнування на виконання умов цієї угоди більше 300 мільйонів гривень. Куди мали піти ці гривні, ніхто не міг пояснити. У нас є підозра, що очевидно під маркою надання допомоги будуть поставлятися туди, насамперед, військова техніка і так далі.</p>
<p>Крім того, я хотів би звернути вашу увагу, що Сполучені Штати Америки визнали Судан як країну, яка постачає зброю сунітським радикалам, це насамперед у сусідні африканські країни, а також і в Сирію. Тобто ми можемо на сьогоднішній день мати вибухово-небезпечну ситуацію, коли Україну можуть звинуватити в тому, що вона порушує резолюцію Ради безпеки ООН і це буде, по суті справи, друга "кольчуга".</p>
<p>Тому Всеукраїнське об'єднання "Свобода" не буде підтримувати ратифікацію цієї угоди і закликає інших депутатів приєднатися до нас. Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Каплін, фракція "УДАР Віталія Кличка".</p>
<p>&nbsp;</p>
<p>13:00:00</p>
<p>КАПЛІН С.М.</p>
<p>Прошу передати слово Валентину Наливайченко.</p>
<p>&nbsp;</p>
<p>13:00:10</p>
<p>НАЛИВАЙЧЕНКО В.О.</p>
<p>Фракція "УДАР Віталія Кличка", Валентин Наливайченко. Для нас є принциповим питанням, можеш дати працю українцю, громадянину України, зроби це і в парламенті підтримай. Тому саме це питання і цю угоду ми розглядаємо через призму того, що в Чернігові, в Києві, в Харкові та в інших містах, де є космічні виробництва України, такі замовлення з'явилися, з'явилися робочі місця і гідні зарплати. Тому пропонуємо, ратифікуючи таку угоду, відкрити ринок, в тому числі і Судану, для українських технологій, якими ми пишаємось, і має знати весь світ. Пропонуємо не гратися в політику там, де йдеться про заповнення українських заводів замовленнями і контрактами.</p>
<p>Питання друге. Для нас важливим є, що така угода відповідає тому, що роблять наші європейські партнери, що роблять наші російські партнери. Конкретніше, ми як Україна як держава і наші виробництва вступаємо в серйозний світовий ринок космічних технологій. Така угода відкриває цей ринок, він збільшує можливості українському виробнику, від так вона має бути підтримана поза політикою в українському&nbsp; парламенті.</p>
<p>Пропонуємо через цю призму&nbsp; дивитися на цю угоду і фракція "УДАР Віталія Кличка" повторює, можемо розширити ринок праці – робимо це, відкидаємо всі інші застереження. Від так, заклик наш, Віталія Кличка і всієї фракції: підтримати, ратифікувати Угоду з Суданом. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Момот, фракція Партії регіонів.</p>
<p>&nbsp;</p>
<p>13:01:55</p>
<p>МОМОТ О.І.</p>
<p>Народний депутат Момот, 27 виборчий округ, Дніпропетровськ.</p>
<p>Я представляю космічну столицю України. І в космічну галузь входять дуже багато підприємств в різних містах України, як сказав народний депутат Наливайченко. Ми входимо в п’ятірку країн, здатних спроектувати, збудувати і запустити космічні апарати. Це, по-перше.</p>
<p>По-друге, це велике додаткове навантаження на космічну галузь, яка, на жаль, працює на скороченій робочій неділі, підприємства не завантажені, а це дасть новий поштовх, новий імпульс їхньої роботи.</p>
<p>І, по-третє, за світовий ринок послуг, в тому числі, космічних, треба боротися і приймати на себе будь-які забаганки покупців. Тому я від імені Партії регіонів закликаю підтримати ратифікацію угод і всіх колег з других фракцій теж. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, сідайте.</p>
<p>Виступи від фракцій завершено, прошу народних депутатів записатися на виступи.&nbsp;Валентин Наливайченко, фракція "УДАР Віталія Кличка".</p>
<p>&nbsp;</p>
<p>13:03:28</p>
<p>НАЛИВАЙЧЕНКО В.О.</p>
<p>Валентин Наливайченко, фракція "УДАР Віталія Кличка" Прошу передати слово Срегію Капліну.</p>
<p>&nbsp;</p>
<p>ГОЛОВУЮЧИЙ. Включіть мікрофон Капліна.</p>
<p>&nbsp;</p>
<p>13:03:35</p>
<p>КАПЛІН С.М.</p>
<p>Сергій Каплін,&nbsp; 144 виборчий округ, місто Полтава секретар Комітету з питань національної безпеки і оборони, який&nbsp; є профільним з цього питання.</p>
<p>Розглядаючи ратифікацію цієї угоди, необхідно було б сказати так само про загальний стан справи у&nbsp; розвитку космічної галузі і&nbsp; зазначити, що сьогодні ми маємо приклади абсолютного і злочинного для інтересів безпеки держави, для інтересів інноваційного розвитку держави, інтересів, пов’язаних з підвищенням конкурентоспроможності України, недофінансування космічної галузі.&nbsp;</p>
<p>Так само, ми можемо свідчити про те, що стратегічно, тактично й методологічно&nbsp;&nbsp;&nbsp;&nbsp; космічні програми ніяким чином&nbsp; не пов’язані з відсутніми, на жаль, сьогодні у Миколи Азарова програми розвитку в цілому української економіки, в цілому української державності і механізмів просування наших інтересів за кордоном на світових ринках.</p>
<p>За таких умов, звичайно, нам потрібно було б в інший спосіб розставити акценти і передусім звернути увагу на так званий фінансовий аспект.</p>
<p>Я вважаю неприпустимим, коли відповідно до обсягів&nbsp; фінансування Національної космічної програми, що була нами, до речі, затверджена кілька місяців тому, ми передбачили кошти, які на порядок менше ніж кошти, передбачені на перельоти Президента літаком, чартерними рейсами, а так само обслуговування його вертолітного парку.&nbsp; Хіба це державна позиція, коли на Віктора Януковича, на його перельоти, на&nbsp; транспортування його тіла з одної точки країни в іншу перетрачується грошей по року менше ніж на Національні космічні програми?</p>
<p>Ми є однією з тих 40 країн, які реалізують свої космічні програми. Ми є одним із лідерів серед країн, які мають високий, великий космічний потенціал.&nbsp; І його не реалізовувати тільки через те, що&nbsp; комусь треба відчувати своє м'яке місце у комфорті, є злочином проти української держави.</p>
<p>Тому наша політична сила буде підтримувати цей наш формальний крок для підвищення рівня розвитку нашої галузі і забезпечення міжнародної співпраці, але так само, ми не відкидаємо необхідності повномасштабного і всебічного контролю над тими процесами, які&nbsp; стосуються розвитку галузі в цілому і&nbsp; контролю над тим, щоб там не було корупції, щоб там не… щоб, власне, галузь належним чином скеровувалася і спрямовувалася так ефективно… менеджерувалася з боку держави так ефективно, як це робиться в тих&nbsp; сорока країнах, про які я сказав.</p>
<p>До речі, на космічну галузь в усьому світі в рік витрачається 250 мільярдів доларів, а Україна витрачає копійки. Забрати у Януковича…</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Чечетов, фракція Партії регіонів, передає слово народному депутату Журавському.</p>
<p>&nbsp;</p>
<p>13:06:48</p>
<p>ЖУРАВСЬКИЙ В.С.</p>
<p>Шановні колеги, ми всі говоримо про те, що нам треба створювати додаткові робочі місця. Це дуже правильно. Так ось, ратифікація цієї угоди, яка була підписана у Києві між Урядом України і урядом Судану, дає можливість створити понад тисячу робочих місць. Хоча б з огляду на це, варто було б її підтримати.</p>
<p>Закликаю депутатів це зробити, проголосувавши "за". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Цибенко, фракція Компартії України.</p>
<p>&nbsp;</p>
<p>13:07:24</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко.&nbsp; Шановні колеги, шановні громадяни України! Почну з того, що фракція Компартії, безумовно, підтримає ратифікацію цього закону, бо в когось болить голова про Судан. У нас болить голова про Україну, бо це додаткові робочі місця на Україні, це збереження наукового і технічного потенціалу, який поки що в Україні є. Говорю "поки що", маючи на увазі, що дехто, поспішаючи до Європи, готовий загубити все, що завгодно, і космічну галузь у тому числі. При цьому, хочу сказати, хотів подивитися, як допоможуть зберегти галузь космічну ця угода, ратифікація цієї угоди з огляду на те, що поспішаючи, ще раз наголошую, до Європи, готові віддати на поталу все, що завгодно. Отже, дуже мало в Україні, на превеликий жаль, тих сфер, де Україна може пишатися своїми досягненнями, космічна, освоєння космічного простору – це одна із них. Отже, це зайвий шанс підтримати нашу космічну галузь і можливість співробітничати з іншими країнами в галузі дослідження космосу і використання в мирних цілях. При цьому хочу сказати і ще про одне. Шановні колеги, ми інколи пишаємося... пишаючись своєю незалежністю, інколи ми починаємо робити щось абсолютно протилежне. Одна така національно свідома політична сила, фракція якої сьогодні висловлюючись, закликає не голосувати за цей документ. Чим мотивує? А мотивує тим, як подивиться дядя Сем на це. Ну, по-моєму, ми вже це проходили.</p>
<p>Отже, шановні колеги, фракція Компартії України, безумовно, підтримає цю ратифікацію, оскільки це крок до підтримки нашого виробника,&nbsp; до підтримки однієї із найбільш розвинутих наших галузей і це в інтересах України, безумовно. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Народний депутат Кайда, фракція "Свобода", передає слово народному депутату Мирному.</p>
<p>&nbsp;</p>
<p>13:09:52</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Шановне товариство, я, звичайно, розумію тривогу нашу за те, що космічно-будівні потужності Судану зараз простоюють і ми негайно повинні почати спільне виробництво ракет, майданчиків і супутників. Зрозуміло, що це викликає велику тривогу, зрозуміло, що ми прямо зараз почнемо всі ці речі там пробити. Зрозуміло те, що наш науково-технічний потенціал витребуваний Суданом, тому що космічна галузь Судану – це головний напрямок розвитку цієї країни.</p>
<p>Але, ну давайте все-таки будемо реалістами. Ми зараз з вами кажемо про конкретну країну, ми зараз з вами розмовляємо про країну, в якій іде громадянська війна. Ми з вами пам'ятаємо 2008 рік, ми пам'ятаємо судно "Фаїна" з танками, яких теж можна&nbsp;назвати, в принципі, космічними супутниками, було би бажання.</p>
<p>Ми розуміємо, що ми можемо з вами просто нарватися на міжнародні санкції, ті люди, які незаангажовано дивляться на проект цієї ратифікації. То давайте зупинятися, давайте наводити дійсно аргументи, тому що аргумент – створення тисячу робочих місць в Україні, - він не звучить, бо в угоді чітко сказано: спільне виробництво, спільне з Суданом, спільні запуски, спільні майданчики. Про що ми кажемо?! Де ті тисячі людей, які будуть в Україні чомусь спільно щось з кимось робити? Не буде. А от можливість під цю ратифікацію експортувати військове озброєння – так, вона відкривається. Можливість заробляти на військовому озброєнні – так, вона відкривається. Можливість отримати санкції міжнародного співтовариства – так, вона теж відкривається.</p>
<p>Тому перед тим, як голосувати, давайте відповідально підійдемо до того, що ми будемо робити. Тому що космічну галузь України Угода з Суданом не порятує. Давайте теж будемо собі чесно про це казати. Але, вибачайте, ставати посміховиськом для всього світу особисто мені і фракції Всеукраїнського об'єднання "Свобода" немає бажання. І ми маємо виступати з точки зору державницьких інтересів, і ми маємо розуміти те, що бажання заробити зараз і сьогодні, продавши залишки озброєння, які у нас тут в Україні нікому не потрібні, будь-кому, воно зараз перевищує державницькі підходи. Але це не у нас.</p>
<p>Тому давайте чітко підійдемо, чітко скажемо, що хочемо. І ми скажемо це нашим з вами голосуванням. Всеукраїнське об'єднання "Свобода" ратифікацію Угоди з Суданом підтримувати не буде. Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Ляшко, позафракційний.</p>
<p>&nbsp;</p>
<p>13:12:50</p>
<p>ЛЯШКО О.В.</p>
<p>Олег Ляшко, Радикальна партія. Я, звичайно, буду підтримувати ратифікацію цієї угоди, адже якщо ми навіть тисячу додаткових робочих місць в Україні створимо, слава Богу, бо мільйони людей внаслідок діяльності цієї влади залишаються без роботи. І нехай хоч хтось отримає цю роботу і можливість заробляти копійку і годувати свої сім'ї чи в Дніпропетровську, чи на Чернігівському заводі "Чезара", де виготовляють теж обладнання до космічної техніки тощо.</p>
<p>Але я хотів би сказати про інше. При всій повазі до нашого партнера Судану все-таки питання життя України значно важливіші. І я думаю, що в першу чергу треба дбати про те, як живуть наші люди, а не як живуть у Судані. В Судані хай самі розбираються. А нас обирали для того, щоб ми з вами вирішували проблеми людей. І ми їх, на превеликий жаль, не вирішуємо.</p>
<p>Учора Верховна Рада пробайдикувала цілий день, "дурочку валяли", порядок денний не могли затвердити. Сьогодні півдня обговорюємо Судан, сьогодні півдня обговорюємо Таджикистан. Замість того, щоб сьогодні розглянути законопроект, який стоїть, про зниження пенсійного віку для жінок, про мораторій на закриття лікарень, про мораторій на закриття шкіл. Інші соціальні питання.</p>
<p>Для чого вас сюди обрали? Якщо ви не думаєте про людей, то їдьте в Судан і сидіть там, у суданському парламенті! І нехай вас терористи там захоплять і втоплять в Індійському океані. Якщо ви не знаєте, для чого вас люди сюди обрали!</p>
<p>Ну, і нарешті, про що я хотів сказати. Колега Стойко шановний мною порадив мені, що якщо я дбаю так про пенсіонерів, продати свою машину і поповнити бюджет Пенсійного фонду. Іване, із великим задоволенням! Моїй машині 8 років, візьми, купи її! Я не знаю, куди її збагрити. Візьми, дай мені гроші і я ці гроші направлю до Пенсійного фонду.</p>
<p>Але водночас я звертаюся і до ваших лідерів показати приклад. Я щодня бачу, як до Верховної Ради приїжджає Яценюк на трьох "Range Rover"! Якщо продати три "Range Rover", це можна 5 тисячам пенсіонерам 5 років виплачувати пенсію!</p>
<p>Я дивлюся, як ваш Яценюк ходить в супроводі п'яти охоронців і всі вони оформлені помічниками народного депутата! Замість того, щоб взяти молодих хлопців, дівчат, які не знають, де найти роботу, мордоворотів оформляють охоронцями!</p>
<p>Я хочу, щоб ви, шановні колеги, подивилися на купол Верховної Ради. Купол Верховної Ради покритий платиною! Оцю платину сюди приплели у 2008 році, коли Яценюк був Головою Верховної Ради.</p>
<p>Якщо здерти оцю всю платину і продати, і пустити на пенсії, половину українських пенсіонерів можна п'ять років пенсією забезпечувати. І тому ви мораль читайте комусь іншому, а не мені.</p>
<p>&nbsp;</p>
<p>ГОЛОВУЮЧИЙ. Народний депутат Безбах, фракція Партії регіонів.</p>
<p>&nbsp;</p>
<p>13:16:01</p>
<p>БЕЗБАХ Я.Я.</p>
<p>Шановні народні депутати, дуже бурний такий виступ, дуже приємно. І хочу все-таки повернутися до законопроекту, де пропонується все-таки ратифікувати Угоду між Урядом України та Урядом Республіки Судан про співробітництво у сфері дослідження та використання космічного простору в мирних цілях, підписаного 27 вересня 2012 року у місті Києві, яка визначає основні напрями та форми співробітництва між Урядом України та Республікою Судан у відповідній сфері.</p>
<p>Тут багато казалося там за вооруженіє і так далі. Цього тут немає. Крім цього, в угоді регулюється питання компетентних органів, відповідальних за розвиток та реалізацію відповідного співробітництва, фінансування, інтелектуальної власності, створення робочих місць, обміну інформацією та персоналом, порядок вирішення спорів при здійсненні співробітництва тощо. Додаткові напрямки співробітництва визначатимуться за взаємною домовленістю сторін.</p>
<p>Тому пропоную ратифікувати договір між Україною&nbsp; та Республікою Судан про співробітництво. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Народний депутат Блавацький, фракція "Свобода". Немає.</p>
<p>Народний депутат Мисик, фракція Партії регіонів.</p>
<p>Включіть мікрофон народного депутата Гайдоша.</p>
<p>&nbsp;</p>
<p>13:17:58</p>
<p>ГАЙДОШ І.Ф.</p>
<p>Іштван Гайдош, фракція Партії регіонів. Шановний головуючий, шановні колеги, хочу зазначити, що Україна – космічна держава з великим науково-технічним потенціалом. Ми беремо участь у багатьох міжнародних програмах, проводимо співробітництво з багатьма державами світу в цій сфері. Та тому позитивно, що Україна співпрацює з Республікою Судан у сфері дослідження та використання космосу в мирних цілях.</p>
<p>Ратифікація цієї угоди дозволить нам розширити свою присутність на світовому ринку космічних послуг і технологій. Пропоную підтримати ратифікацію цієї угоди, адже це для України вигідно. Дякую.</p>
<p>&nbsp;</p>
<p>ГОЛОВУЮЧИЙ. Дякую. Виступи народних депутатів завершені. Шановні народні депутати… Доповідач має бажання заключне слово оголошувати? Немає.</p>
<p>Співдоповідач має бажання заключне слово? Не мають.</p>
<p>Шановні колеги, репліки на репліки немає. Ви ж це добре знаєте.</p>
<p>Ставлю на голосування проект Закону (реєстраційний номер 0026) про ратифікацію Угоди між Урядом України та Урядом Республіки Судан про співробітництво у сфері дослідження та використання космічного простору в мирних цілях для прийняття за основу і в цілому. Прошу народних депутатів голосувати.</p>
<p>&nbsp;</p>
<p>13:19:45</p>
<p>За-196</p>
<p>Рішення не прийнято.</p>
<p>По фракціям. Партія регіонів – 116, "Батьківщина" – 24, "УДАР Віталія Кличка" – 15, "Свобода" – 0, Компартія України&nbsp; - 29, позафракційні – 12.</p>
<p>На розгляд вноситься проект Закону (реєстраційний номер 0029) про ратифікацію Угоди між Кабінетом Міністрів України та Урядом Об'єднаних Арабських Еміратів про взаємну охорону інформації з обмеженим доступом.</p>
<p>Вношу пропозицію про розгляд за скороченою процедурою. Прошу народних депутатів голосувати.</p>
<p>&nbsp;</p>
<p>13:20:38</p>
<p>За-15</p>
<p>Рішення не прийнято.</p>
<p>Доповідач – заступник міністра закордонних справ Майко Віктор Анатолійович, будь ласка.</p>
<p>&nbsp;</p>
<p>МАЙКО В.А.&nbsp;</p>
<p>Шановний головуючий, шановні народні депутати!&nbsp; 26 листопада 2012 року з метою створення правових засад для обміну між Україною та Об'єднаними Арабськими Еміратами інформацію з обмеженим доступом в місті Абу-Дабі під час офіційного візиту Президента України Віктора Федоровича Януковича до зазначеної країни, підписано Угоду між Кабінетом Міністрів&nbsp;&nbsp; України та Урядом Об'єднаних Арабських Еміратів про взаємну охорону інформації з обмеженим доступом.</p>
<p>Міжнародному договору надано гриф обмеження доступу "Для службового користування", що не суперечить вимогам законодавства та відповідає міжнародній практиці.</p>
<p>Відповідно до положень статей 2 і 32 Закону України "Про державну таємницю" та статті 9 Закону України "Про міжнародні договори України" для набрання чинності вона підлягає ратифікації Верховною Радою України.</p>
<p>Службою безпеки України як спеціально уповноваженим державним органом у сфері забезпечення охорони державної таємниці підготовлено проект Закону України про ратифікацію Угоди між Кабінетом Міністрів&nbsp; України та Урядом Об'єднаних Арабських Еміратів про взаємну охорону інформації з обмеженим доступом.</p>
<p>Законопроект погоджено Міністерством закордонних справ, Міністерством економічного розвитку і торгівлі, Міністерством фінансів, Міністерством юстиції.&nbsp; За результатами правової експертизи проекту акту отримано висновок Міністерства юстиції про відповідність Конституції та законодавства України.&nbsp; І розпорядженням Кабінету Міністрів&nbsp; України від 29 травня 2013 року цей міжнародний договір подано на ратифікацію Верховною Радою України.</p>
<p>Угода сприятиме: підвищенню ефективності взаємовигідного співробітництва України з Об'єднаними Арабськими Еміратами, яке передбачає обмін інформацією з обмеженим доступом у військовій, військово-технічній і науково-технічній та інших сферах.</p>
<p>Активізація двостороннього діалогу між Україною та Об'єднаними Арабськими Еміратами на вищому політичному&nbsp;рівні протягом останніх років&nbsp; дозволяє очікувати&nbsp; на розгортання&nbsp; найближчим часом спільних українсько-еміратських проектів&nbsp;&nbsp;&nbsp;&nbsp;&nbsp; в аерокосмічній і військово-промисловій сферах. Таким чином ратифікація цього документу створює необхідну нормативно-правову основу для&nbsp; започаткування додаткових двосторонніх проектів.</p>
<p>З врахуванням викладеного, пропоную:&nbsp;підтримати проект Закону&nbsp; України "Про ратифікацію Угоди між Кабінетом Міністрів України та Урядом Об'єднаних&nbsp; Арабських Еміратів про взаємну охорону інформацію з обмеженим доступом". Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Запитання до доповідача є? Є. Прошу записатись.</p>
<p>Віктор Анатолійович, поверніться назад на трибуну,&nbsp; будь ласка.</p>
<p>Народний депутат Попеску,&nbsp; фракція Партії регіонів.</p>
<p>&nbsp;&nbsp;</p>
<p>13:24:04</p>
<p>ПОПЕСКУ І.В.</p>
<p>Дякую. Попеску,&nbsp; фракція Партії регіонів. Вельмишановний доповідачу, у мене таке питання. Ви коли&nbsp; доповідали, сказали, що у нас є&nbsp;&nbsp; також співробітництво у галузі аерокосмічної промисловості. А скажіть,&nbsp; будь ласка, конкретно по яким напрямам: це супутникове, це стосується&nbsp; використання наших розробок, технологій чи інше?&nbsp; Що ви мали на увазі?&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>МАЙКО В.А.&nbsp;&nbsp; Дякую за запитання.</p>
<p>Малося&nbsp; на увазі, що&nbsp; Об'єднані Арабські Емірати сьогодні вкладають серйозні інвестиційні кошти&nbsp; в розробку своєї власної&nbsp; аерокосмічної програми. Україна&nbsp; є надзвичайно цікавим партнером&nbsp; для Арабських Еміратів по цьому напрямку і&nbsp; ми співпрацюємо з Об'єднаними Арабськими Еміратами&nbsp; якраз в створенні і в реалізації спільних проектів в цій галузі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Шевченко,&nbsp; фракція "Свобода".</p>
<p>&nbsp;</p>
<p>13:25:03</p>
<p>ШЕВЧЕНКО О.О.</p>
<p>Скажіть,&nbsp; будь ласка, що це за "інформація з обмеженим доступом"? Поняття, яке вкладається&nbsp; в "інформацію з обмеженим доступом"?</p>
<p>&nbsp;</p>
<p>МАЙКО В.А.&nbsp;&nbsp; Дякую за запитання.</p>
<p>Мається на увазі, що ця угода має гриф "Для службового користування" з обмеженим доступом. Це зроблено на прохання&nbsp;Об'єднаних Арабських Еміратів&nbsp; Ми це підтримаємо, тому що ця угода містить конфіденційну інформацію, яка стосується, в тому числі і наших питань, які стосуються державної таємниці. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Оробець, фракція "Батьківщина".</p>
<p>&nbsp;</p>
<p>13:25:51</p>
<p>ОРОБЕЦЬ Л.Ю.</p>
<p>Шановні колеги, шановний колего з Міністерства закордонних справ, будь ласка, не робіть такого більше. Ви змушуєте парламент голосувати за угоду, за яку, я стверджую, подавляюча більшість не мала можливості ознайомитися з її текстом, тому що ви її закрили. Більше того, у мене виникає величезний сумнів, а яким чином ми введемо її в дію, оскільки законодавство України, а ця угода стане частиною законодавства України, вступає в силу лише з моменту публікації? Як може бути таємна міжнародна угода? Це перше питання.</p>
<p>Питання номер два. Я ознайомилася з текстом цієї угоди і стверджую, там немає ніякої державної таємниці, не вводьте нас в оману. Це доволі стандартний текст і єдина причина, чому ви нас ставите в таке дурне незручне становище, це винятково комфорт сторони, яка не розібралася з ким вона насправді укладає угоду?</p>
<p>Тому знайдіть, будь ласка, відповідь на ці запитання, інакше фракція "Батьківщина" цю ратифікацію підтримувати не буде.</p>
<p>&nbsp;</p>
<p>МАЙКО В.А.&nbsp;&nbsp; Дякую за запитання. Я хочу ще раз повторити цю тезу, що обмежений доступ цієї угоди і "ДСК" гриф&nbsp; був присвоєний цій угоді на прохання сторони підписанта Об'єднаних Арабських Еміратів. Це була одна з ключових умов підписання цієї угоди. Тому звичайно від шановних народних депутатів залежить голосувати цю угоду чи ні, але, в іншому випадку вона не буде ратифікована стороною Арабських Еміратів. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте, Віктор Анатолійович.</p>
<p>Для співдоповіді запрошується член комітету у закордонних справах Козуб Олександр Андрійович.</p>
<p>&nbsp;</p>
<p>13:27:57</p>
<p>КОЗУБ О.А.</p>
<p>Шановні колеги! Шановний головуючий! Комітет у закордонних справах розглядав внесений Кабінетом Міністрів України проект Закону України про ратифікацію угоди між Кабінетом Міністрів України та Урядом Об'єднаних Арабських Еміратів про взаємну охорону інформації з обмеженим доступом (реєстраційний номер 0029) і ухвалив рекомендувати Верховній Раді України&nbsp; прийняття його в цілому як закон.</p>
<p>Головна мета угоди: створення належних правових засад для захисту інформації з обмеженим доступом, обмін якої буде здійснюватись сторонами у ході співробітництва у військовій, військово-технічній, науково-технічній та інших сферах.</p>
<p>Головне науково-експертне управління Апарату Верховної Ради України не має заперечень щодо ратифікації угоди. Комітет з питань національної безпеки і оборони у своєму рішенні рекомендує Верховній Раді&nbsp; України ратифікувати угоду. Комітет з питань бюджету у своєму рішенні повідомляє, що реалізація положень угоди не матиме впливу на показники бюджету. Комітет з питань європейської інтеграції повідомляє, що законопроект не належить до пріоритетних сфер адаптації законодавства України до законодавства Євросоюзу, а отже не потребує експертного висновку Комітету з питань європейської інтеграції.</p>
<p>Отже, прошу підтримати рішення Комітету у закордонних справах та ратифікувати згадану угоду. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати! Запитання до співдоповідача є? Немає. Сідайте, будь ласка, Олександр Андрійович.</p>
<p>Прошу записатися на виступи від фракцій народних депутатів. Народний депутат Марцінків, фракція "Свобода".</p>
<p>&nbsp;</p>
<p>13:29:50</p>
<p>МАРЦІНКІВ Р.Р.</p>
<p>Прошу передати слово Євгену Мельнику.</p>
<p>&nbsp;</p>
<p>ГОЛОВУЮЧИЙ.&nbsp; Мікрофон включіть будь ласка народного депутата Мельника.</p>
<p>&nbsp;</p>
<p>13:29:55</p>
<p>МЕЛЬНИК Є.І.</p>
<p>Євген Мельник, Всеукраїнське об'єднання "Свобода".</p>
<p>Шановне товариство, текст даної угоди не було надано для ознайомлення на веб-сайті Верховної Ради, у зв’язку з чим неможливо проаналізувати положення даної угоди. Враховуючи вище сказане, Всеукраїнське об'єднання "Свобода" не буде голосувати за&nbsp;дану угоду. Ми не голосуємо за те, не знаючи про йдеться в даній угоді. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Томенко, фракція "Батьківщина".</p>
<p>&nbsp;</p>
<p>13:30:40</p>
<p>ТОМЕНКО М.В.</p>
<p>Позиція фракції вже була висловлена,&nbsp; ми теж…&nbsp; йдеться про формальну і змістову частину угоди.</p>
<p>По змістовній частині угоди ми не маємо якихось застережень. Наші фахівці і депутати,&nbsp; які працюють у Комітеті закордонних справ,&nbsp; вивчали цю угоду і доповіли, що йдеться про традиційну за&nbsp; змістом угоду. Але тим не менше, дійсно, цей прецедент, коли одна країна вирішила&nbsp; поставити "ДСП" і не давати можливість ознайомитись навіть членам парламенту, викликає у нас&nbsp; застереження по формі. І теж ми думаємо, що цей прецедент треба було б зупинити, і в парламенті, який ухвалює рішення і ратифікує міжнародні договори, згідно&nbsp;&nbsp; Закону про міжнародні договори всі депутати та власне і&nbsp; фахівці, і експерти мали&nbsp; можливість познайомитись з цим документом. Тобто, по-великому рахунку, я б взагалі можливо відклав би, щоб не голосувати, скажімо, і не провалити угоду або відклав для з'ясування ситуацію, щоб ми подивилися, які&nbsp; причини в Міністерство закордонних справ братньої нам держави, яка наполягає на ДСП-характері розгляду цієї угоди.</p>
<p>І пропозиція процедурна. Ігор Григорович, запропонуйте можливо ще депутатам всіх фракцій, щоб ми попрацювали сьогодні в такому режимі ратифікації: виступ, презентація і голосування. Тому що я абсолютно переконаний, що&nbsp; звичайно тут велика гра, ми то люди прості депутати, не завжди розуміємо змісту цієї великої гри, коли ми так натужно по годині обговорюємо глибокий зміст Угоди з Суданом, Індією і&nbsp; Арабськими Еміратами, після того не встигнемо розглянути три пенсійні закони, три закони, які представляє Томенко, Яворівський і Кличко, про упорядкування пільг депутатів. Тому давайте зробимо ще спробу в такому режимі працювати: постанову про ратифікацію чи закон доповів доповідач – ми проголосували.&nbsp; І таким чином у нас шанс є хоча б дійти до&nbsp; пенсійних законів.</p>
<p>&nbsp;</p>
<p>ГОЛОВУЮЧИЙ. Шановний Миколо Володимировичу, таке питання обговорювалося і ми спілкувалися на цей предмет,&nbsp; але&nbsp; не знайшло воно свого погодження у більшості народних депутатів, тому для того, щоб зараз&nbsp; прийняти вашу пропозицію, нам необхідно набрати відповідно 226 голосів. Але, як бачите, буде це не можливо. Тому розглядаємо відповідно до того, як ми з вами прийняли рішення згідно повної процедури.</p>
<p>Народний депутат Журавський.</p>
<p>&nbsp;</p>
<p>13:33:15</p>
<p>ЖУРАВСЬКИЙ В.С.</p>
<p>Запропонована до ратифікації угода, вона була підписана в Абу-Дабі між урядом Об'єднаних Арабських Еміратів і Україною 26 листопада 2012 року.&nbsp;</p>
<p>Ця угода встановлює правові засади для захисту інформації з обмеженим доступом, обмін якою може здійснюватися між двома державами в ході співробітництва. Зокрема, цією угодою визначається відповідна термінологія, порядок взаємного обміну та поводження з такою інформацією, еквівалентність національних грифів, обмеження доступу до такої інформації.</p>
<p>Необхідність ратифікації угоди випливає з вимог статті 9 Закону України "Про міжнародні договори України" та статей 2 і 32 Закону України "Про державну таємницю".</p>
<p>А тепер по суті. Якщо…&nbsp; Це по суті, але в додаток до того, що я сказав.</p>
<p>Ну, подивіться, як голосували наші колеги з опозиції: коли розглядалися угоди щодо Судану, Таджикистану – нуль голосів по скороченій процедурі. Нуль! Ну, якщо нуль голосів, то не виступайте в обговоренні! Виступаєте в обговоренні і не голосуєте, то хто затягує питання розгляду проекту Закону про зниження пенсійного віку? Ви ж і затягуєте!</p>
<p>Далі, якщо ви хочете зняти цей проект Закону, так його ж можна зняти напередодні, а не в ході обговорення. Читайте Закон України "Про Регламент Верховної Ради&nbsp; України"!</p>
<p>Дякую. Партія регіонів України буде голосувати за цей документ.</p>
<p>&nbsp;</p>
<p>ГОЛОВУЮЧИЙ.&nbsp; Виступи від фракцій завершено. Прошу народних депутатів записатися на виступи.</p>
<p>Народний депутат Сухий, фракція Партії регіонів.</p>
<p>&nbsp;</p>
<p>13:35:34</p>
<p>СУХИЙ Я.М.</p>
<p>Шановні колеги, я думаю, що нинішній день в сесійному залі показав всім нашим виборцям, на скільки низькою є рівень політичної культури народних депутатів України. Ну, скільки можна в ці забавки гратися? А от ви голосуйте, а от тепер ви голосуйте. Внаслідок того страдає законодавча робота Верховної Ради України. Ми ніколи, скільки в цьому скликанні я був, ми ніколи ратифікацію не обговорювали по повній процедурі. Для того є комітет, якому ми віримо і куди ми делегували, до речі, народних депутатів України від усіх фракцій.</p>
<p>Про що йдеться в цьому документі? Так ми вже ж ратифікували з вами подібні умови із Кіпром, Македонією, Словенією, на пам'яті, з Алжиром, з Йорданією нещодавно. Це мова йде про технічний документ, який тільки створить правову базу для подальшого діалогу країн у різних формах. Нещодавно українські авіабудівники створили в Об'єднаних Арабських Еміратах філії для того, аби просувати свою продукцію за кордон. Цілком зрозуміло, що араби вимагають аби деяка інформація, яка там є, яка була, яка буде іти від них про ринки збуту, була засекреченою чи на рівні державної... службової держаної якимось чином інформації.</p>
<p>Або ми з вами, я звертаюсь до своїх колег від більшості і до опозиції, або ми опам'ятаємося, або нас, дійсно, звідси народ на дрючках понесе. Так не можна робити. Я розумію, що в опозиції після того, якщо&nbsp; будуть прийняті всі законопроекти щодо євроінтеграції і по тому, аби вирішити питання з Юлію Володимирівною Тимошенко, не залишиться нічого, ніякого креативу, ну, але це вже ваша проблема. Чому повинна страждати законотворча робота? Подивіться, скільки ми накопичили в комітетах питань, скільки ми накопичили тут зараз питань, які вимагають нашого розгляду і детального по повній процедурі розгляду.</p>
<p>Я вас всіх закликаю, давайте ми будемо працювати як народні депутати України, як люди, котрим виявлено високе довір'я нашими виборцями, без істерики особливо, без криків і без навішування&nbsp;ярликів, обговорюйте законопроекти, обговорюйте питання, але не обговорюйте особистість: хто на якій машині їздить, хто з ким спить… Ну, ви розумієте, що ви вбиваєте парламентаризм на місці відразу тими криками, ґвалтами в сесійній залі?! Я вас прошу, давайте будемо людьми. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Мирний, фракція "Свобода".</p>
<p>&nbsp;</p>
<p>13:38:13</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Пане Ярославе, звертаюся особисто до вас. Коли ви кажете про роботу, я з вами згоден. Хочу нагадати кількість людей у фракції Партії регіонів: по-моєму, якщо я не помиляюся, 206 чоловік. Для того, щоб проголосувати скорочену процедуру, 150. Ну, є Партія регіонів, яка особисто, сама може ці речі робити. Я ж нічого не маю проти.</p>
<p>Опозиція принципово не голосує за скорочену процедуру. І ми про це заявляли, заявляємо і будемо заявляти, і далі не&nbsp; будемо голосувати за скорочену процедуру. Тому що Регламент передбачає розгляд. І якщо якісь із сил: чи то провладні, чи то опозиційні - вважають за потрібне більш детально розглянути те чи інше питання, вони мають право, і скористуються цим правом на повний розгляд.</p>
<p>Тому ніяких питань до опозиції. Питання до влади. А якщо брати разом з комуністами, то це більше 220 чоловік. Що заважає дати 150 голосів за скорочену процедуру? Нічого. Але голосує 15. Тобто я роблю висновок, що ні комуністи, ні фракція Партії регіонів не зацікавлені в розгляді за скороченою процедурою ці важливі питання ратифікації. І, мабуть, вони праві, ці люди, які не голосують за скорочену процедуру.</p>
<p>А те, що стосується суті цього питання. Якщо є питання засекречені, то давайте, мабуть, проведемо або закрите засідання, або закриті комітетські слухання – і тоді депутати будуть ознайомлені з питанням і його будуть підтримувати. Зрозуміло, що Об'єднані Арабські Емірати – це стратегічний наш партнер. Зрозуміло, що ми з цією країною маємо працювати. Зрозуміло, що там наші життєві інтереси. Зрозуміло, що наші технології там витребувані.</p>
<p>Зрозуміло, що ми маємо зробити все для того, щоб ми рухалися на шляху, рухалися по шляху зближення з цією країною. Але не можна ставити парламент перед фактом, що давайте ми проголосуємо. Що там написано, ми вам не скажемо, але повірте нам на слово, - все буде добре.</p>
<p>Ми повірили на слово сьогодні полковнику міліції, який сказав, приходьте, вас там чекають. Ми дійшли до дверей, а виявляється, нас там ніхто не чекає. Ми повірили на слово секретарю Київської міської ради, що жодних земельних питань на попередніх сесіях, коли вона казала, не буде ставитися на розгляд. 131 питання сьогодні поставлено на розгляд!</p>
<p>Тому давайте вірити на слово, але під це слово ложити документи. Фракція Всеукраїнського об'єднання "Свобода" утримається від …</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Яворівський, фракція "Батьківщина".</p>
<p>&nbsp;</p>
<p>13:41:15</p>
<p>ЯВОРІВСЬКИЙ В.О.</p>
<p>Шановні колеги! Тут пролунав заклик бути людьми. Я реагую на це і передаю слово моєму сусідові справа і землякові Миколі Катеринчуку.</p>
<p>&nbsp;</p>
<p>ГОЛОВУЮЧИЙ. Мікрофон включіть Миколи Катеринчука.</p>
<p>&nbsp;</p>
<p>13:41:27</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України. Дякую пану Яворівському.</p>
<p>Я хотів би почати з того, що давайте згадаємо, як рік тому ми починали. Починали з бійок, з блокування, з небажання один одного бачити і поважати, навіть слухати. Сьогодні мені здається, що більшість зробила все для того, щоб її не існувало. Тому питання сьогодні не до опозиції. Сьогодні питання до тієї політики, яка проводиться в більшості. Тому не треба казати, що щось сьогодні опозиція не це зробила. Чи це опозиція поставила в день опозиції 5 ратифікацій? Ні. Це зроблено автоматично урядом. І це правда, зняти ми нічого не можемо.</p>
<p>Ми зобов'язані голосувати. Тому що ми – єдиний конституційний орган, Верховна Рада України, яка ратифікує міжнародні угоди.</p>
<p>Відносно ж, по суті. Ну, я розумію, що, можливо, таємність полягає в тому, що зараз, після закриття кіпрських офшорів ми переходимо в Штати Арабських Еміратів, де так само є можливість мінімізувати деякі доходи. Але в угоді цій нічого не написано.</p>
<p>Тому мені здається, що це просто непрофесійність працівників МІДа, які чомусь зрозуміли, що у нас депутати – барани, яких можна в темну використовувати.</p>
<p>Тому моя пропозиція наступна. Микола Томенко абсолютно дав слушну пропозицію. Все ж таки Арабські Емірати – для нас важливий ринок. І не хотіли б через всі ці дрібниці наші внутрішні втрачати можливості встановлення цивілізованих стосунків з цією країною.</p>
<p>Тому прохання таке головуючому. Можливо, відкласти це питання. Дати можливість МІДу доопрацювати його, бо змінити ми там нічого не можемо, жодної букви. Розсекретити її. Дати можливість всім депутатам вивчити. Тоді, напевно, і позиція опозиції буде іншою. А більшість, я би порекомендував би вам, все ж таки слухати один одного, тому що вже час переламання через коліно один одного пройшов. Давайте слухати один одного і домовлятися.</p>
<p>&nbsp;</p>
<p>ГОЛОВУЮЧИЙ. Народний депутат Юрій Мірошниченко, фракція Партії регіонів.</p>
<p>&nbsp;</p>
<p>13:43:50</p>
<p>МІРОШНИЧЕНКО Ю.Р.</p>
<p>Дякую. Шановні виборці, шановні колеги! Давайте все ж таки повернемося до змісту тієї проблеми, яку ми зараз розглядаємо. З одного боку, зверніть увагу, і члени нашого Комітету закордонних справ, і ті колеги, які так чи інакше дотичні до питань співробітництва з Об'єднаними Арабськими Еміратами, говорить про те, що така угода Україні&nbsp; потрібна. Потрібна для того, щоб суб'єкти господарювання, щоби наші державні інституції могли налагоджувати співпрацю.</p>
<p>З іншого боку, абсолютно справедливе зауваження наших колег, що полягає в тому, що український парламент як єдиний суб'єкт ратифікації міждержавних угод повинен ухвалювати свої рішення свідомо. Адже ми не можемо голосувати за те, чого ми не знаємо.</p>
<p>Ситуація непроста. І от кожен з нас народних депутатів, я підозрюю, що, скажімо, якщо фракція Партії регіонів визначилася, ми будемо підтримувати цю угоду, оскільки ми, суб'єкти формування нашого уряду, і ми довіряємо нашим спеціалістам. То питання до наших колег з опозиції. Що візьме гору – чи наша принциповість, а можливо і гординя, де ми хочемо&nbsp;продемонструвати, що незалежно від того, що наші інтереси полягають в наявності такої угоди, чи все ж таки ми підемо назустріч розвитку, особливо в умовах, коли країна переживає кризу.</p>
<p>Я не можу закликати вас ігнорувати ту обставину, що наші колеги з Арабських Еміратів зажадали, щоби ця угода була з обмеженим доступом. Але я хочу вас попросити, давайте ми підтримаємо цю угоду, оскільки вона є прямим способом реалізації інтересів наших виборців. Це компроміс. Але це той компроміс, на який ми можемо і повинні піти в інтересах наших виборців. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Швайка, фракція "Свобода". Відсутній. Народний депутат Чорноволенко. Включіть мікрофон народного депутата Швайки.</p>
<p>&nbsp;</p>
<p>13:46:15</p>
<p>ШВАЙКА І.О.</p>
<p>Ігор Швайка, фракція Всеукраїнського об'єднання "Свобода". Товариство, ми на сьогоднішній день розглядаємо питання, яке має знайти в стінах парламенту один нормальний висновок, або ми ці питання розглядаємо і депутати знають їх, або ми ці питання не будемо розглядати і Верховна Рада не дасть згоди на ухвалення, цілком ймовірно, що потрібних для країни угод.</p>
<p>Я хотів би нагадати, що подібний підхід використовують також і місцеві ради. Зокрема в січні поточного року, коли розглядали архіважливе для України питання про видобуток сланцевих газів в Донецькій і в Харківській областях, це є угода з компанією "Шелл", жодному із депутатів, які дуже дружними рядами проголосували за це рішення, надавши Кабінету Міністрів можливість укласти цю угоду, не було навіть роздано проекти угоди, яка не була, до речі, засекречена. І це призвело до величезного напруження в суспільстві, оскільки питання стосується:&nbsp;перше - прав громади, друге – екологічних обставин і третє – економічної складової помноженої на правові можливості регулювання чинним законодавством.</p>
<p>Те, що ми розглядаємо зараз цю угоду, яка є з грифом "ДСК" може мати наслідком два варіанти: або ми її зараз знімаємо з розгляду і повертаємося до неї в закритому режимі, або насправді ми сьогодні не зможемо дати голосів для ухвалення угоди, яка потрібна для нашої країни, яка потрібна для космічної галузі, яка потрібна для розвитку економіки і створення нових робочих місць.</p>
<p>Тому, коли Апарат Верховної Ради готує подібні законопроекти і коли профільний комітет їх готує, давайте обговоримо питання проведення закритого засідання Верховної Ради, щоби ми могли: перше – бачити текст самої угоди, за яку ми голосуємо, друге – обговорювати, а народні депутати мають право після одержання відповідних документів на доступ до державної таємниці і роботи з документами, які мають гриф "Для службового користування", щоби ми спокійно розглянули всі ці питання, які нам на сьогоднішній день потрібні.</p>
<p>За таких обставин, в яких проходить розгляд цього питання голосування позитивне за такий проект постанови з боку нашої фракції є ускладненим і неможливим. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Чорноволенко, фракція "Батьківщина.</p>
<p>&nbsp;</p>
<p>13:49:15</p>
<p>ЧОРНОВОЛЕНКО О.В.</p>
<p>Олександр Чорноволенко, "Батьківщина".&nbsp; От, шановні друзі, ми сьогодні абсолютно безглуздо витратили час на сьогоднішній день. Спочатку завалили єдине корисне, що ми могли зробити – це призначити вибори в Києві. А тепер розглядаємо абсолютно безглузді питання, от, які нам підкидує Міністерство закордонних справ. Таке враження, що воно нас збирається інтегрувати не в Європу, не в Європейський Союз, а кудись там в Африку чи на Близький Схід.</p>
<p>Я взагалі хотів послухати міністра і він би нам розповів сенс цих угод. Де той космос, і де той Судан? Або навіщо нам ця угода з Об'єднаними Арабськими Еміратами? Чому вона має бути секретною? Наскільки мені відомо,&nbsp; єдине, що ми робимо &nbsp;гарного для Об'єднаних Арабських Еміратів, – це продаємо український ячмінь для їхніх верблюдів, основні постачальники. Тому&nbsp; я не думаю, що тут має&nbsp; бути щось секретне, хіба що&nbsp; хтось дуже багато на цьому краде.</p>
<p>Тому, чесно кажучи, от якість роботи&nbsp; Міністерства закордонних справ&nbsp; - це головне питання, з яким має розібратися Верховна Рада.</p>
<p>І ще, одну одну хвилину прошу Стойку передати.</p>
<p>&nbsp;</p>
<p>ГОЛОВУЮЧИЙ.&nbsp; Відповідно до Регламенту, частина виступу&nbsp; не передається, але включіть Стойку на одну хвилину. Мікрофон&nbsp; Стойко включіть,&nbsp; будь ласка.</p>
<p>&nbsp;</p>
<p>13:50:51</p>
<p>СТОЙКО І.М.</p>
<p>Дякую. Дякую пане Олександре.</p>
<p>Справді,&nbsp; угода, яку ніхто із депутатів&nbsp; фактично не бачив, окрім комітету, мабуть, який&nbsp; розглядав дане&nbsp; питання, ну просто-на-просто&nbsp; абсурдно підтримувати.&nbsp; Зокрема хочу наголосити на тому, що Комітет з питань&nbsp; національної безпеки не бачив цієї угоди.&nbsp; І тому ми сьогодні не повинні підтримувати "кота в мішку", не повинні&nbsp; робити те, що ми ніколи не робили. Справді, якщо є угода з обмеженим доступом, з таємною&nbsp; інформацією, ми повинні&nbsp; провести закрите засідання в цій залі, послухати що це за угода, подивитись на неї, оцінити її і тоді&nbsp; голосувати.</p>
<p>&nbsp;Фракція "Батьківщина"&nbsp; не буде підтримувати дану угоду. І&nbsp; ми надіємось, що&nbsp;&nbsp; надалі&nbsp; Міністерство закордонних справ працюватиме в іншому режимі, ніж сьогодні, у відкритому для принаймні депутатів.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Виступи від народних депутатів завершені.</p>
<p>Я прошу включити мікрофон в ложу уряду для заключного слова&nbsp; заступнику міністра закордонних справ Майку Віктору Анатолійовичу.</p>
<p>&nbsp;</p>
<p>МАЙКО В.А. Дякую. Пане головуючий,&nbsp; шановні народні депутати. Дякую за&nbsp; запитання, за обговорення. Я хотів би зазначити декілька моментів,&nbsp; які на&nbsp; мою думку є важливими&nbsp; з точки зору розгляду перед голосуванням по цій угоді.</p>
<p>Об'єднані Арабські Емірати є для України сьогодні&nbsp; ключовим партнером в регіоні Близького Сходу. І статистика засвідчує, що співробітництво&nbsp; між двома країнами&nbsp;&nbsp; розвивається надзвичайно динамічно. У нас в минулому році зростання&nbsp; на 11 відсотків &nbsp;товарообігу, в цьому році зростання майже на 30 відсотків. І великою мірою це відбувається, в тому числі, і за рахунок співробітництва в галузі військово-промислового комплексу. Об'єднані Арабські Емірати мають велику зацікавленість в подальшому розвитку цієї співпраці і мають велику зацікавленість у розвитку співробітництва з Україною в авіакосмічній, бронетанковій, радіотехнічній сфері і сфері радіолокаційного контролю. І для того, щоб ми рухалися далі в розвитку цієї співпраці, нам потрібно підписувати цю угоду, яка дозволить нам нормально спілкуватися по темам, які є закритими темами, які у великій частині становлять державну таємницю і для України, і для Об'єднаних Арабських Еміратів.</p>
<p>Я мушу зауважити, що зараз з Об'єднаними Арабськими Еміратами ми обговорюємо ще дві важливі угоди, підписання яких буде залежати від того чи проголосуємо ми цю угоду, чи ні. Це Угода між Кабінетом Міністрів та Урядом Об'єднаних Арабських Еміратів щодо військово-технічного співробітництва, а також Угоди між Міністерством оборони України та Генштабом Збройних сил Об'єднаних Арабських Еміратів щодо військового співробітництва, які перебувають на фінальній стадії опрацювання.</p>
<p>Крім того, крім системної роботи у нас дуже часто виникають і будуть виникати питання, які потребують оперативного опрацювання. В якості прикладу, я хочу навести перебування зараз в цьому регіоні нашого корабля "Гетьман Сагайдачний", перебування якого і потребує координації з відповідними службами Об'єднаних Арабських Еміратів, в тому числі і в закритому режимі.</p>
<p>І нарешті в якості заключення, висновку, я хотів би сказати, що це не є щось принципово новим сьогодні. У нас такі самі угоди з грифом обмеження доступу існують вже про взаємну&nbsp;охорону таємної інформації з Ізраїлем і з Пакистаном, тобто це вже ми проходили колись і особливих питань не виникало. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Представник Комітету у закордонних справах Козуб Олександр Андрійович, маєте бажання, заключне слово? Не маєте.</p>
<p>Шановні народні депутати, прошу підготуватись до голосування. На голосування вноситься проект Закону (реєстраційний номер 0029) про ратифікацію угоди між Кабінетом Міністрів України та Урядом&nbsp; Об'єднаних Арабських Еміратів про взаємну охорону інформації з обмеженим доступом для прийняття в цілому.</p>
<p>Прошу народних депутатів голосувати.</p>
<p>&nbsp;</p>
<p>13:56:02</p>
<p>За-119</p>
<p>Рішення не прийнято.</p>
<p>Прошу по фракціях: Партія регіонів – 88, "Батьківщина" – 0, "УДАР Віталія Кличка" – 0,&nbsp; "Свобода" – 0, Компартія України – 28, позафракційні – 3.</p>
<p>Шановні народні депутати, сьогодні о 15 годині у сесійній залі Верховної Ради України відбудуться парламентські слухання на тему: "Доступність та якість загальної середньої освіти. Стан і шляхи її поліпшення".</p>
<p>Ранкове засідання Верховної Ради України оголошую закритим. Завтра розпочнемо роботу о 10 годині.</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>

