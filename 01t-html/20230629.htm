Засідання 1 (продовження)
29. 06. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>29 червня 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:17:40</p>
<p>ГОЛОВУЮЧИЙ. Слава Україні!</p>
<p>Шановні народні депутати, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, я звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Прошу всіх колег поважати прийняте українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі проведення... у разі, перепрошую, повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією давайте розпочнемо роботу з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати, сьогодні 491-й день відважної боротьби Українського народу проти повномасштабної збройної агресії Російської Федерації. Понад тисячолітня історія українського державотворення свідчить, що літо в історії України – це період знакових подій, ухвалення визначальних державницьких рішень: хрещення Київської Русі, проголошення Державного суверенітету і Незалежності, прийняття Конституції. Віримо, що з Божою допомогою Сили оборони України і цього літа зміцнять наш фундамент для повної перемоги над агресором. Слава нашим воїнам, які зараз системно крок за кроком визволяють окуповані території від гніту російської держави та її рашистської ідеології. В якому куточку України ми б не були, пам'ятаємо, що кожен день нашого життя та праці під мирним небом оплачений дорогою ціною. Я пропоную схилити голови у хвилинні мовчання перед захисниками і захисницями України, які поклали свої життя за суверенну, демократичну, процвітаючу європейську Україну, і усіма невинними жертвами російської агресії держави-терориста.</p>
<p><i>(Хвилина мовчання)</i></p>
<p>Прошу сідати.</p>
<p>Шановні народні депутати, вчора 28 червня хорватський Сабор проголосував за ухвалення Декларації про визнання Голодомору 1932-1933 років геноцидом українського народу. Нагадаю, що лише впродовж цього місяця рішення про визнання Голодомору геноцидом прийняли також 13 червня Палата депутатів Великого Герцогства Люксембург, а 20 червня Національна рада Словацької Республіки. Правда завжди перемагає. Прошу оплесками подякувати нашим колегам парламентарям за ухвалення таких важливих для відновлення історичної справедливості рішень. <i> (Оплески)</i></p>
<p>Шановні народні депутати, я попрошу зайняти місця. Тому що відповідно до 28 статті Регламенту Верховної Ради України я перед початком пленарного засідання пропоную провести сигнальне голосування. Я нагадаю, що необхідно утримуючи сенсорну кнопку натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні народні депутати, готові взяти участь у сигнальному голосуванні? Шановні колеги, займіть, будь ласка, місця. Я прошу усіх взяти участь у сигнальному голосуванні.</p>
<p></p>
<p>10:24:07</p>
<p>За-229</p>
<p>Проти – 5. Утрималось – 2. Все як завжди.</p>
<p>Шановні колеги, шановні народні депутати, ще раз звертаюсь до всіх колег із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні колеги, сьогодні день народження у нашого колеги народного депутата України Олександра Рафкатовича Абдулліна, "Батьківщина". Давайте привітаємо. <i> (Оплески)</i></p>
<p>Також, шановні колеги, ще одна приємна новина, у народного депутата Ігоря Копитіна народилася донька, і він став багатодітним батьком. Давайте привітаємо також. <i> (Оплески)</i></p>
<p>Шановні колеги, вітаємо усіх вас. Бажаємо міцного здоров'я, наснаги та якнайшвидшої нашої перемоги.</p>
<p>Переходимо до розгляду питань. Перелік питань, який був попередньо узгоджений Погоджувальною радою, вам надано. Але я хочу нагадати, що вчора ми завершили на розгляді питання 9165 і пройшли усі поправки, які колеги пропонували поставити на врахування. Сьогодні у нас буде ще ряд поправок на підтвердження і після цього будемо голосувати за закон в цілому. Я наскільки розумію, буде п'ять поправок від Ніни Петрівни Южаніної і одна поправка від Юлії Володимирівни Тимошенко, так.</p>
<p>Будь ласка, Ніна Петрівна, ваші п'ять поправок. Єдине я попрошу, одразу озвучуйте номер поправки, щоб нам було легше шукати, будь ласка.</p>
<p></p>
<p>10:25:56</p>
<p>ЮЖАНІНА Н.П.</p>
<p>Перша поправка 290. Шановні колеги, я вважаю, що музичний супровід хвилини мовчання чи вшанування пам'яті полеглих має нас повернути до роботи. Бо вчорашнє закінчення засідання закінчилось тим, що в мережах просто в бік народних депутатів звучали одні прокльони, тобто наполягаю на тому, щоб кожен з вас виконував свої функції до кінця засідань Верховної Ради.</p>
<p>Шановні колеги, 290 поправка. Я хочу, щоб ви все-таки зрозуміли, що цей проект закону був спрямований на те, щоб додати в державний бюджет в статтю 37 пункти, які стосувалися перерозподілу Державного фонду регіонального розвитку на 2023 рік. Оскільки ця тема не злетіла, то я вважаю, що взагалі цю поправку зараз приймати не потрібно, адже в додатках 2 мільярди, які перенаправлені справді на Міністерство оборони як головного розпорядника, вирішують проблему цього року.</p>
<p></p>
<p>ГОЛОВУЮЧИЙ. Дякую, Ніна Петрівна.</p>
<p>Шановні колеги, ще раз, це поправки, які комітетом враховані. Зараз я надам слово представнику комітету, але Ніна Петрівна буде ставити їх на підтвердження. Тому я попрошу, у нас є більш важливіші справи ніж просто поговорити, займіть свої місця.</p>
<p>Будь ласка, доповідач. 290 поправка авторства Підласої. Я правильно, так, зрозумів Ніна Петрівна?</p>
<p></p>
<p>10:27:21</p>
<p>ГЕРМАН Д.В.</p>
<p>Шановні колеги, ця поправка врахована, вона стосується порядку розподілу коштів. Тобто комітет наполягає на тому, щоб залишити її в такій редакції, тобто вона відповідає суті законопроекту.</p>
<p>І хочу зауважити важливу річ, котру казала Ніна Петрівна, що ну не принципово важливо, як буде відбуватися порядок розподілу. Тому що ми рекомендуємо направити ці мільярди для наших воєнних, на закупівлю озброєння, тобто це кошти для ЗСУ.</p>
<p>Тому дякую і прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, займіть свої місця. 290 поправка. Будь ласка, займіть місця. Будь ласка, займіть місця.</p>
<p>290 поправка авторства Підласої Роксолани Андріївни, Ніна Петрівна ставить цю, вона комітетом врахована, Ніна Петрівна ставить цю поправку на підтвердження, аргументацію обох сторін ви почули.</p>
<p>Я ставлю 290 поправку на підтвердження. Прошу голосувати.</p>
<p></p>
<p>10:28:55</p>
<p>За-226</p>
<p>Рішення прийнято.</p>
<p>Будь ласка, наступна поправка, Ніна Петрівна.</p>
<p></p>
<p>10:29:02</p>
<p>ЮЖАНІНА Н.П.</p>
<p>Запам'ятайте цю мить, 309 поправка. Людина, яка стоїть на трибуні, тільки що вас обманула, тому що всі поправки, які я ставлю на підтвердження, не стосуються 2 мільярдів перерозподілу коштів, почуйте це. Це влада робить собі на майбутнє, на 2024 рік, новий порядок розподілу ДФРР у відсотках, пропорціях, цілях, завданнях.</p>
<p>Будь ласка, не купуйтеся на ці провокації, ви ж парламент, ми маємо контролювати. Нічого страшного, якщо в наступному році ми зможемо розглянути це питання, в разі необхідності. Майте совість, не підтримуйте ці поправки.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>10:29:50</p>
<p>ГЕРМАН Д.В.</p>
<p>Шановна Ніна Петрівна, ну не досить, мені здається, поважно, казати, що хтось когось обманює. Тому що я зауважив, що ці кошти направляються на ЗСУ, 2 мільярди, а порядок і розподіл не стосуються того, як ці кошти направляються на ЗСУ. Тому особисто я не бачу тут жодної маніпуляції, а те, як написано в законопроекті, я чітко відповів і аргументацію того, що ми робимо.</p>
<p></p>
<p>ГОЛОВУЮЧИЙ. Шановні колеги, 309 поправка авторства Підласої Роксолани Андріївни. Ніна Петрівна Южаніна ставить цю поправку, яка врахована комітетом на підтвердження, таке рішення комітету.</p>
<p>Шановні колеги, займіть свої місця. Я ставлю 309 поправку на підтвердження, прошу голосувати.</p>
<p></p>
<p>10:30:50</p>
<p>За-226</p>
<p>Рішення прийнято.</p>
<p>Дякую, колеги. По фракціях покажіть.</p>
<p>Будь ласка, Ніна Петрівна, яка наступна поправка?</p>
<p></p>
<p>10:31:06</p>
<p>ЮЖАНІНА Н.П.</p>
<p>Включіть мікрофон для початку. 323 поправка. Шановні колеги, вам смішно, я зараз читаю суть поправки 323. Інвестиційні програми і проекти регіонального розвитку, що реалізуються за рахунок коштів ДФРР в обсязі не менше 10 відсотків, а для міст Києва і Севастополя та бюджети міських територіальних громад не менше 50 відсотків. Де тут 2 мільярди? А попередня автор чи представляючий з трибуни, ви зараз просто робите непоправиму помилку, бо ви брешете, брешете.</p>
<p></p>
<p>ГОЛОВУЮЧИЙ. Я попросив би трішки, давайте ми знизимо градус і з повагою один до одного.</p>
<p>Шановні колеги, дивіться, якщо ви думаєте від того, що хтось голосніше кричить, від того буде більше правди, це неправда.</p>
<p>Будь ласка, позиція комітету. Позиція комітету.</p>
<p></p>
<p>10:32:09</p>
<p>ГЕРМАН Д.В.</p>
<p>Шановна Ніна Петрівна, дивіться, в цьому пункті йде мова про розподіл коштів між обласними центрами. І тут йде мова про те, що для маленьких міст і маленьких ОТГ участь в інвестиційних проектах і програмах повинна становити не менше 10 відсотків, а для великих міст таких, як Харків, Київ, Дніпро чи інших, не менше 50 відсотків. Для чого це введено? Для того, щоб захистити маленькі міста і ОТГ таким чином, щоб у них була можливість реалізувати їх проекти і інвестиційні програми.</p>
<p>Здається всім це зрозуміло. І тут немає жодної маніпуляції, тому що ми допомагаємо маленьким містам і ОТГ реалізувати...</p>
<p></p>
<p>ГОЛОВУЮЧИЙ. Шановні колеги, 323 поправка, авторства народного депутата Безгіна, вона врахована комітетом редакційно. Народна депутатка Южаніна ставить таке рішення комітету на підтвердження. Тому я ставлю 323 поправку в тій редакції, в якій вона врахована редакційно, на підтвердження.</p>
<p>Прошу голосувати.</p>
<p></p>
<p>10:33:53</p>
<p>За-226</p>
<p>Рішення прийнято.</p>
<p>Стабільність – ознака класу.</p>
<p>Шановні колеги, Ніна Петрівна, який номер наступний, будь ласка?</p>
<p></p>
<p>10:34:05</p>
<p>ЮЖАНІНА Н.П.</p>
<p>Поправка 346.</p>
<p>Шановні колеги, все, що говорить представляючий з трибуни стосується 2024 року. Це не стосується ніяким чином 2 мільярдів. Давайте проживемо 2023 рік, зрозуміємо, що у нас з регіональними бюджетами і інвестиційними програмами. Ви не забувайте, що цей проект закону вже давно лежить у Верховній Раді, і це було потрібно колись. Але, колеги, зараз вирішили вас використати, щоб оцей новий розподіл, а можна попросити тиші, я не чую навіть себе! Щоби цей розподіл... Пан Стефанчук, це нормально, що в залі кричать спереду, взагалі нічого не чути?</p>
<p></p>
<p>ГОЛОВУЮЧИЙ. Це не нормально, коли і ззаду кричать, і спереду, я з вами погоджуюсь.</p>
<p></p>
<p>ЮЖАНІНА Н.П. Да, да ви що говорите? Це взагалі...</p>
<p>Щоби цей розподіл, зараз буде запропоновано на 2024 рік. Ще раз повторюю, давайте доживемо 23-й, а потім приймемо це рішення.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>10:35:15</p>
<p>ГЕРМАН Д.В.</p>
<p>Ніна Петрівна, цей законопроект готувався для того, щоб бути прийнятим своєчасно і кошти ДФРР були використані в 2023 році. Дійсно, часть цих частин в статті 37 може бути враховано Кабінетом Міністрів при поданні проекту бюджету на 2024 рік. Але ваші коментарі, по суті, стосуються тексту законопроекту, котрий ми приймаємо зараз. Із точки зору цього законопроекту ці пункти прописані і максимально збалансовані, і відповідають мені і структурі законопроекту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 346 поправка авторства народної депутатки Підласої, вона комітетом врахована. Народна депутатка Южаніна ставить таке рішення комітету на підтвердження. Позицію Южаніної і позицію комітету ви почули.</p>
<p>Я ставлю 346 поправку на підтвердження, прошу народних депутатів голосувати.</p>
<p></p>
<p>10:36:33</p>
<p>За-224</p>
<p>Рішення не прийнято.</p>
<p>І завершальна поправка, Ніна Петрівна, будь ласка.</p>
<p></p>
<p>10:36:41</p>
<p>ЮЖАНІНА Н.П.</p>
<p>442 поправка. Ви правильно сказали, потрібна така дія, врахують у бюджеті 24-го року, і "Дію" будуть задіювати, вибачте за тавтологію і все, що хочеш. А зараз абсолютно цих поправок не потрібно, бо ви позбавляєте Верховну Раду контролю і можливості участі, бо за рік ще багато чого зміниться і ми не знаємо, в якому стані будуть знаходитися наші регіони. Ми взагалі зараз живемо одним днем, а ви зараз хочете прийняти норму на 2024 рік. Прошу уважно віднестися особливо до цієї поправки.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>10:37:25</p>
<p>ГЕРМАН Д.В. Шановні колеги, в цій поправці йде мова про те, що Кабінету Міністрів потрібно привести свої нормативно-правові акти до там структури і мети законопроекту. Тобто проста, понятна ідея, да, яка рекомендує там Кабінету Міністрів привести свої нормативно-правові акти до того, що ми панували прийняти в законопроекті.</p>
<p>Зараз мета законопроекту змінилася. Ми ці кошти відправляємо на наші ЗСУ, на закупівлю озброєння, тому те, що ми ще зараз робимо, це ми витрачаємо просто час, тому що фактично нам потрібно проголосувати законопроект для того, щоб наші ЗСУ отримали як можна швидше ці кошти.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 442 поправка авторства народного депутата Безгіна і Олександра Сергійовича Корнієнка. Вона комітетом врахована. Ніна Петрівна просить поставити таке рішення на підтвердження.</p>
<p>Я прошу вас проголосувати, 442 поправка, будь ласка.</p>
<p></p>
<p>10:38:47</p>
<p>За-235</p>
<p>Рішення прийнято.</p>
<p>Шановні колеги, я так розумію, ще одна поправка. Юлія Володимирівна Тимошенко. Будь ласка, Юлія Володимирівна.</p>
<p></p>
<p>10:38:55</p>
<p>ТИМОШЕНКО Ю.В.</p>
<p>Шановні колеги, мова іде про 455 правку, в ній об'єднали виділення двох мільярдів на армію і 13-м пунктом там передбачили, що на 2024 рік розповсюджується унікальна в лапках процедура, коли гроші державного фонду регіонального розвитку будуть розподілятися в регіоні через програму "Дія" і там будуть люди голосувати куди це видати через програму "Дія".</p>
<p>Я хочу сказати, що ми всі підтримуємо програму "Дія". Але це суттєва дискримінація частини людей, які не користуються цим застосунком. Це буде означати, що в цьому розподілі частина людей не буде приймати участь, а крім того, це все перетворюється, розподіл державних грошей, в піарщину.</p>
<p>Тому я закликаю за цей закон зараз не проголосувати і завтра винести…</p>
<p></p>
<p>ГОЛОВУЮЧИЙ. Юлія Володимирівна, я розумію так, що ми не можемо частину поправки поставити. Чи можна тоді ми не будемо її ставити? Юлія Володимирівна, я не можу більше часу.</p>
<p>Будь ласка, Юлія Володимирівна, що ще ви хотіли? Ви хочете поставити її, правильно?</p>
<p></p>
<p>10:40:14</p>
<p>ТИМОШЕНКО Ю.В.</p>
<p>Я не можу її поставити, бо там 2 мільярди на армію. Але я прошу всіх не голосувати і завтра внести в іншій редакції.</p>
<p></p>
<p>ГОЛОВУЮЧИЙ. Дякую. Позиція зрозуміла. Дякую вам за конструктив, Юлія Володимирівна.</p>
<p>Переходимо до прийняття рішення. Поправки більше ніхто не ставить, голосуємо за закон. Будь ласка, народні депутати, приготуйтеся до голосування.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про Державний бюджет України на 2023 рік" щодо використання коштів державного фонду регіонального розвитку (реєстраційний номер законопроекту 9165).</p>
<p>Готові голосувати? Я прошу народних депутатів проголосувати.</p>
<p></p>
<p>10:41:21</p>
<p>За-238</p>
<p>Рішення прийнято. Закон прийнятий в цілому.</p>
<p>Покажіть по фракціях, будь ласка. Дякую.</p>
<p>Будь ласка, зараз від двох фракцій перерва з заміною на виступ. Хто буде? Від фракції "Європейська солідарність" і "Голос", правильно я розумію?</p>
<p>Княжицький Микола, будь ласка.</p>
<p></p>
<p>10:42:13</p>
<p>КНЯЖИЦЬКИЙ М.Л.</p>
<p>Шановний пане Голово, шановні народні депутати, днями наш інформаційний простір сколихнув черговий російський фейк, фейк російської пропаганди щодо нашої ситуації релігійної. На цей раз вони збрехали, що святі мощі нібито вивозять з Києво-Печерської лаври до Європи, і що в цій справі наша влада домовилася з ЮНЕСКО. На цю російську брехню відреагував міністр культури, заявивши, що Лавру потрібно захистити від "русского мира" та, цитую: "Остаточно перевірити, чи всі наші українські сакральні реліквії на місці".</p>
<p>Пан міністр, звичайно, жорстко пожартував. Згідно опитувань громадської думки 80 відсотків українців хочуть заборонити діяльність російської православної церкви в Україні. Всі вони розуміють, що РПЦ – це ніяка не церква, а інструмент російської імперської політики на релігійному полі і засіб загарбницької війни. Структури РПЦ в Україні кишать колаборантами власниками російських паспортів. Ви самі знаєте, що російський двоголовий є і в очільника Української православної церкви Московського патріархату, який сам прямо зізнався, що він є росіянином не лише за паспортом, але і за духом.</p>
<p>Здавалося, що 1 грудня минулого року ці прості істини зрозуміла і наша влада. На цю тему відбулося спеціальне засідання Ради національної безпеки і оборони, але як бачите, гора породила мишу. Уряд підготував законопроект 8371, який є концептуально хибним, оскільки врятує українську державу… втягує українську державу в нескінченний марафон судових засідань. Власне, так сталося і з Києво-Печерською лаврою, де монастир московської церкви досі почувається вільно, і як ви бачите, не збирається її залишати.</p>
<p>Натомість українцям запропонували задовольнятися тим, що в одному з лаврських храмів відслужили панахиду за гетьманом Іваном Мазепою. Це велике наше досягнення, що на 32-му році нашої незалежності, на десятий рік війни України проти Росії, на другий рік повномасштабного вторгнення країни ми спромоглися згадати гетьмана Мазепу в нашій святині! Ось досягнення української держави в розумінні нашої влади.</p>
<p>В чому причина такої наруги над нами всіма? В тому, що "русский мир" нікуди не зник ні з цієї зали, ні з наших владних кабінетів, незважаючи на розв'язаний геноцид нашого народу, на тисячі загиблих на фронті і в тилу, на мільйони понівечених українських доль. Урядовий законопроект 8371 настільки беззубий, що його фактично схвалила навіть московська церква після зустрічі з Головою Верховної Ради. Однак у фракції партії влади "Слуги народу" не назбиралася достатня кількість депутатів, які за нього проголосують, навіть за цей недолугий законопроект в першому читанні. Пора припиняти цю тривалу ганьбу і заборонити діяльність московської церкви згідно проекту 8221, який написаний на основі інтересів національної безпеки та згідно з...</p>
<p></p>
<p><a name=_GoBack></a>ГОЛОВУЮЧИЙ. Шановні колеги, переходимо до розгляду питань далі. Ні, не буде з процедури. 9111: проект Закону про внесення змін... Проект Закону про внесення змін до деяких законодавчих актів щодо спрощення порядку ввезення, обліку та розподілу гуманітарної допомоги (реєстраційний номер 9111).</p>
<p>Шановні колеги! Шановні колеги, займіть свої місця. Шановні колеги, ми вже зайшли в законопроект, Ірина Володимирівна, на жаль, зайшли. Будь ласка, шановні колеги, я ставлю пропозицію, я ставлю пропозицію включити це питання, 9111, до порядку денного сесії. Готові голосувати? Прошу народних депутатів голосувати.</p>
<p></p>
<p>10:46:55</p>
<p>За-271</p>
<p>Рішення прийнято.</p>
<p>Шановні колеги, ми домовилися з обговоренням на Погоджувальній раді, тому давайте, будь ласка, два – за, два – проти і будемо голосувати. Будь ласка, запишіться: два – за, два – проти.</p>
<p>Стоп, одну секундочку. Шановні колеги, займіть свої місця. Я перепрошую, я ще хочу поставити розгляд цього питання за скороченою процедурою, поки ми не провели ніяких процедурних дій. Прошу проголосувати за розгляд цього питання за скороченою процедурою.</p>
<p></p>
<p>10:47:43</p>
<p>За-233</p>
<p>Рішення прийнято.</p>
<p>Тепер записуємося: два – за, два – проти. Будь ласка, шановні колеги.</p>
<p>Будь ласка, Михайло Леонтійович Бондар, фракція політичної партії "Європейська солідарність".</p>
<p></p>
<p>10:48:09</p>
<p>БОНДАР М.Л.</p>
<p>Будь ласка, Софії Федині.</p>
<p></p>
<p>ГОЛОВУЮЧИЙ. Будь ласка, Софія Романівна Федина.</p>
<p></p>
<p>10:48:25</p>
<p>ФЕДИНА С.Р.</p>
<p>"Європейська солідарність" однозначно вважає, що всі спрощення процедур і всі прозорості процедур отримання гуманітарної допомоги і розподілу треба підтримувати, і це давно уже на часі. Але сьогодні, говорячи про цей законопроект, який достатньо нормально випрацьований, я би хотіла підняти інакше питання і просила би уваги усіх депутатів, а особливо тих, які мають стосунок до Запорізької, Львівської, Чернігівської, Київської областей, де були викриті шалені випадки зловживання владою і розкрадання гуманітарної допомоги на складах, які курувалися військовими адміністраціями.</p>
<p>А я нагадаю, що військові адміністрації – це не місцеве самоврядування, а це є владна вертикаль, і зокрема, призначає голів Президент, а курує гуманітарну допомогу голова Офісу Президента, бо він є відповідальний за це. Чи ми бачимо хоча б одну доведену до пуття справу? Чи ми бачимо кримінальні справи і відповідальність тих, хто причетний до розкрадання мільйонів, мільйонів на цій гуманітарці? Нічого. А деякі "чуда" із Запоріжжя ще й отримують державні нагороди після того, як викрито їхню причетність до злодіянь.</p>
<p>Але я хотіла б також привернути увагу до складу в селі Убині на Львівщині, де в курнику за допомогою військової адміністрації, як виглядає, розкрадалася не просто гуманітарка, а розкрадалися речі, які були виготовлені на замовлення Міністерства оборони навіть у 2023 році. Тому мені би дуже хотілося, щоб ми не просто зараз говорили, що Україна молодець, партнери чудові і все помагають, а щоб правоохоронні органи нарешті притягали до відповідальності своїх, які належать до влади, а не переслідували волонтерів, кількість справ, проти яких, на жаль, зростає. Давайте працювати на армію і на перемогу, а не ваші кишені.</p>
<p></p>
<p>ГОЛОВУЮЧИЙ. Будь ласка, Роман Павлович Грищук, фракція політичної партії "Слуга народу". Будь ласка.</p>
<p></p>
<p>10:50:38</p>
<p>ГРИЩУК Р.П.</p>
<p>Шановні колеги, діючий Закон "Про гуманітарну допомогу" написаний в 99-му році і, знаєте, він абсолютно не відповідає ні духу, ні вимогам часу і ми це зрозуміли під час повномасштабного вторгнення. До сих пір у нас там є норми, які, в принципі, нереально виконати. Тому за дорученням Голови Верховної Ради ми разом з Галиною Третьяковою на базі Комітету соціальної політики очолили робочу групу до підготовки змін до цього закону. В робочу групу входили як представники міністерств, так і волонтерських організацій. Цей закон – це просто точкові зміни, які нам потрібно зараз внести, по-хорошому ми маємо взагалі написати новий Закон "Про гуманітарну допомогу" і зараз йде розробка на базі комітету.</p>
<p>Що тут? Основна мета – це, перше, спростити життя волонтерським благодійним організаціям, залишити декларативний принцип завезення гуманітарної допомоги на період воєнного стану, спростити звітування, яке в законі прописано так, що його нереально виконати. Також ввести електронний реєстр отримувачів гуманітарної допомоги для того, щоб, перше, ми чітко розуміли хто, скільки завіз, друге, щоб тим же благодійним і громадським організаціям було зручно це завозити. Також законом ми прирівнюємо до гуманітарної допомоги транспорті засоби, які постачаються не тільки воєнним частинам, а і безпосередньо військовослужбовцям на період воєнного часу.</p>
<p>Шановні колеги, я прошу проголосувати за цей законопроект в першому читанні, до другого читання ми ще будемо великою робочою групою доопрацьовувати.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа – за життя і мир".</p>
<p></p>
<p>10:52:17</p>
<p>ШУФРИЧ Н.І.</p>
<p>Дякую, шановний пане Голово, шановні колеги.</p>
<p>Безумовно, все, що сприятиме наданню гуманітарної допомоги постраждалим і нашим військовослужбовцям має бути підтримано, і всі процедури мають бути максимально спрощені, і цей закон саме сприяє цьому. Але має бути забезпечена і прозорість і відповідальність щодо розподілу гуманітарної допомоги. І абсолютно вірно говорили наші колеги, що не може бути за гуманітаркою сховано фактично масштабні поставки Louis Vuitton та іншого. Ми маємо сьогодні зробити усе заради того, щоб посприяти допомозі нашим військовим і тим, хто постраждав від бойових дій і не дозволити зловживати цим, і щоб хтось на цьому наживався.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, слово надається Пузійчуку Андрію Вікторовичу, фракція політичної партії Всеукраїнське об'єднання "Батьківщина", і після цього будемо голосувати.</p>
<p>Михайло Михайлович Цимбалюк. Будь ласка, пропустіть. І запросіть народних депутатів, будь ласка.</p>
<p></p>
<p>10:53:30</p>
<p>ЦИМБАЛЮК М.М.</p>
<p>Михайло Цимбалюк, "Батьківщина".</p>
<p>Шановний пане Голово, президія, народні депутати, я насамперед дякую авторам цього законопроекту, бо насправді він народжений самими проблемами. А також я хотів би долучитись до слів подяки членам ТСК, колегам парламенту, які все-таки підняли цю тему на загальнодержавному рівні. В Комітеті соціальної політики захисту прав ветеранів справді зараз триває робота після засідання круглого столу, де були запрошені волонтери, представники центральних органів виконавчої влади. А як спростити життя волонтерам і не дати можливість зловживати гуманітарною допомогою? І справді тут колеги згадували випадки і Запоріжжя, Чернігова і Львова, де, вибачте, на одному із складів новостворений чи вже давно створений БЕБ виявило завдяки громадянам небайдужим 60 вагонів гуманітарної допомоги, де були навіть протерміновані речі, а також дитяче харчування. І виявляється не встановили ні тих хто завіс, ні тих хто є власниками. Ганьба такій роботі правоохоронним органам.</p>
<p>Ми вимагаємо встановити винних. Бо є власники цих складських приміщень і є транспорт, яким завозилося. Це ганьбить всю ту роботу волонтерських, громадських організацій, які сьогодні роблять велику справу для держави, для громадян. І я впевнений, що ми в Комітеті соціальної політики до другого читання врахуємо всі пропозиції, які є і які ще будуть напрацьовані. І до такої роботи ми запрошуємо всіх народних депутатів, представників громадських організацій, центральних органів виконавчої влади. І просимо Міністерство соціальної політики, щоб все-таки електронний реєстр гуманітарної допомоги запрацював.</p>
<p>Голосуємо "за" і до другого читання враховуємо всі пропозиції. Дякую всім.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, займаємо місця. А, ще Арешонков, да?</p>
<p>Будь ласка, Арешонков Володимир Юрійович.</p>
<p></p>
<p>10:55:43</p>
<p>АРЕШОНКОВ В.Ю.</p>
<p>Дякую.</p>
<p>Шановний пане Голово, шановні колеги, я хочу нагадати, що депутатська група "Довіра" і її члени брали активну участь в підготовці цього законопроекту, і що важливо, працювали не тільки в теоретичному, так би мовити, полі. Виїжджали члени групи як і інші наші колеги депутати в місця, де зосереджувались центри по наданню і розподілу гуманітарної допомоги, в тому числі з перших днів Комітет з питань правоохоронної діяльності працював на прикордонних територіях. Ретельно і уважно вивчали всі моменти, які пов'язані з доставкою гуманітарних вантажів в Україну, їх розподілом подальшим. Тому це якраз приклад системної роботи депутатського корпусу і тих, хто створював законопроект. Мені здається, що результат має бути надзвичайно позитивним.</p>
<p>Депутатська група "Довіра" буде голосувати за даний законопроект. Дякую.</p>
<p></p>
<p>ГОЛОВУЮЧИЙ. Дякую, Володимир Юрійович.</p>
<p>Шановні колеги, ми завершили обговорення цього дуже важливого законопроекту. Я прошу народних депутатів приготуватися до голосування.</p>
<p>Я ставлю пропозицію прийняти за основу проект Закону про внесення змін до деяких законодавчих актів щодо спрощення порядку ввезення, обліку та розподілу гуманітарної допомоги (реєстраційний номер 9111). Готові голосувати? Я прошу народних депутатів голосувати.</p>
<p></p>
<p>10:57:34</p>
<p>За-286</p>
<p>Рішення прийнято.</p>
<p>Шановні колеги, давайте, я ставлю пропозицію скоротити наполовину строки підготовки до другого читання, щоб ми встигли це зробити, тим паче поправки готові.</p>
<p>Я ставлю пропозицію скоротити строки подачі пропозицій і поправок для підготовки до другого читання законопроекту 9111. Прошу народних депутатів голосувати.</p>
<p></p>
<p>10:58:08</p>
<p>За-258</p>
<p>Рішення прийнято.</p>
<p>Олександр Сергійович, будь ласка.</p>
<p align=center></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>10:58:15</p>
<p>ГОЛОВУЮЧИЙ. Шановні колеги, є пропозиція ці три закони, які стосуються військових, доручити Голові Верховної Ради невідкладно підписати і спрямувати Президентові на підпис. Це законопроекти, які ми вчора проголосували 9342 (основний), далі 9238 про правий руль і 9165, який ми щойно проголосували.</p>
<p>Є така пропозиція, Артур Володимирович. По одному? Я вніс пропозицію і ставлю її на голосування. Прохання, голосуємо невідкладне підписання прийнятих в цілому Верховною Радою законопроектів 9342, 9238, 9165.</p>
<p>Прошу голосувати.</p>
<p></p>
<p>10:59:15</p>
<p>За-271</p>
<p>Рішення прийнято.</p>
<p>Колеги, також у нас, вчора ми домовлялися на Погоджувальній, проголосувати спрямування до Президента України зараз трьох запитів щодо присвоєння звань Героя України. Тому сконцентруйтеся, будь ласка, зараз ми їх проголосуємо.</p>
<p>Запит групи народних депутатів (Тимошенко, Івченка та інших. 9 депутатів) до Президента України щодо присвоєння звання Герой України військовослужбовцю 28-ї окремої механізованої бригади імені Лицарів Зимового Походу Кравцю Олегу Анатолійовичу.</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про попередню підтримку депутатського запиту до Президента України.</p>
<p></p>
<p>11:00:16</p>
<p>За-286</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>11:00:46</p>
<p>За-289</p>
<p>Рішення прийнято. Запит спрямовано Президенту України.</p>
<p>Запит Володимира Крейденка до Президента України щодо присвоєння Кваскову Євгену Ігоровичу звання Герой України (посмертно).</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>11:01:24</p>
<p>За-284</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>11:01:49</p>
<p>За-284</p>
<p>Рішення прийнято. Запит направлено до Президента України.</p>
<p>Запит Дмитра Костюка до Президента України щодо присвоєння командиру розвідувального взводу механізованого батальйону 30-ї окремої механізованої бригади імені князя Костянтина Острозького оперативного командування "Північ" Сухопутних військ Збройних Сил України, головному сержанту Марачу Кирилу Сергійовичу звання Герой України (посмертно).</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про попередню підтримку депутатського запиту до Президента України.</p>
<p>Прошу голосувати.</p>
<p></p>
<p>11:02:38</p>
<p>За-285</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України, ставлю на голосування пропозицію про направлення депутатського запиту до Президента України.</p>
<p>Прошу голосувати.</p>
<p></p>
<p>11:03:05</p>
<p>За-287</p>
<p>Рішення прийнято. Запит направлено до Президента України.</p>
<p>Дякуємо.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:03:46</p>
<p>ГОЛОВУЮЧИЙ. Будь ласка, Ірина Володимирівна, з процедури, тільки з процедури, будь ласка.</p>
<p></p>
<p>11:03:20</p>
<p>ГЕРАЩЕНКО І.В.</p>
<p>Дуже дякую.</p>
<p>Шановні колеги, як ви знаєте зараз в Україні діє єдина інформаційна політика і я інформую вас, що фракція "Європейська солідарність" бере приклад з "Єдиного марафону", який вчора інформував про засідання парламенту буквально в прямому ефірі. Тому сьогодні і Олексій Гончаренко, і всі ми не бачимо жодних застережень для того, щоб інформувати про роботу парламенту.</p>
<p>Дуже дякуємо.</p>
<p></p>
<p>ГОЛОВУЮЧИЙ. Шановні колеги, таким застереженням є Постанова Верховної Ради, яку ми прийняли в цьому залі на початку роботи дев'ятої сесії і вона чітко визначає порядок і параметри висвітлення діяльності.</p>
<p>Але ще раз кажу, ви дієте так, як ви дієте. Дієте в порушення постанови, це ваша політична совість і ваша політична відповідальність. Ніхто цього не толерує. Постанова Верховної Ради є, я дуже пропоную всім незалежно від ні кого її дотримуватись. Я ще раз сказав, я висловив свою позицію щодо всіх. Слово всі, якщо хтось не знає, можна заглянути в тлумачний словничок, означає без виключення, кожен.</p>
<p>Дякую.</p>
<p>Шановні колеги, 0205 – це проект Закону про вихід з Угоди про формування Єдиного економічного простору. Дивіться, я ставлю пропозицію розглянути це питання за скороченою процедурою.</p>
<p>Прошу голосувати.</p>
<p></p>
<p>11:04:58</p>
<p>За-255</p>
<p>Рішення прийнято.</p>
<p>Я запрошую до доповіді заступника міністра економіки України Качку Тараса Андрійовича.</p>
<p>Будь ласка, Тарасе Андрійовичу.</p>
<p></p>
<p>11:05:26</p>
<p>КАЧКА Т.А.</p>
<p>Так, доброго дня! Справді можна без обговорення, тому що це законопроект, який поданий в рамках нашої системної роботи уряду щодо виходу з міжнародно-правової бази в рамках колишнього Радянського Союзу. І відповідно Угода про формування Єдиного економічного простору була одним з початкових політичних проектів, який просувався на початку нульових Російською Федерацією, відповідно практичного сенсу ця угода не несе, вона несла її від самого початку. Лише політичне направлення спрямування на те, щоб забезпечити інтеграцію колишніх держав Радянського Союзу з Російською Федерацією. Ця історія, на щастя, не була реалізована, тим не менш ця угода далі була формально юридично чинною. Відповідно ми запропонували, щоб формально припинити і вийти з цієї угоди, проект розроблено, власне, для того, щоб юридично зафіксувати цей факт.</p>
<p>Відповідно прошу підтримати проект закону про вихід Угоди про формування Єдиного економічного простору.</p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, займайте своє місце.</p>
<p>Мережко Олександр Олександрович, яка позиція комітету?</p>
<p></p>
<p>11:06:53</p>
<p>МЕРЕЖКО О.О.</p>
<p>Шановні колеги, Комітет з питань зовнішньої політики та міжпарламентського співробітництва на своєму засіданні розглянув внесений Президентом України проект Закону про вихід з Угоди про формування Єдиного економічного простору та рекомендував прийняти його за основу і в цілому з урахуванням техніко-юридичних правок.</p>
<p>Припинення дії Угоди зумовлено військовою агресією Росії проти України її суверенітету та територіальної цілісності, причетністю Білорусі до незаконного застосування сили проти України, що в свою чергу суперечить положенням угоди, зокрема, в частині підтвердження дружніх відносин, які пов'язують держави і народи, прагнучи забезпечити їхнє процвітання, ґрунтуючись на загальновизнаних принципах і нормах міжнародного права, кінець цитати.</p>
<p>У пояснювальній записці до проекту закону за підписом Першого віце-прем'єра України – міністра економіки України Юлії Свириденко зазначається, що реалізація закону не потребуватиме додаткових витрат з державного чи місцевих бюджетів. Тож прошу підтримати рішення Комітету з питань зовнішньої політики та міжпарламентського співробітництва та прийняти проект Закону України про вихід з Угоди про формування Єдиного економічного простору.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу записатися: два – за, два – проти, для обговорення цього питання.</p>
<p>Будь ласка, Григорій Михайлович Немиря, фракція політичної партії "Всеукраїнське об'єднання "Батьківщина".</p>
<p></p>
<p>11:08:42</p>
<p>НЕМИРЯ Г.М.</p>
<p>Дякую, пане Голово.</p>
<p>Пане Голово, шановні колеги народні депутати, ну от вдумайтеся, скільки місяців вже іде війна, ця угода була підписана 2003 року в Ялті, до речі – 20 років і лише зараз парламент приймає рішення про вихід з цієї угоди.</p>
<p>Пане Голово, я вже говорив в цій залі, що станом на сьогодні у нас, за даними Міністерства закордонних справ, продовжують діяти близько 300 угод, договорів двосторонніх з Російською Федерацією. Верховна Рада денонсує, виходить з цих угод приблизно з темпом п'ять угод на місяць. Якщо порахувати скільки часу знадобиться парламенту України, щоб вийти з цих двосторонніх угод з країною-агресором, то це буде 5 років. Приблизно 3 роки займе вихід з усіх угод з СНД, 2 роки – з Білоруссю.</p>
<p>Тому я ще раз звертаюся, пане Голово. Прошу вас направити за результатами обговорення листа до голови уряду з наполегливим проханням підготувати комплексні пропозиції щодо виходу з усіх угод, які нас поки що з'єднують з країною-агресором. Те ж саме стосується СНД.</p>
<p>"Батьківщина" підтримує сьогодні цей законопроект. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>11:10:35</p>
<p>КУБІВ С.І.</p>
<p>Шановний пане Голово, слово прошу передати Гончаренку.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка.</p>
<p></p>
<p>11:10:47</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Ну, ні в кого немає сумнівів, що треба виходити з усіх цих угод. Те, що вони до сих пір ще десь висять, це, звичайно, питання, чим ми займаємося, що треба якнайшвидше це все розірвати.</p>
<p>Але давайте говорити не про вже єдиний економічний простір Росія, Білорусь, а треба, давайте говорити більше і займатися в парламенті питанням конфіскації активів Російської Федерації і лукашенківської всієї цієї банди в Білорусі і направлення всього цього на Україну, для України, для відновлення. Ми сьогодні бачимо, що цей процес начебто йде, але йде дуже-дуже повільно. І ми маємо це все пришвидшувати. І ми маємо на інших просто швидкостях з цим працювати. Це завдання, яке сьогодні стоїть перед нами.</p>
<p>Ми бачимо ці ганебні приклади, як Абрамович продає свій "Челсі", і далі з цими мільярдами, спочатку казав, це Україні, тепер вже, значить, Україні не хоче давати, чи не так хоче давати, чи не стільки хоче давати. Скільки ще таких Абрамовичей, подонків, які ці гроші намагаються зараз, за 16 місяців знайти ці лазейочки, ці дірочки, через які вивести з західних юрисдикцій, врятувати свої активи, мільйон<b>и</b>, мільярди, свої вілли, свої футбольні клуби і все інше? Отут має бути дуже серйозна робота наша з вами, українського парламенту з парламентами кожної країни, де ці гроші є. Всі країни Євросоюзу, Канада, США, Японія, Австралія, Нова Зеландія – це наші мають бути партнери, маємо працювати постійно. Постійно потрібна нам робоча група, яка буде відпрацьовувати з ними законодавство і добивати ці питання. Маємо забрати у всієї цієї банди все, що вони мають на користь України. Вони мають розрахуватися за те, що вони наробили.</p>
<p></p>
<p>ГОЛОВУЮЧИЙ. Будь ласка, Павленко Юрій Олексійович, група "Платформа за життя та мир".</p>
<p></p>
<p>11:12:52</p>
<p>ПАВЛЕНКО Ю.О.</p>
<p>Шановний пане Голово, шановні колеги! Ми підтримуємо даний законопроект про вихід з Угоди про формування Єдиного економічного простору з країнами-агресорками і підтримуємо звернення наших колег до Кабінету Міністрів щодо активізації дій уряду по виходу з усіх угод, які сьогодні єднають нас з країною-агресоркою.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, завершальний виступ, Володимир Юрійович Арешонков, група "Довіра". Після цього переходимо до голосування. Будь ласка, Володимир Юрійович.</p>
<p></p>
<p>11:13:28</p>
<p>АРЕШОНКОВ В.Ю.</p>
<p>Шановний пане Голово, шановні колеги! Депутатська група "Довіра" хоче звернути увагу на наступний момент.</p>
<p>Сьогодні у виступах наших колег представників усіх фракцій піднімаються надзвичайно важливі питання, які стосуються десь неефективної діяльності нашого уряду: недопрацювання окремих профільних міністерств, скажімо, Міністерства закордонних справ, де не можуть або не встигають підготувати комплексний перелік питань, які ми можемо проголосувати і вийти з багатьох угод. Називали ще інші факти.</p>
<p>А в мене питання, чому все так відбувається? Можливо, в тому числі тому, що ми втратили парламентський контроль, який повинен бути по законодавству українському? Я хочу нагадати, що спеціальні тимчасові або спеціальні слідчі комісії, які в останній час були створені на рівні Верховної Ради, довели свою ефективність. Тобто парламентський контроль повинен бути. І давайте не звертати уваги на те, що продовжується приниження як інституції Верховної Ради.</p>
<p>І, шановні колеги, я звертаюсь до вас, давайте будемо вимагати поваги до нас як до органу, а відповідно на рівні кожного комітету і в цілому Верховної Ради будемо запроваджувати ефективну діяльність у вигляді контролю над роботою українського уряду. Тоді відповідно будуть і покращуватись результати, в тому числі по цьому напрямку, який ми сьогодні обговорюємо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання, переходимо до прийняття рішення. Я прошу народних депутатів зайняти свої місця. Я ставлю пропозицію прийняти за основу і в цілому з необхідними техніко-юридичними поправками проект Закону про вихід з Угоди про формування Єдиного економічного простору (реєстраційний номер 0205).</p>
<p>Готові голосувати? Прошу народних депутатів голосувати.</p>
<p></p>
<p>11:15:57</p>
<p>За-261</p>
<p>Рішення прийнято.</p>
<p>З процедури? Будь ласка, Мотовиловець.</p>
<p></p>
<p>11:16:10</p>
<p>МОТОВИЛОВЕЦЬ А.В.</p>
<p>Я прошу змінити порядок розгляду законів порядку денного сесії і прибрати з порядку денного Закон 8392 у зв'язку з додатковими консультаціями, потрібні для зміни цього закону до другого читання. Прошу це питання поставити на голосування.</p>
<p>Дякую.</p>
<p></p>
<p>ГОЛОВУЮЧИЙ. Андрій! Андрій Вікторович, я правильно зрозумів, наступний законопроект 8392, змінити? Коли поставити? Взагалі зняти чи спустити в кінець? Взагалі з сьогоднішнього розгляду зняти.</p>
<p>Шановні колеги, є пропозиція: наступний законопроект, який ми мали розглядати, 8392 зняти сьогодні з порядку денного розгляду нашого засідання. Готові голосувати? Я прошу народних депутатів голосувати.</p>
<p></p>
<p>11:17:22</p>
<p>За-275</p>
<p>Рішення прийнято.</p>
<p>Тоді наступний законопроект 9346 і альтернативний до нього 9346-1. Це проект Закону про внесення змін до Бюджетного кодексу України щодо забезпечення передбачуваності бюджетної політики та посилення боргової стійкості.</p>
<p>Я ставлю пропозицію включити до порядку денного сесії законопроекти 9346 і 9346-1. Прошу голосувати.</p>
<p></p>
<p>11:18:04</p>
<p>За-264</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>11:18:27</p>
<p>За-227</p>
<p>Рішення прийнято.</p>
<p>Шановні колеги, я запрошую до слова першого заступника міністра фінансів України Дениса Валерійовича Улютіна. Будь ласка, Денисе Валерійовичу.</p>
<p></p>
<p>11:18:58</p>
<p>УЛЮТІН Д.В.</p>
<p>Доброго дня! Шановний пане Голово, шановні народні депутати, проектом Закону про внесення змін до Бюджетного кодексу України щодо забезпечення передбачуваності бюджетної політики та посилення боргової стійкості пропонується внесення змін до ряду положень Бюджетного кодексу України з метою виконання зобов'язань уряду, визначених Меморандумом про економічну та фінансову політику МВФ від 24 березня 23-го року.</p>
<p>Зокрема, проектом пропонується відновлення дії норм кодексу, які були зупинені у зв'язку із введення воєнного стану, а саме, що стосується розробки і подання Бюджетної декларації на три роки для схвалення парламентом та Стратегії управління державним боргом. Ми відновлюємо даним проектом ці вимоги, зокрема щодо того, що Міністерством фінансів має бути розроблена і подана Бюджетна декларація на три роки і затверджена Стратегія управління державним боргом.</p>
<p>Також законопроект про внесення змін до державного бюджету зможуть розглядатися у Верховній Раді в разі наявності відповідного висновку Мінфіну щодо можливості фінансового забезпечення у поточному бюджетному періоду на середньостроковий період. Ми не обмежуємо можливості подання будь-яких змін, ми якраз говоримо про те, що при наданні висновку Мінфін має дати розрахунки і можливості його фінансового забезпечення.</p>
<p>Також з 23-го року почне діяти вичерпний перелік випадків, коли можуть бути внесені зміни до Закону про Державний бюджет. Однак для сектору безпеки і оборони залишається можливість внесення змін до державного бюджету в разі нагальної необхідності. І, окрім того, встановлення в 2023-2028 роках вимог щодо граничного обсягу надання державних гарантій. На підставі рішень уряду це буде не більше 3 відсотків. Це загальноприйнята норма для такого типу гарантованих платежів. І на підставі міжнародних договорів буде визначатися відповідно в бюджеті на відповідний бюджетний рік. У зв'язку з важливістю даного проекту, прошу його підтримати. Дякую.</p>
<p></p>
<p>ГОЛОВУЮЧИЙ. Дякую, Денис Валерійович.</p>
<p>До слова запрошується голова підкомітету Комітету з питань бюджету Кузбит Юрій Михайлович. Будь ласка.</p>
<p></p>
<p>11:20:54</p>
<p>КУЗБИТ Ю.М.</p>
<p>Шановний Руслане Олексійовичу, шановні колеги, Комітет з питань бюджету розглянув урядовий законопроект 9346 про внесення змін до Бюджетного кодексу та альтернативний законопроект 9346-1. Ці законопроекти спрямовані на виконання зобов'язань, визначених меморандумом з Міжнародним валютним фондом щодо відновлення і посилення окремих норм Бюджетного кодексу для забезпечення передбачуваності бюджетної політики, збалансованості бюджету та посилення боргової стійкості. Прийняття такої законодавчої ініціативи, колеги, сприятиме залученню Україною кредиту від Міжнародного валютного фонду на суму понад 15 мільярдів доларів Сполучених Штатів Америки в рамках відповідної програми розширеного фінансування, а також мобілізації масштабного пільгового фінансування від міжнародних донорів і партнерів України. При цьому на відміну від урядового законопроекту альтернативний законопроект 9346-1 не містить змін до Закону "Про Державний бюджет на 2023 рік" та відповідно узгоджується з регламентними вимогами, зокрема згідно з статтею 160 Регламенту Верховної Ради та статтею 52 Бюджетного кодексу зміни до державного бюджету не можуть вноситися у складі змін до Бюджетного кодексу чи інших законодавчих актів. Загалом, колеги, у висновку комітету наведено детальну інформацію щодо законопроектів з урахуванням отриманих висновків до них.</p>
<p>За підсумками розгляду даного питання комітет ухвалив таке рішення: законопроекти 9346 і 9346-1 включити до порядку денного сесії. За результатами розгляду цих законопроектів у першому читанні законопроект 9346-1 прийняти за основу та доручити комітету доопрацювати зазначений законопроект до другого читання з урахуванням поправок і пропозицій суб'єктів законодавчої ініціативи скоротивши строк подання таких поправок і пропозицій наполовину. Прошу підтримати, колеги.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу записатись: два – за, два – проти, для обговорення цього законопроекту.</p>
<p>Будь ласка, Синютка Олег Михайлович, фракція політичної партії "Європейська солідарність".</p>
<p></p>
<p>11:23:12</p>
<p>СИНЮТКА О.М.</p>
<p>Прошу передати слова Олексію Гончаренку.</p>
<p></p>
<p>ГОЛОВУЮЧИЙ. Гончаренко, будь ласка.</p>
<p></p>
<p>11:23:25</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, важливе питання. Дійсно ми маємо нарешті переходити до якихось стратегічних підходів. Але у мене питання. Чому стратегія управління державним боргом ми про це задумуємось тільки за підказки МВФ, і тільки по найлисту, який підписаний між урядом, НБУ і МВФ? У мене взагалі питання. Де економічна політика держави? У мене питання. Чому наш уряд, до речі, який сюди не ходе… Шановний пане заступник міністра, я прошу вас передати уряду, ми чекаємо уряд в Раді, ми хочемо "годину запитань до Уряду". Колеги, ви хочете бачити наших урядовців? Ви хочете задавати питання? Ви хочете чути, чим живе держава? Давайте це нарешті робити. Давайте відновлювати "годину запитань до Уряду". Давайте доручимо уряду розробити стратегію економічної політики під час цих випробувань, під час війни. Так, війна. Так, дуже складно. Так, треба країну кожен день керувати, це не просто. Але стратегія все одно має бути, які галузі ми підтримуємо, що ми робимо, куди ми рушимо. Ми нічого не знаємо. Економічна політика нашого уряду – це як та чорна кішка в темній кімнати, особливо коли її нема, то знайти її вже неможливо. В нас нема економічної стратегії, в нас нема стратегії керування, а далі має йти стратегія енергетична, стратегія керування державним боргом, стратегія галузева, стратегія структурних реформ. Війна не є перепона для реформ, навпаки, маємо працювати зараз.</p>
<p>Тож, друзі, я звертаюсь до всіх до вас, давайте вимагати від нашого уряду роботи, давайте їх викликати сюди і працювати з ними кожен день.</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна, фракція "Голос".</p>
<p></p>
<p>11:25:38</p>
<p>КЛИМЕНКО Ю.Л.</p>
<p>Шановні колеги, цей законопроект про те, що ми накінець-то вводимо обмеження на державний борг. І це правильний законопроект не дивлячись на те, що ми розглядаємо тільки в першому читанні, тому що розмір державного боргу, на жаль, збільшується з кожним днем. Ми вимушені брати кошти для того, щоб фінансувати всі державні видатки невійськові. Військові видатки ми фінансуємо нашими податками. Але для того, щоб платити вчасно пенсії і соціальні платежі, утримувати державу і щоб держава працювала далі нам потрібно, на жаль, брати кредити і гранти.</p>
<p>Але хочу звернути вашу увагу, що ми як фракція просимо, щоб міністр фінансів, а також уряд прийшов і сказав, який на даний момент у нас борг, скільки у нас отримано кредитів, скільки у нас грантів, скільки відсоток кредитів на даний момент до нашого валового внутрішнього продукту, щоб це не було сюрпризом для українських громадян, коли ми переможемо і виявиться, що у нас боргів в 200 відсотків нашої економіки, які ми просто не в стані віддати.</p>
<p>Тому давайте ми почнемо цю дискусію разом із цим законопроектом. Ми підтримуємо цей законопроект, але просимо більше інформації і просимо, щоб уряд прозвітував про фінансову ситуацію, яка є зараз в державі, скільки отримано кредитів і скільки, власне кажучи, нам буде… скільки років і які відсоткові ставки ми будемо віддавати наступні багато років.</p>
<p>І який у нас план по отриманню кредитів, хоча би на 2023 рік, на 2024, ну і можливо на 2025 було би добре. Добре поновити 3-річну програму розрахунків для того, щоби ми розуміли, що нас чекає на 3 роки.</p>
<p>Дякуємо, закон підтримуємо, але будемо доопрацьовувати до другого читання.</p>
<p>Дякую.</p>
<p></p>
<p>ГОЛОВУЮЧИЙ. Далі Кириленко, я так розумію, передає слово Євтушку Сергію Миколайовичу. Будь ласка.</p>
<p></p>
<p>11:27:39</p>
<p>ЄВТУШОК С.М.</p>
<p>Дякую, пане Голово. Сергій Євтушок, фракція "Батьківщина".</p>
<p>Дійсно, шановні колеги, прихильники даного законопроекту чітко говорять про те, що, мовляв, наші кредитори МВФ і інші структури фінансові вимагають від нас, від сесійної зали, прийняти цей законопроект, аби він став законом. Чи правда це?</p>
<p>Я одразу хочу сказати, що є хороша приказка: "Не знаєш як вчинити, вчиняй по закону". Відкриваємо Основний Закон Конституцію України і там чітко прописано всі повноваження, уряду, повноваження парламенту і інших всіх суб'єктів владних повноважень. Так ось не може бути так, щоби підзвітний парламенту орган, який в уряді є, так чи інакше приймав рішення або обмежував народних депутатів України, яйце куру не може вчити. А в даному законопроекті народні депутати України обмежуються в правах вносити зміни до бюджету, а також стають в конкретну залежність до Міністерства фінансів. Шановні колеги, давайте не будемо руйнувати інституцію, більше того, найвищий законодавчий орган України.</p>
<p>Багато прикладів має історія України, коли в цьому залі забираються повноваження у органів місцевого самоврядування, у інших і передаються в центральні органи влади. Якщо ми будемо постійно і системно це робити, то навіщо тоді нам демократія? То навіщо нам тоді вибори? То навіщо нам тоді взагалі представницькі органи? Давайте віддамо булаву одному правителю і все, і нехай керують, але чи виграють від цього люди?</p>
<p>Фракція "Батьківщина" конкретно застерігає від таких голосувань і у разі, якщо пройде цей законопроект, ми будемо вносити правки. Не голосуємо за це.</p>
<p></p>
<p>ГОЛОВУЮЧИЙ. Будь ласка, Колтунович Олександр Сергійович, група "Платформа за життя і мир".</p>
<p>Шановні колеги, і після цього переходимо до голосування.</p>
<p>Будь ласка, Олександр Сергійович.</p>
<p></p>
<p>11:29:55</p>
<p>КОЛТУНОВИЧ О.С.</p>
<p>Дякую. Шановний пане Голово, шановні колеги, щодо посилення боргової стійкості, ряд інших похідних речей, безумовно, підтримуємо. Я дуже уважно слухав дискусію, наша колега з фракції "Голос" апелювала, які параметри, я спробую відповісти. Тому що всі ці дані є відкриті, їх публікує сайт Мінфіну, а також є на сайті відповідного Закону про Державний бюджет. І от дивіться, проблема навіть не в тому, який у нас обсяг державного боргу, він у нас 124 мільярди доларів, а в тому, що неадекватна боргова політика Кабміну привела до такої тенденційності, що у нас держборг зріс з 1 вересня 2019 року, коли ми прийшли, більш ніж наполовину, майже на 54 відсотки або на 43 мільярда доларів зі 124. Це багато? Це дуже багато.</p>
<p>Да, у нас на сьогоднішній день є воєнний стан, введений, і ці цифри збільшилися, але у нас державний, гарантований державою, борг зростав і до 22 лютого, перепрошую, 4 лютого 2022 року, тому неадекватна боргова політика має бути подолана. Те, що стосується погодження верхньої планки обсягу державного і гарантованого державою боргу, я вважаю, що це має бути в парламенті України. Тому що така тенденційність якраз це і підтверджує.</p>
<p>Тепер по бюджету так само, скільки ми запозичуємо, 2,2 трильйона гривень ми позичаємо, це при доходах в цьому році 1,4 трильйона гривень і видатках 2,1 трильйона. Тобто більше ніж всі доходи бюджету у нас перевищуються видатки. Ну і по бюджетній декларації. Ви ж подивіться, я про це казав півтора року назад, у нас бюджетна декларація, макроекономічний прогноз, він не відповідає тим викликам часу, який на сьогоднішній день є. Будь-хто з вас в Інтернеті може зайти і глянути, бюджетна декларація від 15 липня 2021 року. У нас вже переглянуті показники росту ВВП, держборгу і так далі. Тому макропрогноз, нова бюджетна декларація і тоді можна голосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, всі висловилися? Я прошу зайняти місця, переходимо до прийняття рішення по цьому законопроекту.</p>
<p></p>
<p>11:32:37</p>
<p>КОРНІЄНКО О.С.</p>
<p>Запросіть депутатів до зали, будь ласка.</p>
<p></p>
<p>11:32:41</p>
<p>ГОЛОВУЮЧИЙ. Шановні колеги, будь ласка, приготуйтеся до голосування.</p>
<p>Я ставлю пропозицію, прийняти за основу проект Закону про внесення змін до Бюджетного кодексу України щодо забезпечення передбачуваності бюджетної політики та посилення боргової стійкості (реєстраційний номер 9346-1). Готові голосувати?</p>
<p>Я прошу народних депутатів голосувати.</p>
<p></p>
<p>11:33:33</p>
<p>За-233</p>
<p>Рішення прийнято.</p>
<p>По фракціях покажіть.</p>
<p>Шановні колеги, я ставлю пропозицію скоротити наполовину строки подачі пропозицій і поправок для підготовки до другого читання законопроекту 9346-1.</p>
<p>Прошу народних депутатів голосувати.</p>
<p></p>
<p>11:34:04</p>
<p>За-220</p>
<p>Рішення не прийнято.</p>
<p>Будемо 14 днів.</p>
<p>Шановні колеги, йдемо далі. Наступний законопроект 8287. Ми домовились тільки 3 хвилини Ніна Петрівна Южаніна і голосуємо. Три хвилини і голосуємо.</p>
<p>Будь ласка, Южаніна.</p>
<p>Ні, ні з місця Ніна Петрівна, це ж друге читання. Це ж друге читання, друзі. Вчора ви теж прийшли, тому що не було людини.</p>
<p></p>
<p>11:34:46</p>
<p>ЮЖАНІНА Н.П.</p>
<p>Я розумію вашу "любов" в лапках. Але…</p>
<p></p>
<p>ГОЛОВУЮЧИЙ. Безмежна, Ніна Петрівна, до вас.</p>
<p></p>
<p>ЮЖАНІНА Н.П. Безмежна так.</p>
<p>Шановні колеги, електронні системи адміністрування дійсно покликані збільшити ефективність контролю в податковій сфері. І ми, на жаль, бачимо такий провальний приклад з системою адміністрування ПДВ, з блокуванням податкових накладних, але іншого виходу нібито ми не бачимо. Тому і при реалізації пального у нас уже запроваджена система, яка не дає насправді результату, а зараз ще пропонуємо при обліку та переміщенні товарів.</p>
<p>Тому електронна акцизна марка, яка зараз пропонується чи стане вона панацеєю від зловживань на ринку тютюну, в тіні зараз більше 20 відсотків, чи на ринку алкоголю, в тіні понад 40 відсотків, - дуже велике питання. Маю тут звернути знову увагу на цю ганебну і сталу вже практику парламенту, що в першому читанні розглядаємо непідготовлені, "сирі" проекти законів. Це були 8287 і 8286, а потім робимо з них один, витративши час в парламенті на інший, і перероблюємо все на 90 відсотків. Скільки це може продовжуватися?</p>
<p>А, по суті, е-марка – це чергове насправді, ноу-хау України, тому що починається на "е" і це є, можливо, вашим піар-ходом, а в більшості європейських країн функціонує звичайна марка, як захисний елемент від підробок, а графічні коди на носять на саму пачку для контролю простежуваності товарів, і є підтвердженням для споживача походження товару.</p>
<p>У мене питання: чи відповідає Директиві ЄС цей проект закону? І так, і ні. Тому що запровадження електронної системи контролю за директивою необхідне лише для тютюнових виробів. Ми хочемо запровадити це і для алкогольних напоїв. І, очевидно, і це прямо видно із проекту закону, це збільшить витрати для виробників на придбання обладнання для нанесення та сканування кодів на марці. А також на розробку додаткового програмного забезпечення, без цього не запрацює ця система.</p>
<p>Чи принесе це позитивний ефект для детінізації ринку? Можливо, але скоріше ні. Тому що розробники проекту і навіть податкова вірять, що електронна система дасть позитивний ефект. Бізнес, виробники, імпортери, ритейл не бачать позитивних наслідків від реалізації проекту. Тому що він знову стосується лише "білих", "сірі" і ті, що в тіні, як не були під контролем, так і залишаються поза межами цього контролю.</p>
<p>І ще в цьому проект закону величезна кількість на підзаконні акти, які повністю можуть змінити навіть те, що нам вдалося прописати і погодити з ринком.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання, переходимо до прийняття рішення, прошу зайняти місця.</p>
<p>Я ставлю пропозицію прийняти і другому читанні та в цілому з необхідними техніко-юридичними поправками проект Закону про внесення змін до Податкового кодексу України та деяких інших законів України у зв’язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах (реєстраційний номер 8287). Готові голосувати? Прошу народних депутатів голосувати.</p>
<p></p>
<p>11:38:44</p>
<p>За-252</p>
<p>Рішення прийнято. Закон прийнятий в цілому.</p>
<p>Вітаю, колеги! По фракціях покажіть.</p>
<p>Наступний 9042, 9042-1 – це проект Закону про основи соціальної захищеності дітей, які постраждали внаслідок повномасштабної збройної агресії Російської Федерації проти України. Я ставлю пропозицію включити законопроекти 9042, 9042-1 до порядку денного сесії. Прошу голосувати. Ми домовилися прийняти рішення по них без обговорення, але треба включити до порядку денного. Прошу голосувати.</p>
<p></p>
<p>11:39:34</p>
<p>За-285</p>
<p>Рішення прийнято.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про основи соціальної захищеності дітей, які постраждали внаслідок повномасштабної збройної агресії Російської Федерації проти України (реєстраційний номер 9042-1). Прошу голосувати.</p>
<p></p>
<p>11:40:10</p>
<p>За-279</p>
<p>Рішення прийнято.</p>
<p>Шановні колеги, наступний законопроект 0207, він з обговоренням, а решта, після нього які будуть йти, два, по-моєму, без обговорення. Це проект Закону про ратифікацію Угоди між Україною, з одного боку, та Європейським Союзом, з іншого боку, щодо участі України в програмі Європейського Союзу "Єдиний ринок" (2021 – 2027).</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>11:40:52</p>
<p>За-245</p>
<p>Рішення прийнято.</p>
<p>Будь ласка, давайте, колеги, запишемося: два – за, два – проти, для обговорення цього питання.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>11:41:25</p>
<p>ГОЛОВУЮЧИЙ. Устінова, "Голос". Клименко?</p>
<p>Клименко Юлія Леонідівна.</p>
<p></p>
<p>11:41:40</p>
<p>КЛИМЕНКО Ю.Л.</p>
<p>Шановні колеги, це один з багатьох законопроектів і угод, які підписує Україна для співпраці і кооперації малого і середнього бізнесу з Європейським Союзом та іншими країнами. Це правильна історія, ми будемо підтримувати. Але хочу вам сказати, що Україна, оскільки вона не займається абсолютно імплементацією цих угод у себе в Україні, не навчає підприємців українських, малий і середній бізнес, користуватися цими програмами. В результаті ми як країна платимо великі членські внески: цей членський внесок, який нам зараз треба заплатити по цій угоді, складає 4,5 мільйона гривень. І це, я думаю, з дисконтом, тому що зазвичай такі внести між 200 тисячами доларів і пів мільйона доларів за такі програми з країни.</p>
<p>Так от для того, щоб наші підприємці могли отримати гранти, кредити, навчання і конкурентну перевагу по таких договорах, треба їх навчати, як користуватися такими програмами. Для цього уряд повинен створити окремий підрозділ, я не знаю, можливо, окремий проектний офіс, де буде навчати наш малий, середній бізнес бути конкурентними, отримувати кредити і гранти по цих багатомільярдних європейських кредитних і грантових програмах. По-іншому ми платимо членські внески як країна, як платники податків за те, чим ми не можемо користуватися, за те, де ми не є конкурентними і де ми нічого не отримуємо. Тобто ми платимо абсолютно впусту, я би так сказала.</p>
<p>Тому закликаю уряд не тільки приносити нам такі угоди на ратифікацію і на підтримання, а також створювати офіси по імплементації таких угод і навчати. Ми будемо контролювати цей процес.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Юлія Леонідівна.</p>
<p>Будь ласка, Іванна Орестівна Климпуш-Цинцадзе, "Європейська солідарність".</p>
<p></p>
<p>11:43:52</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, очевидно, "Європейська солідарність" буде підтримувати ратифікацію цього законопроекту і можливість приєднання України до ще одного інструменту взаємодії з Європейським Союзом.</p>
<p>Але я згодна з тим, що, на жаль, на сьогодні уряд не проводить жодної роз'яснювальної роботи, і ті програми, які були розпочаті для навчання, для інформації, ще у 18-му році, на жаль, у 20-му році були згорнуті урядом. Тому це передбачає дійсно серйозну роботу, яка би надала знання і можливості для наших середніх і малих підприємців для того, щоб вони могли ефективно скористатися наявними додатковими інструментами. І це стосується не тільки цієї програми "Єдиний ринок", а і багатьох інших програм.</p>
<p>І ще хотіла би зауважити, колеги, наступне. Ми з вами недавно отримали оцінку, вербальну оцінку Європейської комісії про наш рух, про виконання семи умов, які супроводжували рішення про кандидатство. І я хочу нагадати, що прямо перед цією оцінкою ми гарячково в цій залі ухвалювали кілька законопроектів, які були необхідні для того, щоб ми отримали кращу оцінку. Я думаю, що ми з вами не школярі і не студенти, і ми не мали би під останньою... під іспит обов'язково тільки ухвалювати законопроекти. Тому мені не зрозуміло, чого до цього часу в зал не винесений законопроект до другого читання про відбір суддів Конституційного Суду, чому ми не розглядаємо законопроекти, які потрібні для того, щоб просунутися щодо умови антикорупційної або щодо умови про протидію відмиванню коштів. Я би хотіла закликати, щоб наша робота з Європейським Союзом і щодо отримання рішення про відкриття перемовин була системною і постійною.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Платформа... Нестор Іванович, ні? Нестор Іванович Шуфрич.</p>
<p></p>
<p>11:45:56</p>
<p>ШУФРИЧ Н.І.</p>
<p>Доброго дня! Вітаю! Хочу передати, прошу передати слово Юрію Павленку.</p>
<p></p>
<p>ГОЛОВУЮЧИЙ. Юрій Павленко.</p>
<p></p>
<p>11:46:15</p>
<p>ПАВЛЕНКО Ю.О.</p>
<p>Шановні колеги, шановний головуючий, ми, без сумніву, підтримуємо даний проект Закону щодо ратифікації Угоди між Україною, з одного боку, та Європейським Союзом, з іншої, щодо Єдиного ринку. Разом з тим я хотів би звернути увагу, що попередній законопроект ми, на жаль, розглянули без обговорення. І так вже повелося у Верховній Раді, що те, що стосується захисту дітей, завжди голосується одностайно і без обговорення. Разом з тим і ми підтримали законопроект, який стосується захисту дітей, які постраждали від збройного конфлікту і повномасштабного вторгнення Росії. Разом з тим хочу звернути увагу, що в цьому законопроекті, який ми проголосували в першому читанні, є низка серйозних застережень.</p>
<p>Перше. Цей законопроект запроваджує компенсацію для дітей, які постраждали, починаючи з 24 лютого 22-го року, але жодним чином не стосується захисту дітей, які постраждали від війни і агресії, починаючи з 14-го року по 22-й рік.</p>
<p>Другим дискусійним є питання щодо формування нової бази даних дітей, які постраждали від війни. Хочу звернути увагу в чергове Міністерства соцполітики, припинити руйнувати діючу базу "Діти", єдину інформаційну базу "Діти", бо нам прийдеться потім їх об'єднувати і робити єдину цілісну базу, а не знову формувати щось для чиновників, а не для дітей. Крім того, в законопроекті є низка норм, які дублюють або вносять різне пояснення діючих норм у діючих законах, що може призвести до неможливості потім його реалізації.</p>
<p>Загалом сьогодні достатньо є законодавства, щоб мати ефективну політику захисту дітей, які постраждали від війни. На жаль, Мінсоцполітики цю роботу...</p>
<p></p>
<p>ГОЛОВУЮЧИЙ. Дякую.</p>
<p>"Батьківщина", Івченко Вадим Євгенович.</p>
<p>Наливайченко, будь ласка.</p>
<p></p>
<p>11:48:37</p>
<p>НАЛИВАЙЧЕНКО В.О.</p>
<p>Шановний головуючий, шановні народні депутати, дорогі захисники України! Що сьогодні і зараз розглядає парламент? Ми хочемо і приєднаємося до єдиного ринку Європейського Союзу. Для чого? Для того, щоб ви, шановні захисники і всі наші громадяни, отримали чотири свободи для вас: свобода вільного пересування (безвіз діє), свобода переміщення послуг, капіталів та виробництва. Тобто самостійна економічна діяльність кожного українця, кожного малого підприємства, середнього і так далі ми хочемо, щоб була доступна на європейський ринок, другий за глобальною економікою, за обсягами і надходженням в Європейському Союзі.</p>
<p>Що це означає? Це означає, що справді для уряду, і фракція "Батьківщина" на цьому зараз наголошує, час, по-перше, повідомляти як працюють ці чотири свободи в Європейському Союзі, а, друге, вносити в парламент нам законопроекти, які якраз і створюють максимально сприятливі умови для українського бізнесу: малого, середнього та великого, особливо, що стосується самостійної економічної зайнятості наших громадян.</p>
<p>І ще одне. Війна, а це означає для нас, що єдиний ринок ЄС в інтересах оборонної промисловості України, наших захисників і захисниць, так само важливо і нам потрібно спільно виробляти, обслуговувати і ремонтувати всю техніку і всю зброю, яка необхідна Збройним Силам України. Голосуємо "за", стаємо членами Європейського Союзу. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Є ще бажаючі? Переходимо до голосування.</p>
<p>Ставлю на голосування пропозицію прийняти за основу та в цілому з необхідними техніко-юридичними правками законопроект за реєстраційним номером 0207, проект Закону про ратифікацію Угоди між Україною, з одного боку, та Європейським Союзом, з іншого боку, щодо участі України в програмі Європейського Союзу “Єдиний ринок” (2021 – 2027). Прошу голосувати.</p>
<p></p>
<p>11:51:21</p>
<p>За-260</p>
<p>Рішення прийнято. Ратифікація ухвалена в цілому.</p>
<p>Наступне без обговорення. Проект Закону про ратифікацію Угоди між Україною та Європейським Союзом про участь України в "Митниці", Програмі Союзу для співробітництва в митній сфері (реєстраційний номер 0198).</p>
<p>Ставлю на голосування пропозицію прийняти за основу та в цілому з необхідними техніко-юридичними поправками. Прошу голосувати, 0198.</p>
<p></p>
<p>11:52:03</p>
<p>За-264</p>
<p>Рішення прийнято. Ратифікація ухвалена в цілому.</p>
<p>Наступне теж без обговорення. Проект Закону про ратифікацію Угоди між Україною та Європейським Союзом про участь України у програмі Європейського Союзу для співробітництва в галузі оподаткування "Fiscalis" (реєстраційний номер 0203).</p>
<p>Ставлю на голосування пропозицію прийняти за основу та в цілому з необхідними техніко-юридичними поправками.</p>
<p>Прошу голосувати.</p>
<p></p>
<p>11:52:43</p>
<p>За-265</p>
<p>Рішення прийнято. Ратифікація ухвалена в цілому.</p>
<p>Наступний законопроект теж без обговорення. Проект Закону про державне регулювання сфери захисту рослин (реєстраційний номер 8340). Пропозиція прийняти за основу з доопрацюванням положень відповідно до частини першої статті 116.</p>
<p>Прошу голосувати. Голосуємо за основу. Це законопроект в списку "А" євроінтеграційних.</p>
<p></p>
<p>11:53:22</p>
<p>За-255</p>
<p>Закон ухвалено за основу.</p>
<p>Наступний законопроект без обговорення. Проект Постанови про здійснення начальниками Виноградівської сільської військової адміністрації Херсонського району та Скадовської міської військової адміністрації Скадовського району Херсонської області повноважень, передбачених частиною другою статті 10 Закону України "Про правовий режим воєнного стану" (реєстраційний номер 9371). Пропоную включити це питання до порядку денного сесії.</p>
<p>Прошу голосувати.</p>
<p></p>
<p>11:54:04</p>
<p>За-274</p>
<p>Рішення прийнято. Питання включено до порядку денного сесії.</p>
<p>Пропоную прийняти постанову в цілому з необхідними техніко-юридичними правками.</p>
<p>Прошу голосувати (реєстраційний номер 9371).</p>
<p></p>
<p>11:54:30</p>
<p>За-274</p>
<p>Рішення прийнято. Постанова ухвалена в цілому.</p>
<p>Наступний законопроект 6516, це друге читання. У нас є домовленість, що Михайло Михайлович Цимбалюк виступить три хвилини і ми переходимо до голосування.</p>
<p>Будь ласка, Цимбалюк, три хвилини. З місця чи з трибуни як ви? З місця.</p>
<p>Будь ласка, Михайло Михайлович Цимбалюк три хвилини.</p>
<p></p>
<p>11:54:49</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, насправді ми сьогодні ухвалюємо дуже важливий законопроект про імміграцію. Ми також в Комітеті соціальної політики і захисту прав ветеранів розглядали його як неголовний комітет і були певні дискусії. І ми вважаємо, що такий законопроект на сьогоднішній день вкрай необхідний зважаючи, що ми очікуємо великої перемоги над агресором і тоді передбачається, що в нас будуть зворотні процеси і еміграції, і імміграції до нашої держави.</p>
<p>Ми вважаємо, що цим законопроектом вдалося до другого читання удосконалити ті норми, які раніше були дискусійні. І фракція "Батьківщина" своїми правками все-таки, на нашу думку, удосконалила його і ми дякуємо за це основному комітету.</p>
<p>Ми свої правки виписували враховуючи досвід Німеччини. І ми вважаємо, що щодо фіктивності шлюбів відповідальність має нести, як в Німеччині це законодавчо врегульовано, іноземець та громадянин держави на рівні. І ми вважаємо…</p>
<p>Також ми вивчали досвід Сполучених Штатів Америки в цьому питанні, в протидії нелегальній міграції. І там, до речі, теж існує проблема фіктивних шлюбів, але там видається довідка на проживання. І також в разі порушення таких правил там встановлена відповідальність шляхом позбавлення волі до 5 років та штрафу у 250 тисяч доларів.</p>
<p>А також ми вивчали досвід Португалії і частково в цьому законопроекті і він врахований. Через те, на нашу думку, в разі його схвалення Верховною Радою в другому читанні і в цілому, ми вважаємо так і буде, і коли Президент його підпише, це дасть можливість Міграційній службі України системи МВС працювати більш фахово, професійно. Цим законопроектом ми зменшуємо корупційні ризики стосовно тих громадян, які сьогодні мають посвідчення на тимчасове проживання на території України і він дасть можливість практично врегулювати цю сферу.</p>
<p></p>
<p>ГОЛОВУЮЧИЙ. Дякуємо.</p>
<p>Переходимо до голосування, колеги. Ставлю на голосування пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про імміграцію" (реєстраційний номер 6516) – це євроінтеграційний закон зі списку "В".</p>
<p>Прошу голосувати.</p>
<p></p>
<p>11:58:33</p>
<p>За-271</p>
<p>Рішення прийнято, Закон ухвалено в цілому.</p>
<p>Також наступний закон друге читання 9199, також 3 хвилини Михайло Михайлович Цимбалюк.</p>
<p>Проект Закону про внесення з мін до Закону України "Про соціальний і правовий захист осіб, стосовно яких встановлено факт позбавлення особистої свободи внаслідок збройної агресії проти України та членів їх сімей" щодо розширення переліку підстав для встановлення факту позбавлення особистої свободи внаслідок збройної агресії проти України та приведення окремих його положень у відповідність до чинного законодавства.</p>
<p>Будь ласка, 3 хвилини Цимбалюк.</p>
<p></p>
<p>11:59:10</p>
<p>ЦИМБАЛЮК М.М.</p>
<p>Дякую.</p>
<p>Михайло Цимбалюк, "Батьківщина".</p>
<p>Шановний головуючий, президія, народні депутати, до другого читання фракція "Батьківщина" брала активну участь в доопрацюванні його і ми вважаємо, що цим законопроектом пропонується доповнити перелік підстав для встановлення факту позбавлення особи особистої свободи внаслідок збройній агресії Російської Федерації проти України документом, що підтверджує участь особи не тільки в АТО та ООС, як це було передбачено до сьогодні, а здійснення заходів, необхідних для забезпечення оборони України, захисту безпеки населення та інтересів держави у зв'язку з військовою агресією Російської Федерації проти України.</p>
<p>До другого читання насправді законопроект зазнав невеликих змін, але ми вважаємо, що основне завдання на сьогоднішній день він виконує. Тобто доповнено перелік тих підстав, в результаті яких уповноважені органи будуть вважати, що був встановлений факт позбавлення особистої свободи внаслідок збройної агресії. Цей законопроект ще і важливо в тих умовах, коли громадяни України, цивільні люди потрапляють і на сьогодні знаходяться в застінках Російської Федерації.</p>
<p>Також встановлення таких фактів і розширення обставин є дуже важливий в Міжнародному кримінальному праві, бо це є підставою Україні, як державі, ставити перед Міжнародним кримінальним судом, перед іншими міжнародними інституціями по захисту прав людини підтвердженням того, що Російська Федерація здійснювала позбавлення волі громадян України, цивільних громадян, неповнолітніх і це буде як окремим доказом щодо країни-агресора, її керівництво і військових злочинців.</p>
<p>Враховуючи викладене, ми вважаємо, що слід підтримати позицію Комітету з питань прав людини, деокупації, реінтеграції тимчасово окупованих територій України, національних меншин і міжнародних відносин щодо пропозиції ухвалити його в другому читанні і в цілому. Фракція "Батьківщина" буде голосувати "за". І пропонуємо колегам також визначитись шляхом зелених кнопок.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Михайло Михайлович, за підтримку. Зелені кнопки готові визначатись.</p>
<p>Проект Закону про внесення змін до Закону України "Про соціальний і правовий захист осіб стосовно яких встановлено факт позбавлення особистої свободи внаслідок збройної агресії проти України та членів їх сімей" щодо розширення переліку підстав для встановлення фактів позбавлення особи особистої свободи внаслідок збройної агресії проти України та приведення окремих його положень у відповідність до чинного законодавства (реєстраційний номер 9199). Прошу голосувати.</p>
<p>Пропозиція прийняти в другому читанні та в цілому з необхідними техніко-юридичними поправками.</p>
<p>Прошу голосувати.</p>
<p></p>
<p>12:02:59</p>
<p>За-265</p>
<p>Рішення прийнято. Закон ухвалено в цілому.</p>
<p>Наступний законопроект з обговоренням. Спочатку треба включити його в порядок денний сесії. Проект Закону про внесення змін до Закону України "Про забезпечення прав і свобод внутрішньо переміщених осіб" щодо деяких питань забезпечення внутрішньо переміщених осіб житлом для тимчасового проживання, (реєстраційний номер 9310). Пропоную включити це питання до порядку денного сесії.</p>
<p>Прошу голосувати.</p>
<p></p>
<p>12:03:40</p>
<p>За-266</p>
<p>Рішення прийнято. Законопроект включено до порядку денного сесії. Пропоную розглянути це питання за скороченою процедурою.</p>
<p></p>
<p>12:04:03</p>
<p>За-224</p>
<p>Рішення прийнято.</p>
<p>Два – за, два – проти, пропоную записатись.</p>
<p>"Слуга народу", Ткаченко Максим Миколайович.</p>
<p></p>
<p>12:04:31</p>
<p>ТКАЧЕНКО М.М.</p>
<p>Колеги, вітаю! Не буду довго говорити, знаємо про проблематику ВПО, на жаль, питань з кожним днем все більше і більше. І питання житла залишається на першому пункті, для усіх наших переселенців немає значення звідки, з усіх куточків нашої країни, тому дуже прошу підтримати цю законодавчу ініціативу і підтримати наших людей, мільйони людей наших переселенців.</p>
<p>Дуже дякую.</p>
<p></p>
<p>ГОЛОВУЮЧИЙ. Дякуємо.</p>
<p>"Європейська солідарність", Фріз Ірина Василівна.</p>
<p></p>
<p>12:05:02</p>
<p>ФРІЗ І.В.</p>
<p>Прошу передати слово Лопушанському Андрію.</p>
<p></p>
<p>ГОЛОВУЮЧИЙ. Андрій Лопушанський, будь ласка.</p>
<p></p>
<p>12:05:22</p>
<p>ЛОПУШАНСЬКИЙ А.Я.</p>
<p>Шановний головуючий, шановні колеги! Ми обговорюємо закон, проект Закону України 9310: про внесення змін до Закону України "Про забезпечення прав і свобод внутрішньо переміщених осіб" щодо деяких питань забезпечення внутрішньо переміщених осіб житлом для тимчасового проживання.</p>
<p>На даний час, згідно діючих норм Закону України "Про забезпечення прав і свобод внутрішньо переміщених осіб", місцеві органи самоврядування володіють практично лише одним дієвим інструментом – це надання у тимчасове безоплатне користування внутрішньо переміщеним особам житлових приміщень з комунальної форми власності. Також ще декларативна форма щодо сприяння ними надання внутрішньо переміщеним особам кредитів на придбання земельних ділянок та будівництва житла.</p>
<p>Законопроектом 9310 пропонується суттєво розширити можливості органів місцевого самоврядування щодо форм, джерел та способів забезпечення житлом цієї категорії осіб.</p>
<p>Тому насамперед забезпечення гарантіями на житло наших громадян, які найбільше постраждали від військової агресії, є одним з першочергових завдань держави щодо створення належних умов проживання людей. Враховуючи зазначене, значення проект Закону 9310, безумовно, підтримується нами в першому читанні, але треба доопрацювати до другого читання деякі моменти, узгодити деякі законопроекти. Після того доопрацювання до другого читання Закон України 9310 має стати першочерговим для розгляду та прийняття його у Верховній Раді.</p>
<p>Дякую.</p>
<p></p>
<p>ГОЛОВУЮЧИЙ. Дякую, Андрій Ярославович.</p>
<p>Будь ласка, "Батьківщина", Михайло Михайлович Цимбалюк.</p>
<p></p>
<p>12:07:29</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане головуючий, шановні колеги, насправді дуже сьогодні взагалі такий, я вважаю, соціальний день, важливий законопроект. І нині, за різними підрахунками, в державі є від 3 до 3,5 мільйонів внутрішньо переселених. Це велика категорія громадян, які втратили постійне помешкання і невідома як складеться їхня подальша доля.</p>
<p>Цим законопроектом автори пропонують внормувати і розширити соціальний захист тих громадян, яким надається державою тимчасове житло для проживання. Згідно діючої постанови Кабінету Міністрів, таке житло внутрішньо переміщеним надається на термін безоплатно до шести місяців. Саме цим законопроектом ми пропонуємо зняти це обмеження і встановити дію права на безоплатне житло для внутрішньо переміщених до завершення воєнного стану. Можливо, до другого читання потрібно подумати, що не тільки до закінчення, до завершення воєнного стану, а, можливо, ще передбачити хоча би шість місяців, бо невідомо як, хто і куди зможе повернутися після війни.</p>
<p>Насправді закон розширяє норми, але він ставить і певні питання стосовно компенсації органам місцевого самоврядування за надання такого житла. Є інші речі, які потрібно внормувати. Я впевнений, що до другого читання нам вдасться удосконалити цей законопроект і він справді стане на захист тих людей, які сьогодні волею варварів з Російської Федерації стали внутрішньо переміщеними. Я впевнений, що ми його доопрацюємо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, "Відновлення", Славицька Антоніна Керимівна.</p>
<p></p>
<p>12:09:35</p>
<p>СЛАВИЦЬКА А.К.</p>
<p>Прошу передати слово колезі Бурмічу Анатолію.</p>
<p></p>
<p>ГОЛОВУЮЧИЙ. Будь ласка, Анатолій Бурміч, "Відновлення України".</p>
<p></p>
<p>12:09:43</p>
<p>БУРМІЧ А.П.</p>
<p>Шановні колеги, група "Відновлення України" завжди виступала за законопроекти, і підтримувала, які допомагають людям жити, особливо в сьогоднішніх умовах: в умовах російської агресії.</p>
<p>На сьогоднішній день, за підрахунками, десь біля 5 мільйонів внутрішньо переміщених осіб, а кажуть, що, які не зареєструвалися, десь ще півтора мільйона. І сьогодні, в умовах, коли не можна знайти ні роботу достойну, щоб придбати житло або орендувати, то цей законопроект буде дуже позитивно впливати на те, щоб полегшити цій категорії людей життя.</p>
<p>Звичайно, що до другого читання, ми вважаємо, що потрібно буде внести поправки на розширення і збільшення компенсацій з боку держави і місцевого самоврядування, для того щоб, дійсно, розширити, розширити ті позитивні моменти, щоб люди мали достойне життя.</p>
<p>Група "Відновлення України" буде голосувати "за". Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Є ще бажаючі обговорювати? Переходимо до голосування.</p>
<p>Отже, ставлю на голосування пропозицію прийняти за основу законопроект за реєстраційним номером 9310: проект Закону про внесення змін до Закону України "Про забезпечення прав і свобод внутрішньо переміщених осіб" щодо деяких питань забезпечення внутрішньо переміщених осіб житлом для тимчасового проживання. Прошу голосувати.</p>
<p></p>
<p>12:11:40</p>
<p>За-251</p>
<p>Рішення прийнято. Законопроект ухвалено за основу.</p>
<p>Наступний законопроект за реєстраційним номером 9185. Проект Закону про внесення змін до Кримінального, Кримінального процесуального кодексів України та інших законодавчих актів України щодо удосконалення видів кримінальних покарань в умовах воєнного стану.</p>
<p>Пропоную включити це питання до порядку денного сесії.</p>
<p></p>
<p>12:12:17</p>
<p>За-248</p>
<p>Рішення прийнято.</p>
<p>Пропозиція – без обговорення і пропозиція прийняти цей законопроект за основу. Тому ставлю на голосування пропозицію прийняти за основу законопроект з реєстраційним номером 9185: проект Закону про внесення змін до Кримінального, Кримінального процесуального кодексів України та інших законодавчих актів України щодо удосконалення видів кримінальних покарань в умовах воєнного стану. Прошу голосувати.</p>
<p></p>
<p>12:12:57</p>
<p>За-248</p>
<p>Рішення прийнято. Законопроект ухвалено за основу.</p>
<p>Наступний законопроект – без обговорення кілька законопроектів – законопроект з реєстраційним номером 9258: проект Закону про внесення змін до Повітряного кодексу України щодо діяльності авіації Міністерства внутрішніх справ України.</p>
<p>Пропоную включити це питання до порядку денного сесії. Прошу голосувати, реєстраційний номер 9258.</p>
<p></p>
<p>12:13:36</p>
<p>За-255</p>
<p>Рішення прийнято.</p>
<p>Пропоную прийняти за основу законопроект з реєстраційним номером 9258. Прошу голосувати.</p>
<p></p>
<p>12:13:58</p>
<p>За-258</p>
<p>Рішення прийнято.</p>
<p>Пропоную прийняти в цілому з урахуванням пропозицій комітету та з необхідними техніко-юридичними поправками законопроект з реєстраційним номером 9258: проект Закону про внесення змін до Повітряного кодексу України щодо діяльності авіації Міністерства внутрішніх справ України. Прошу голосувати.</p>
<p></p>
<p>12:14:31</p>
<p>За-261</p>
<p>Рішення прийнято. Законопроект ухвалено в цілому.</p>
<p>Наступне друге читання 8292. Три хвилини – "Батьківщина" і переходимо до голосування. Будь ласка, Сергій Володимирович Власенко – три хвилини. Не розходьтесь, будемо голосувати.</p>
<p></p>
<p>12:14:46</p>
<p>ВЛАСЕНКО С.В.</p>
<p>Дякую.</p>
<p>Шановний пане головуючий, на жаль, в 2010-2014 роках партія "Батьківщина" на своїй шкурі на відміну від багатьох, в тому числі і старих політиків, які сидять у залі, дізналася про таке, що таке необґрунтоване політично мотивоване переслідування, що таке тюрма, що таке порядок, який "наводиться" (в лапках) адміністрацією місць ув'язнення. Ми на своїй шкурі це пройшли. Тому ми дали достатньо велику кількість поправок в цей законопроект, який регламентує функціонування установ виконання покарань та установ попереднього ув'язнення в умовах воєнного стану.</p>
<p>Насправді це непрості питання, непрості питання, чи можна довічників утримувати в слідчих ізоляторах. Так, ми розуміємо, що є певні проблеми у зв'язку з війною Росії, у зв'язку з тим, що захоплена низка територій, де дійсно перебували у нас місця ув'язнення і де дійсно перебували пожиттєві. Але чи це єдиний вихід, влаштовувати пожиттєвих в слідчі ізолятори? Ми ж прекрасно розуміємо, що це абсолютно різні умови утримання, що це абсолютно різні умови відбування покарання, що це абсолютно інші речі, такі як спілкування пожиттєво ув'язнених з тими, а це особи, які засуджені за скоєння надособливо важких злочинів, з тими, хто відбуває покарання за менші злочини.</p>
<p>Такою самою величезною проблемою є спільне перебування повнолітніх і неповнолітніх в одному, в одній установі відбування покарання. Так, звичайно, що вони будуть ізольовані всередині цієї установи, але невже для когось питання, що всередині установи відбування покарань відбуваються комунікації поза межами впливу адміністрації такої установи. Зрозуміло, що якщо молода людина, яка скоїла злочин, потрапляє під вплив людей, які є рецидивістами у скоєнні злочинів, то це означає, що така молода людина не може стати на шлях виправлення. Це ж абсолютно очевидно всім, хто хоча б мінімально розуміється в функціонуванні пенітенціарної системи.</p>
<p>Ще один момент, який розглядався в цьому законопроекті, – це питання відеонагляду. Я хочу нагадати, що коли Юлія Тимошенко перебувала в незаконному політично мотивованому ув'язненні, 24 на 7 за нею здійснювався відеонагляд трьох відеокамер, які стояли відкрито, і десяток відеокамер, які були скриті в тюремній камері Юлії Тимошенко. На жаль, запропонований законопроект не прибирає такі можливості, а надає додаткові можливості адміністрації, якщо вона отримає вказівку, в місці відбування покарання здійснювати відеонагляд і використовувати його потім проти ув'язнених. Тому, на жаль, у такому вигляді підтримати цей законопроект важко.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Пропозиція прийняти в другому читанні та в цілому з необхідними техніко-юридичними поправками законопроект за реєстраційним номером 8292, проект Закону про внесення змін до деяких законодавчих актів щодо функціонування установ виконання покарань та установ попереднього ув'язнення в умовах воєнного стану.</p>
<p>Прошу голосувати.</p>
<p></p>
<p>12:18:29</p>
<p>За-228</p>
<p>Рішення прийнято. Закон ухвалено в цілому.</p>
<p>Наступний законопроект за реєстраційним номером 9197, проект Закону про внесення змін до Кодексу адміністративного судочинства України щодо забезпечення рівності процесуальних прав усіх учасників судового процесу перед законом і судом. Без обговорення ми домовлялися.</p>
<p>Пропоную включити це питання до порядку денного сесії.</p>
<p></p>
<p>12:19:08</p>
<p>За-245</p>
<p>Рішення прийнято.</p>
<p>Пропоную прийняти за основу законопроект за реєстраційним номером 9197, проект Закону про внесення змін до Кодексу адміністративного судочинства України щодо забезпечення рівності процесуальних прав усіх учасників судового процесу перед законом і судом. Прошу голосувати.</p>
<p></p>
<p>12:19:40</p>
<p>За-242</p>
<p>Рішення прийнято. Законопроект ухвалено за основу.</p>
<p>Наступне питання ратифікації. Ми домовлялись одне питання з обговоренням і потім кілька проголосувати без обговорень. Отже, проект Закону про припинення дії Угоди між Україною та Республікою Білорусь про взаємне забезпечення захисту державних секретів (реєстраційний номер 0197). Пропоную розглянути це питання за скороченою процедурою.</p>
<p></p>
<p>12:20:23</p>
<p>За-229</p>
<p>Рішення прийнято.</p>
<p>Два – за, два – проти, запишіться, будь ласка.</p>
<p>Будь ласка, Рущишин Ярослав Іванович, "Голос".</p>
<p>Соломія Бобровська.</p>
<p></p>
<p>12:21:00</p>
<p>БОБРОВСЬКА С.А.</p>
<p>Шановні колеги, Соломія Бобровська, фракція "Голос", у мене одне запитання. От у мене таке враження, ви знаєте, після 24-го числа, що ми от носимося як з писаною торбою з Республікою Білорусь і не можемо визначити хто вона для нас – це країна-терорист, це країна-агресорка, держава-агресорка, ніякого статусу, ніякого розуміння наших відносин подалі з нашою присутністю дипломатів там і так далі, і так далі. У мене запитання. Пора нам ставити крапку і розуміння, де в системі координат по відношенню до України Республіка Білорусь. А ще мені окремо дивно, це попри те, що і Сухопутні війська, і Сили спеціальних операцій Республіки Білорусь брали участь у вторгненні на території України, але про це чомусь ми забуваємо і дуже часто мовчимо, і тим не менш дозволяємо такі речі і не проговорюємо, і не приймаємо рішення, жодних рішень по відношенню до Республіки Білорусь.</p>
<p>Щодо цього проекту закону. Ще минулого року у мене було прохання до спікера, спікер мав прохання і доручення до голови Комітету з міжнародних питань з приводу ревізії всіх подібних угод, договорів, будь-яких інших документів, які нарешті потребують розірвання і такої дератифікації.</p>
<p>Чомусь воно не було зроблено. Чомусь на 16 місяць війни у нас знову і знову виникають подібні документи, які у нас незакриті, які хвостом тягнуться один за одним. Мені видається, що мабуть, ще раз з проханням до спікера, з проханням до голови Комітету з міжнародних питань, зробити цю ревізію документів, щоб ми з цим, з ганьбою, з білорусами і СНД не соромилися до кінця нашої каденції.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:22:49</p>
<p>ГОЛОВУЮЧИЙ.</p>
<p>Дякую, Соломія Анатоліївна.</p>
<p>Будь ласка, Сергій Володимирович Власенко. Будь ласка.</p>
<p></p>
<p>12:22:55</p>
<p>ВЛАСЕНКО С.В. <i>(Не чути)</i></p>
<p></p>
<p>ГОЛОВУЮЧИЙ. Будь ласка, Немиря Григорій Михайлович.</p>
<p></p>
<p>12:23:04</p>
<p>НЕМИРЯ Г.М.</p>
<p>Колеги, я знову про те ж саме. От дивіться, про що ми зараз будемо голосувати. Для того, щоб припинити Угоду між Україною і Білоруссю про взаємне забезпечення захисту державних секретів. Тобто до сих пір діє угода, що Україна захищає державні секрети Білорусі, а Білорусь захищає державні секрети України. Це 17 місяців війни.</p>
<p>Хочу ще раз нагадати, що з березня минулого року Україна вийшла з близько 80 угод з Російської Федерації, з 40 – з Білоруссю. І знову хочу повторити те, що я говорив, і знову звертаюся до пана Голови, я знаю, що він вже звертався до голови уряду, але вочевидь треба ще раз звернутись. Якщо ми такими темпами будемо виходити з угод з країною-агресора, і країни які допомагають країні-агресору, то нам, для того щоб вийти з усіх угод з Білоруссю знадобиться рік. З Росією – 5 років.</p>
<p>Тому, пане Голово, я ще раз звертаюся, треба доручити голові уряду, щоб не було так, що Міністерство закордонних справ говорить, що ми не можемо це робити, оскільки має подавати пропозицію на вихід або розірвання згод міністерство, яке ініціювало, там Мінекономіки або якесь інше міністерство, і Міністерство закордонних справ умиває руки. Має бути чітка позиція для того, щоб достатньо оперативно були подані такі списки найбільш одіозних угод комплексно, щоб ми за одне і два засідання нарешті вийшли, покинули гальмо це, яке нас все ще з'єднує з країною-агресором, з Білоруссю в рамках СНД.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, як ви сказали правильно, я вже звертався, тому я ще раз звертаюся. Насамперед я звертаюся до комітету, шановні колеги, включіть, будь ласка, питання парламентського контролю… включіть, будь ласка, питання парламентського контролю і наведіть співпрацю з МЗС для того, щоб ми врешті-решт отримали цей перелік, про який вже декілька місяців тому ми з вами говорили. Сьогодні на зустрічі з Прем'єр-міністром я також підніму це питання з тим, щоб ми якнайшвидше отримали комплексний перелік відповідних угод, які потрібно денонсувати і припинити будь-які відносини по цьому напрямку.</p>
<p>Дякую.</p>
<p>Будь ласка, я так розумію, Олексій Гончаренко. Прошу.</p>
<p></p>
<p>12:25:38</p>
<p>ГОНЧАРЕНКО О.О.</p>
<p>Олексій Гончаренко. Друзі, це просто неймовірно. Мало того, що ми півтора року повномасштабного вторгнення підтримуємо далі дипломатичні стосунки з Білоруссю, так виявляється, в нас ще до сих пір діє Угода про взаємне забезпечення захисту державних секретів. Після того як з Білорусі до нас прийшли вбивати в Бучу, Ірпінь, Гостомель, після того як в нас звідти летять іранські дрони, російські ракети, а ми бережемо державні секрети один одного, от в чому справа. Друзі, єдиний державний секрет – це те, що Білорусь сьогодні окупована, а цей картопляний пюрер, фюрер Лукашенко – це просто маріонетка путінська. Та от це є правда. У Верховній Раді лежить проект постанови нашого об'єднання "За демократичну Білорусь" в парламенті, де є всі фракції, який передбачає розірвати дипломатичні стосунки з Білоруссю. Нарешті назвати речі своїми іменами, що Білорусь окупована Росією, а ми все до сих пір державні секрети якісь з ними разом бережемо. Там Лукашенко вже дає спеціальний оонівський статус Фірташу, ви чули останні новини. Кому він наступному дасть, Медведчуку чи ще комусь? А ми все граємось в якісь ігри навколо цього "нідобатьки", да скільки це буде тривати.</p>
<p>Друзі, я звертаюся до вас, єдина угода, яка може бути у держави Україна і не з Республікою Білорусь сьогодні, бо вона окупована, а з білоруським народом, це як ми будемо разом вішати Лукашенка на стовпі і хто перший виб'є з-під нього табуретку. Оце єдина може бути угода між нами, яку ми можемо заключити.</p>
<p>Друзі, Білорусь має бути звільнена, Білорусь має бути демократичною, Україна має догнати цього Лукашенка і покарати цього подонка за все, що він зробив.</p>
<p></p>
<p>ГОЛОВУЮЧИЙ. Шановні колеги, ми обговорили всі питання, пов'язані з цим, переходимо до прийняття рішення. Я прошу народних депутатів зайняти свої місця.</p>
<p>Шановні колеги, переходимо до прийняття рішення. Усі, хто мають статус народного депутата України, я прошу спуститися в зал, всі, хто мають статус члена уряду, залишитися в ложі уряду. Будь ласка, кожен свою роботу має робити.</p>
<p>Я ставлю пропозицію прийняти за основу і в цілому з необхідними техніко-юридичними поправками проект Закону про припинення дії Угоди між Україною та Республікою Білорусь про взаємне забезпечення захисту державних секретів (реєстраційний номер проекту закону 0197).</p>
<p>Готові голосувати? Прошу народних депутатів голосувати.</p>
<p></p>
<p>12:28:53</p>
<p>За-279</p>
<p>Рішення прийнято.</p>
<p>Шановні колеги, далі без обговорення. Будь ласка, не розходьтеся. Наступний законопроект 0189 це проект Закону про прийняття Протоколу про внесення змін до Марракеської угоди про заснування Світової організації торгівлі, Угода про субсидії у галузі рибальства. Я ставлю пропозицію прийняти за основу і в цілому з необхідними техніко-юридичними поправками проект Закону 0189. Готові голосувати?</p>
<p>Прошу народних депутатів голосувати.</p>
<p></p>
<p>12:29:35</p>
<p>За-274</p>
<p>Рішення прийнято. Закон прийнятий в цілому.</p>
<p>Наступне, 0190 – це проект Закону про вихід з Угоди про державну соціальну допомогу членам сімей військовослужбовців, загиблих в Афганістані та інших державах, в яких велись бойові дії. Я ставлю пропозицію, прийняти за основу і в цілому з необхідними техніко-юридичними поправками проект Закону 0190.</p>
<p>Прошу голосувати.</p>
<p></p>
<p>12:30:13</p>
<p>За-266</p>
<p>Рішення прийнято.</p>
<p>Наступне, 9000 – це проект Закону про внесення змін до Закону України "Про забезпечення організаційно-правових умов соціального захисту дітей-сиріт та дітей, позбавлених батьківського піклування" щодо врегулювання деяких питань здійснення державного забезпечення дітей-сиріт та дітей, позбавлених батьківського піклування при закінченні навчальних закладів. Я ставлю пропозицію, включити цей законопроект до порядку денного сесії.</p>
<p>Прошу голосувати.</p>
<p>Номер 9100. Перепрошую, 9100.</p>
<p>Прошу голосувати за включення до порядку денного сесії законопроекту.</p>
<p></p>
<p>12:30:59</p>
<p>За-284</p>
<p>Рішення прийнято.</p>
<p>Рішення комітету таке, направити до головного комітету для підготовки на повторне перше читання. Саме таке рішення я ставлю на голосування в залі.</p>
<p>Направити до головного комітету для підготовки на повторне перше читання законопроект 9100.</p>
<p>Прошу голосувати.</p>
<p></p>
<p>12:31:32</p>
<p>За-279</p>
<p>Рішення прийнято.</p>
<p>Наступний законопроект 9272 – це проект Закону про внесення змін до деяких законодавчих актів України щодо верифікацій відомостей про пацієнтів. Ми домовлялися… Зараз секундочку. Ми голосуємо одразу. Так, ми голосуємо.</p>
<p>Тому я ставлю пропозицію прийняти в другому читанні та в цілому з необхідними технікою-юридичними поправками проект Закону про внесення змін до деяких законодавчих актів України щодо верифікації відомостей про пацієнтів (реєстраційний номер 9272). Прошу голосувати.</p>
<p></p>
<p>12:32:23</p>
<p>За-251</p>
<p>Рішення прийнято. Закон прийнятий в цілому.</p>
<p>Наступний теж без обговорення. 0184 – це проект Закону про зупинення у відносинах України з Російською Федерацією та Республікою Білорусь дії Угоди про співробітництво в галузі трудової міграції та соціального захисту трудящих-мігрантів та Протоколу про внесення змін і доповнень до Угоди про співробітництво в галузі трудової міграції та соціального захисту трудящих-мігрантів від 15 квітня 1994 року.</p>
<p>Я ставлю пропозицію прийняти за основу і в цілому з урахуванням пропозицій комітету та з необхідними техніко-юридичними поправками, це проект Закону 0184, прошу народних депутатів голосувати.</p>
<p>0184. Стоп. Секундочку. Покажіть, будь ласка, на екрані 0184 законопроект. Ось.</p>
<p>Будь ласка, я ставлю пропозицію прийняти за основу і в цілому з урахуванням пропозицій комітету та необхідними техніко-юридичними поправками проект Закону 0184, прошу народних депутатів голосувати.</p>
<p></p>
<p>12:33:48</p>
<p>За-287</p>
<p>Рішення прийнято.</p>
<p>Наступний законопроект 5762 теж без обговорення, ніхто не буде ставити поправки, це проект Закону про внесення змін до деяких законів України щодо спрощення умов виробництва дистилятів суб'єктами малого підприємництва.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 5762.</p>
<p>Прошу народних депутатів голосувати.</p>
<p></p>
<p>12:34:26</p>
<p>За-284</p>
<p>Рішення прийнято.</p>
<p>Наступний законопроект 8187 – це проект Закону про внесення змін до Закону України "Про оборону України" щодо удосконалення процедур управління оборонними ресурсами. Ми домовлялися дві хвилини виступ Ірини Фріз і після цього голосуємо. Шановні колеги, не розходьтесь через дві хвилини голосуємо, це військовий закон. Будь ласка, пані Ірино.</p>
<p></p>
<p>12:34:47</p>
<p>ФРІЗ І.В.</p>
<p>Дякую, пане Голово.</p>
<p>Шановні колеги, ми розглядаємо з вами законопроект, який має дуже красиву назву: про внесення змін до Закону України "Про оборону України" щодо удосконалення процедур управління оборонними ресурсами. Слід зазначити, що він був спрямований на удосконалення нашого законодавства та приведення його у відповідність до вимог в тому числі натівських стандартів.</p>
<p>Я хочу наголосити про те, що до другого читання законопроект дійсно набув більшої визначеності і щодо термін, які туди закладено, і щодо процедур. Але разом з тим не усунута колізія, завдяки якій ми даємо можливість Кабміну формувати політику в сфері управління оборонними ресурсами, що в свою чергу є порушенням чинного законодавства.</p>
<p>Так само ми даємо можливість Міністерству оборони координувати реалізацію політики, що також в свою чергу є нормою, яка буде вносити скоріше плутанину у відносини, правовідносини всіх суб'єктів, аніж визначеність.</p>
<p>Тому, з огляду на це, я б хотіла закликати шановних колег все ж таки готувати законопроекти, які будуть реально нас наближати на шляху євроатлантичної інтеграції до Альянсу, а не бути скоріше концепцією навіть, не декларацією, а концепцією, яка містить загальні норми, а не вносить конкретизацію для того, щоб нормотворчість була використана в повному обсязі.</p>
<p>"Європейська Солідарність" закликає парламент готувати законопроекти, які будуть реально наближати нас до Альянсу, а не містити декларативні, концептуальні норми.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про оборону України" щодо удосконалення процедур управління оборонними ресурсами (реєстраційний номер 8187).</p>
<p>Готові голосувати? Я прошу народних депутатів голосувати.</p>
<p></p>
<p>12:37:10</p>
<p>За-279</p>
<p>Рішення прийнято. Закон прийнятий в цілому.</p>
<p>Наступний без обговорення. Перепрошую, дві хвилини Геращенко, по-моєму, по наступному. Це 9360 - проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання".</p>
<p>Будь ласка, Геращенко.</p>
<p></p>
<p>12:37:39</p>
<p>ГЕРАЩЕНКО І.В.</p>
<p>Шановні колеги, безумовно, ми підтримаємо цю постанову, тому що кожен народний депутат має право працювати в тому комітеті, який він для себе обрав, і посилювати спроможність цих комітетів. В той же час, якщо мова йде про опозицію, то нашим депутатам блокують абсолютно наше законне право квотне бути заступниками певних комітетів.</p>
<p>"Європейська солідарність", яка дуже шанує нашого шановного колегу генерала Забродського, який сьогодні працює на захист країни, має тепер цю квоту в Комітеті нацбезпеки і оборони, першого заступника. Але чомусь цей комітет блокує право "Європейської солідарності" призначити нашого представника на посаду першого заступника голови комітету. В нас там представлені наші достойні представники – це і Андрій Парубій, і Ірина Фріз, – і ми вимагаємо, щоб там був наш перший заступник.</p>
<p>Далі. Зверніть увагу, що в Україні немає свободи слова. В нас "Єдиний марафон", який може показувати, порушуючи Розпорядження Голови Верховної Ради і Постанови Верховної Ради України про єдину інформаційну політику, порушувати всі ці регламенти. Плювати вони хотіли на безпеку і Апарату Верховної Ради, і депутатів, демонструючи буквально в прямому ефірі, тільки свита з Офісу Президента вийшла з приміщення Верховної Ради, наше засідання. А самим депутатам за це намагаються внести регламентні покарання. Як тільки Олексій Гончаренко безкоштовно для бюджетного процесу виставляє інформацію про Верховну Раду, його за це б'ють по руках. А чому? Тому що в нас і досі очолює Комітет свободи слова представник ОПЗЖ. Ми вимагаємо винести на голосування і ліквідувати взагалі цю посаду, тому що вона сьогодні не захищає ніякої свободи слова. Або призначити на голову комітету людину, яка буде захищати свободу слова, і це представник "Європейської солідарності" Вікторія Сюмар.</p>
<p>От, будь ласка, ми вимагаємо…</p>
<p></p>
<p>ГОЛОВУЮЧИЙ. Пані Ірино, за що ви Олексія по руках б'єте? Ну що ви! У вас якісь такі дивні відносини у фракції, це… Ми ж прийняли Стамбульську конвенцію заради цього.</p>
<p>Йдемо далі, шановні колеги, йдемо далі. Шановні колеги, будь ласка, займіть місця, займіть місця. Я ставлю пропозицію прийняти в цілому з необхідними техніко-юридичними поправками проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер Постанови 9360).</p>
<p>Прошу народний депутатів голосувати.</p>
<p></p>
<p>12:40:46</p>
<p>За-267</p>
<p>Рішення прийнято.</p>
<p>Йдемо далі, шановні колеги. 4411 – проект Закону про внесення змін до Кодексу України про адміністративні правопорушення щодо вдосконалення законодавства у сфері міграції.</p>
<p>У нас була домовленість: 3 хвилини – Михайло Михайлович Цимбалюк і після цього голосуємо. Будь ласка, Михайло Михайлович.</p>
<p></p>
<p>12:41:07</p>
<p>ЦИМБАЛЮК М.М.</p>
<p>Дякую. Михайло Цимбалюк, "Батьківщина". Шановний пане Голово, президія, народні депутати! Цей законопроект є похідним із законопроектом за реєстраційним номером 4412, який ми вже з вами сьогодні ухвалили. І основна проблема після першого читання: була спроба внести додаткову статтю в КУпАП, якою передбачити новий склад адміністративного правопорушення, а саме: злісна непокора законному розпорядженню чи вимозі посадової особи центрального органу виконавчої влади, що реалізує державну політику у сфері міграції, еміграції, тобто представникам Державної міграційної служби. Але вдалося в комітеті до другого читання цю норму удосконалити і вона уже вилилася в, як кажуть, інший зміст, в статтю, яка відповідає нормотворчості, через те набуває зовсім іншого, правильного змісту.</p>
<p>Якщо говорити в цілому про законопроект, то він, звичайно, потрібний, що був реалізований, попередньо нами ухвалений 4411. Цей законопроект отримав схвальну підтримку і Ради національної безпеки і оброни, а також Міністерства внутрішніх справ, яке реалізує згідно чинного законодавства державну політику у сфері еміграції і імміграції, також законодавчих наших, я маю на увазі наукових установ: і хмельницька академія Державної прикордонної служби, Національна академія внутрішніх справ тощо.</p>
<p>Зважаючи на вищевикладене, я пропоную ухвалити законопроект за номером 4411 в другому читанні і в цілому і тоді Міністерство внутрішніх справ, в цілому Кабінет Міністрів зможе достойно реалізувати державну політику у сфері еміграції і імміграції.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Прошу підготуватися. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кодексу України про адміністративні правопорушення щодо вдосконалення законодавства у сфері міграції (реєстраційний номер 4411). Прошу народних депутатів голосувати.</p>
<p></p>
<p>12:44:04</p>
<p>За-262</p>
<p>Рішення прийнято. Закон прийнятий в цілому.</p>
<p>Наступний законопроект 9325, це проект Закону про внесення змін до Кримінального кодексу України та інших законодавчих актів України щодо удосконалення положень чинного законодавства в частині кримінальної відповідальності за скоєння військових кримінальних правопорушень пов’язаних із порушеннями правил експлуатації бойових чи спеціальних машин, виконання польотів чи підготовки до них, кораблеводіння.</p>
<p>Я ставлю пропозицію включити це питання до порядку денного сесії, 9325. Прошу голосувати.</p>
<p></p>
<p>12:44:50</p>
<p>За-258</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:45:11</p>
<p>За-222</p>
<p>Рішення прийнято.</p>
<p>Шановні колеги, ми домовлялися, що це буде з обговоренням. <i>(Шум у залі) </i>Я ж сказав: з обговоренням, що це буде з обговоренням.</p>
<p>Будь ласка, Олександро Юріївно, будете доповідати? Устінова, будь ласка. Устінова Олександра Юріївна як ініціатор законопроекту. Будь ласка.</p>
<p></p>
<p>12:45:44</p>
<p>УСТІНОВА О.Ю.</p>
<p>Шановні колеги, це дуже простий законопроект, і ви будете дуже здивовані, про що. Ви знаєте, що у нас вже майже півтора роки йде війна, а до цих пір не прописані правила польотів під воєнний час.</p>
<p>Якщо у нас зараз пілот порушує правила польотів, які існують для цивільної авіації... Ну, наведу вам приклад, якщо гелікоптер летить не на висоті 9 метрів, а 3, тому що йому треба сховатися від ПВО, від ворогів, то якщо щось станеться з цим гелікоптером, нашого пілота посадять мінімум на 5 років, а максимум на 15. Це несправедливість, яка колись була закладена в нашому Кримінальному кодексі, яку зараз потрібно виправити. Тому що, на жаль, у нас проти наших пілотів, які зараз захищають наше небо, які гинуть, відкривають кримінальні провадження ДБР, тому що вони змушені це робити відповідно до нашого чинного законодавства. Законопроектом пропонується розширити види відповідальності, ми недокриміналізуємо цю статтю, але ми даємо можливість не притягувати людей до відповідальності, скажу простими словами – не садити їх від 5 до 15 років, а це буде умовний вид дисциплінарної відповідальності, коли вони будуть далі залишатися на своїй службі. Тому я дуже прошу, це стосується не лише гелікоптерів і наших пілотів гелікоптерів, також це саме стосується пілотів наших винищувачів, тому що вони в першу чергу мають зараз думати не про те, щоб виконати умови, які існують для цивільної авіації, а про те, щоб захистити Україну і врятувати своє життя і екіпаж. Тому я дуже прошу підтримати цей законопроект, його зараз чекають всі, хто захищає нас і наше небо.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олександра Юріївна.</p>
<p>Будь ласка, Сергій Костянтинович Іонушас.</p>
<p></p>
<p>12:47:33</p>
<p>ІОНУШАС С.К.</p>
<p>Шановні колеги, Комітет з питань правоохоронної діяльності на своєму засіданні підтримав законопроект 9325, розглянувши детально пропозиції нашої колеги Олександри Устінової, хочу зазначити, що цей законопроект не тільки підтриманий комітетом, а також повністю підтримується нашими Збройними Силами і Міністерством оборони, у нас є офіційний лист. Тож, шановні колеги, пропоную підтримати цей законопроект за основу і разом з вами доопрацюємо до другого читання. Дякую.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Так, будь ласка, два – за, два – проти, прошу записатися.</p>
<p>Будь ласка, Бобровська Світлана Анатоліївна, фракція "Голос". Боже, Соломія Анатоліївна, перепрошую.</p>
<p></p>
<p>12:48:33</p>
<p>БОБРОВСЬКА С.А.</p>
<p>Устінова Олександра, прошу.</p>
<p></p>
<p>ГОЛОВУЮЧИЙ. Олександра Устінова, будь ласка.</p>
<p></p>
<p>12:49:03</p>
<p>УСТІНОВА О.Ю.</p>
<p>Не буду ваш час затримувати. Я думаю, що в цій залі не знайдеться людини, яка не підтримає захисників нашого неба і не проголосує за цей законопроект. І дуже сподіваюся, що це не буде 3 мільйони правок до другого читання, які не будуть стосуватися чогось іншого крім наших пілотів.</p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі у нас Камельчук Юрій Олександрович передає Бакумову Олександру Сергійовичу. Будь ласка.</p>
<p></p>
<p>12:49:30</p>
<p>БАКУМОВ О.С.</p>
<p>Шановні колеги, я також хочу підтримати цей законопроект. Я є одним із співавторів. Ми разом з Олександрою Юріївною опрацьовували. Була величезна дискусія із командуванням Збройних Сил України, із Повітряними Силами України, з Державним бюро розслідувань, Офісом Генерального прокурора, і ми намагались запропонувати саме ту конструкцію в Кримінальному кодексі, яка не декриміналізує кримінальне покарання за порушення правил володіння або експлуатацію машин, правил польотів і так далі. Однак врахує ті умови, в яких наші пілоти на винищувачах, наші пілоти на гелікоптерах виконують свої бойові завдання. І це дійсно факт, про що вказала попередня доповідачка, що, на превеликий жаль, у нас немає правил саме у воєнний час правил польотів, і по факту пілоти порушують їх, тому що є бойові завдання в умовах воєнного стану.</p>
<p>Шановні колеги, тут трошки розширюється дискреція суду, зокрема, суд зможе більше обирати видів покарання, зокрема, передбачається службове обмеження, тримання у дисциплінарному батальйоні, а також і обмеження і позбавлення волі. Однак всі ці обставини має враховувати суд в залежності від того, де той чи інший випадок був реалізований. Я прошу кожного з вас, підтримайте, тому що це підтримка наших Повітряних Сил, наших пілотів.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Власенко Сергій Володимирович, фракція "Батьківщина".</p>
<p></p>
<p>12:51:04</p>
<p>ВЛАСЕНКО С.В.</p>
<p>Прошу передати слово Михайлу Михайловичу Цимбалюку.</p>
<p></p>
<p>ГОЛОВУЮЧИЙ. Цимбалюк Михайло Михайлович, будь ласка.</p>
<p></p>
<p>12:51:14</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Дякую Сергію Власенку за передане слово.</p>
<p>Шановний головуючий, президія, народні депутати, я погоджуюся з авторами і з виступаючими, що тут потрібно менше обговорювати, ухвалювати в першому читанні, доопрацьовувати. І для того, щоб не тільки пілоти, а той хто керує. Військові, які керують і бойовими машинами, і кораблями, вони були під захистом держави. Режим воєнного стану ставить зовсім інші умови, з якими не стикались ні Збройні Сили України, ні система державного управління держави Україна до цього. Через те закон потрібний, він на часі. Потрібно доопрацьовувати, ухвалювати, щоб і Збройні Сили України і система правоохоронна в державі працювала синхронно, розуміючи реалії життя і усвідомлюючи небезпеки. Сьогодні на першому місці – це перемога, а закон під час воєнного стану теж має бути законом, який враховує реальні обставини.</p>
<p>Фракція "Батьківщина" буде голосувати "за" і обіцяє невелику кількість суттєвих правок.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, від "Європейської солідарності" Гончаренко.</p>
<p></p>
<p>12:52:46</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Безумовно, треба приймати цей закон, всіх закликаю проголосувати. Тому що ми з вами, друзі, тут на цьому місці стояв наш льотчик-герой Вадим Ворошилов, позивний "Karaya", який 12 жовтня минулого року збив п'ять дронів на Вінниччині і потім відвів свій літак-винищувач від міста і катапультувався. А при цьому в нашому законодавстві сьогодні наджорсткі… наджорстке покарання і наджорсткий підхід до тих, хто втратить бойову техніку, але під час війни це абсолютно можливо. І наше завдання зберегти життя наших героїв, життя наших пілотів, життя наших військових. Техніка, безумовно, є другорядним. І ми маємо гуманізувати наше законодавство, ми маємо враховувати всі обставини, які виникають під час саме війни і бойових дій для того, щоб над нашими пілотами і не тільки над ними не висів дамоклів меч, покарання невідомо за що. Це взагалі питання, яке стоїть дуже серйозно. Ми з вами, друзі, повинні дивитися, як ми можемо допомогти нашим військовослужбовцям, щоб вони не потрапили під жорнова, щоб не вийшло так, що сьогодні вони герої, а завтра, після війни, їх будуть доганяти по відповідних статтях Кримінального кодексу чи чогось подібного.</p>
<p>Тож, друзі, наше з вами завдання такі закони і інші приймати, протягувати руку, допомагати – це і є наша робота як законодавців. Взагалі я вважаю, що день, коли Верховна Рада не прийняла закон на підтримку військовослужбовців – це просто день в який ми могли і не збиратися.</p>
<p>Тому важливий закон, всіх закликаю за нього проголосувати, доопрацювати і ввести в дію.</p>
<p>Слава Збройним Силам України!</p>
<p></p>
<p>ГОЛОВУЮЧИЙ. Шановні колеги, ще Арешонков Володимир Юрійович і після цього голосуємо, будь ласка, підготуйтеся до прийняття рішення. Будь ласка, Володимир Юрійович.</p>
<p></p>
<p>12:54:52</p>
<p>АРЕШОНКОВ В.Ю.</p>
<p>Шановний пане Голово, шановні колеги, це якраз той випадок, коли надзвичайно вдумливо опрацював не тільки Комітет правоохоронної діяльності, а і ряд інших колег з різних фракцій і політичних груп. Тому що мова йде про надзвичайно чутливе питання, питання відповідальності військовослужбовців, цивільних осіб, в питаннях пов'язаних із використанням техніки, спеціальної техніки, дороговартісної техніки, її ефективного використання під час війни або воєнних дій і в тому числі її зберігання.</p>
<p>Тому ми уважно підійшли до того, яким чином оцінити таку відповідальність і мені здається, законопроект виглядає надзвичайно правильно і збалансовано. Тому депутатська група "Довіра" буде голосувати за нього і закликає це робити всіх інших колег.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього дуже важливого законопроекту, завершили, будь ласка, приготуйтеся до прийняття рішення.</p>
<p>Я ставлю пропозицію прийняти за основу проект Закону про внесення змін до Кримінального кодексу України та інших законодавчих актів України щодо вдосконалення положень чинного законодавства в частині кримінальної відповідальності за скоєння військових кримінальних правопорушень пов'язаних із порушенням правил експлуатації бойових чи спеціальних машин, виконання польотів чи підготовки до них, кораблеволодіння (реєстраційний номер 9325)</p>
<p>Прошу народних депутатів голосувати прийняття за основу.</p>
<p></p>
<p>12:56:50</p>
<p>За-261</p>
<p>Рішення прийнято.</p>
<p>Шановні колеги, наступний законопроект 9354 – це проект Закону про створення парку-пам'ятки садово-паркового мистецтва загальнодержавного значення "Межигір'я". Я ставлю пропозицію включити це питання до порядку денного сесії. Прошу голосувати.</p>
<p></p>
<p>12:57:21</p>
<p>За-255</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:57:42</p>
<p>За-221</p>
<p>Рішення прийнято.</p>
<p>Шановні колеги, з обговореннями чи можемо…? З обговоренням, да? Добре. Тоді прошу записатися: два – за, два – проти.</p>
<p>Будь ласка, Ірина Володимирівна Геращенко.</p>
<p></p>
<p>12:58:15</p>
<p>ГЕРАЩЕНКО І.В.</p>
<p>Шановні колеги, я хочу долучитися до анонсованого Президентом Зеленським загальноукраїнського обговорення української доктрини. Це дуже важливо, дійсно, щоб Україна стала членом ЄС і НАТО. Але для цього не тільки наші Збройні Сили мають насправді так героїчно захищати країну, демонструючи найвищі стандарти. Для цього не тільки ми маємо робити успіхи в захисті нашого екології і, безумовно, безумовно створювати нові парки, для цього ми маємо боротися з корупцією.</p>
<p>Парк "Межигір'я" – це є пам'ятник корупції. Але скоро туди прийдеться везти скульптуру воскового Януковича, як нагадування новій влади, що сьогодні відбувається з корупцією.</p>
<p>Я хочу звернутися до голови партії "Слуга народу" і запитати, а як вам взагалі пан Трубіцин? Який якимось чином втік з України за допомогою наших силових структур і ви його просто там виключили із партії і з фракції? Так починайте включати імперативний мандат, виключаючи всіх покидьків насправді з наших місцевих органів влади.</p>
<p>Скажіть, будь ласка, а як таке відбувається, що сьогодні у нас ця корупція пронизує міністерства і відомства? Що уже на міжнародних конференціях, а у нас керівництво парламенту туди правда не включили представників "Європейської солідарності", тільки повернулися з Лондону. І знаю, що на кожній панелі говорили одне: героїчні Збройні Сили, героїчний український народ, але треба бороти корупцію.</p>
<p>Ви знаєте, вчора Президент сказав дуже багато важливих слів, але він чомусь не згадав корупцію, яка ще в 2019 році заважала так країні. Сьогодні, коли він зустрічається з бізнесом, вже бізнес говорить, що Янукович відпочиває порівняно з цими новими молодими корупціонерами, які запакувалися навіть під час війни. Всі ці воєнкоми, всі ці покидьки, які потім тікають з країни.</p>
<p>Тому, за "Межигір'я" ми будемо голосувати, але давайте трошечки разом ще зробимо все, щоби подолати корупцію в Україні. Інакше...</p>
<p></p>
<p>ГОЛОВУЮЧИЙ. Єдине, для уточнення, Ірина Володимирівна, представник вашої фракції був включений до поїздки, але не поїхав, Алєксєєв. Я не знав, що Алєксєєва ви вже виключили з фракції. Добре.</p>
<p>Дякую.</p>
<p>Будь ласка, далі, Літвінов Олександр Миколайович. Я так розумію Бондаренку, передає.</p>
<p></p>
<p>13:00:47</p>
<p>ЛІТВІНОВ О.М.</p>
<p>Да, Бондаренку Олегу Володимировичу.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>13:00:59</p>
<p>БОНДАРЕНКО О.В.</p>
<p>Шановні колеги, Комітет з питань екологічної політики і природокористування розглянув цей законопроект про створення парку- пам'ятки садово-паркового мистецтва загальнодержавного значення "Межигір'я". Рекомендував своїм рішенням Верховній Раді прийняти цей закон за основу та в цілому.</p>
<p>Що передбачено цим законом? Цим законом передбачено створити парк-пам'ятку на території Вишгородського району Київської області за рахунок земель державної власності, що надаються йому в постійне користування. Утворити спеціальну адміністрацію парку-пам'ятки садово-паркового мистецтва загальнодержавного значення "Межигір'я" і затвердити положення, яке має затвердити Міндовкілля.</p>
<p>Шановні колеги, ми врешті-решт маємо прийняти цей закон, ми маємо визначитися щодо правового статусу цього об'єкту, безумовно, об'єкту загальнодержавного значення. Ми маємо остаточно передати цей об'єкт до державної власності, ми маємо розірвати, і правовий зв'язок, і наслідковий зв'язок, і взагалі забути ім'я Януковича, викреслити ім'я Януковича з нашої історії. Прийняття цього закону це буде одним з кроків для цього.</p>
<p>Прошу підтримати цей закон і прийняти його в першому та другому читанні в цілому.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна, фракція "Голос".</p>
<p></p>
<p>13:02:24</p>
<p>КЛИМЕНКО Ю.Л.</p>
<p>Прошу передати слово Василенко Лесі.</p>
<p></p>
<p>ГОЛОВУЮЧИЙ. Будь ласка, Леся Василенко.</p>
<p></p>
<p>13:02:32</p>
<p>ВАСИЛЕНКО Л.В.</p>
<p>Дякую.</p>
<p>Колеги, 9354 – це лише трохи краща версія його попередньої редакції 8341. Але трохи. Є суттєві зауваження екологічної спільноти до цього законопроекту, який сьогодні хочу і озвучити.</p>
<p>Стаття 37 Закону України "Про природно-заповідний фонд" вона дає визначення паркам-пам'яткам садово-паркового мистецтва як найбільш визначним та цінним зразкам паркового будівництва, які зберігають в тому числі в естетичних та наукових цілях.</p>
<p>"Межигір'я" – це апріорі не відповідає цьому визначенню, максимум – це пам'ятка жлобству і корупції, і це цитата, з якою я дуже погоджуюся.</p>
<p>Якщо дійсно стоїть мета захистити екосистему та мережу біорізноманіття, яка сформувалася на території "Межигір'я", то для цього в законі є чинні механізми. Можна створити національний парк на цій території. Національні парки створюються указом Президента, механізми є, інструменти є для цього, але чомусь це не робиться.</p>
<p>Далі. В законопроекті вказано, що на його реалізацію потрібно 69 мільйонів гривень. Звідки ця сума теж незрозуміло.</p>
<p>На сьогоднішній день в "Межигір'я" є 52 мільйони гривень боргу плюс більше 13 мільйонів гривень на рік потрібно лише на електроенергію для цього парку, для цієї структури.</p>
<p>Тому підтримувати цей такий дуже точковий і політичний, і аж ніяк не екологічний механізм, на сьогоднішній день я не бачу можливості і прошу утриматися.</p>
<p></p>
<p>ГОЛОВУЮЧИЙ. Будь ласка, завершальний виступ, Сергій Володимирович Власенко. Я так розумію, передає Іван Григорович, так? Будь ласка, Сергій Володимирович. Шановні колеги, після цього голосуємо. Прошу.</p>
<p></p>
<p>13:04:21</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Абсолютно "Батьківщина" підтримує питання перетворення "Межигір'я" в пам'ятку садово-паркового мистецтва загальнодержавного значення.</p>
<p>Але я би хотів погодитися з тими колегами, які говорили про те, що "Межигір'я" – це не про парк. "Межигір'я" – це про тотальну корупцію, яка існувала в Україні. І тут колеги згадували і говорили, що там треба поставити якийсь пам'ятник Януковичу, але я би радив всім іще поряд поставити пам'ятник Ющенку.</p>
<p>Я хочу нагадати всім, що насправді "Межигір'я" Януковичу передавав такий собі забутий політик Віктор Андрійович Ющенко в 2007 році. І, до речі, саме за це керуючий ДУС за часів Ющенка пан Тарасюк уклав угоду зі слідством і отримав умовний строк, саме за передачу "Межигір'я" Януковичу. "Межигір'я" Януковичу передавалося після парламентських виборів 2007 року, коли вже було зрозуміло, що уряду Януковича - капець, вже буде інша влада і Ющенко тоді, перед тим, як передати всю країну Януковичу в 2010 році, він вирішив йому подарувати в 2007 році "Межигір'я", підписавши відповідні документи.</p>
<p>В мене просте питання: де кримінальна справа проти цього злочинця, проти Віктора Андрійовича Ющенка? Ця справа була порушена декілька років назад, але чомусь вона десь там заховалася, десь вона зникла. І де оцінка цьому політику? Зараз не надається, навпаки його чогось витягують періодично в телевізор і починають розповідати, що це найкращій український Президент. Це не найкращій український Президент, це корупціонер, який передав "Межигір'я" Януковичу. І поряд з прізвищем Януковича на "Межигір'ї" повинно бути великими літерами написано Ющенко і підкреслено два рази для того, щоб такі речі ніколи не траплялися.</p>
<p>А до правоохоронних органів, прошу вважати цей виступ депутатським зверненням до правоохоронних органів щодо порушення кримінальної справи проти Віктора Андрійовича Ющенка за "Межигір'я".</p>
<p></p>
<p>ГОЛОВУЮЧИЙ. От чого не очікував, що і Ющенка згадаємо навіть!</p>
<p>Шановні колеги, переходимо до прийняття рішення. Пропозиція комітету – за основу і в цілому. Я так розумію, що… Не підтримується? Олеже Володимировичу? За основу тільки ставимо? Що, за основу тоді тільки, да? Давайте запитаємо.</p>
<p>За основу і в цілому можемо, шановні колеги? Сергій, можемо за основу і в цілому? За основу тільки, да? Ви не заперечуєте? "Голос" за основу тільки, я правильно розумію? Добре. "Європейська солідарність" теж тільки за основу, да? Добре. Ну, тоді ставимо тільки за основу.</p>
<p>Шановні колеги, я ставлю пропозицію прийняти за основу проект Закону про створення парку-пам'ятки садово-паркового мистецтва загальнодержавного значення "Межигір'я" (реєстраційний номер 9354). Прошу голосувати.</p>
<p></p>
<p>13:07:57</p>
<p>За-243</p>
<p>Рішення прийнято.</p>
<p>Давайте тоді все-таки я поставлю пропозицію, Олег Володимирович Бондаренко просить, щоб скоротити строки для підготовки до другого читання.</p>
<p>Тому я ставлю пропозицію про скорочення строку подачі пропозицій і поправок для підготовки до другого читання законопроекту 9354. Прошу народних депутатів голосувати.</p>
<p></p>
<p>13:08:33</p>
<p>За-219</p>
<p>Ну, як сталося. 219 – за. Рішення не прийнято. Тому готуємо без скорочення строків.</p>
<p>9129, шановні колеги. Це проект Закону про внесення зміни до статті 10 Закону України "Про музеї та музейну справу" щодо порядку подальшого використання музейних зібрань у разі реорганізації музеїв.</p>
<p>Я ставлю пропозицію включити це питання до порядку денного сесії. Прошу голосувати. 9129.</p>
<p></p>
<p>13:09:14</p>
<p>За-246</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:09:34</p>
<p>За-220</p>
<p>Рішення прийнято.</p>
<p>Будь ласка, колеги, є необхідність обговорювати? Може… крім "Європейської солідарності" хтось буде? Давайте, 2 хвилини – "Європейська солідарність" і голосуємо. Хто?</p>
<p>Будь ласка, Княжицький. Шановні колеги, через 2 хвилини голосуємо. Ні, а якщо ще хтось буде, тоді записуємося, друзі. Одну секундочку, прошу записатися: два – за, два – проти. Але ви підходьте, якщо ваші запишуться, ви просто перший виступите. Будь ласка, прошу записатися: два – за, два – проти.</p>
<p>Будь ласка, Климпуш-Цинцадзе передає слово, я так розумію, да, будь ласка.</p>
<p></p>
<p>13:10:39</p>
<p>КНЯЖИЦЬКИЙ М.Л.</p>
<p>Дякую.</p>
<p>Шановні колеги, сам цей проект достатньо простий, він пропонує уточнити норму Закону "Про музеї і музейну справу" і передбачити, що в разі реорганізації (злиття, приєднання, виділення) музеїв, що засновані на державній і комунальній формі власності, порядок подальшого використання їх музейних зібрань визначається за погодженням за Мінкультом. Очевидно, що його варто підтримати. Це простий проект, який допоможе попередити випадки руйнування чи зникнення музейного фонду.</p>
<p>Але я хотів би підняти інше питання – питання про цілісну державну політику збереження культурних цінностей музейного фонду, враховуючи шкоду, яку зазнає в тому числі ця сфера у зв'язку з російською агресією. Колеги, нам давно потрібно запросити сюди міністрів і, зокрема, міністра культури.</p>
<p>Чи знаєте ви, скільки українських музеїв зруйновано під час російської агресії? Скільки українських полотен і прикладів мистецтва було вивезено в Росію або вкрадено з України. Скільки скіфських курганів коло Нікополя зруйновано, повірте, це десятки. Там вкрадені цінності, українські державні цінності на мільйони доларів.</p>
<p>Коли говорити про культурну політику, ми сьогодні торкалися питання церкви, яка далі продовжує, російська церква, діяти в Україні, узурпуючи нашу Лавру і Києво-Печерську, і Почаївську. Ми бачили жахливий висновок Венеційської комісії щодо Закону про національні меншини. Наша держава представлена, яка була там службою з питань національностей, фактично бездіяла і ніяк не протидіє атакам зі сторони Угорщини та інших наших ворогів. Ми обов'язково повинні змінити культурну політику. Культурна політика – це частина нашої безпеки. З цього приводу нам треба в цьому залі провести нормальні слухання, заслухати міністра культури, тому що після нашої перемоги виявиться, що всі наші надбання будуть зруйновані не лише агресорами, а й нами через нашу жахливу байдужість. І нічого нам буде берегти.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, Наливайченко передає Сергію Миколайовичу Євтушку. Будь ласка.</p>
<p></p>
<p>13:12:46</p>
<p>ЄВТУШОК С.М.</p>
<p>Дякую, пане Голово.</p>
<p>Сергій Євтушок, фракція "Батьківщина", Рівненщина. Стосовно законопроекту, шановні колеги, він абсолютно позитивний з огляду на те, що наші управлінці-умільці вигадали, крім ліквідації, ряд інших синонімів у вигляді реорганізації, оптимізації, злиття, приєднання і все інше, щоб такого не відбувалося з нашими музеями, щоб не розкрадалися землі біля наших музеїв. Очевидно, цей законопроект передбачає внесення змін в статтю 10 Закону України "Про музеї та музейну справу". І тут саме ці всі норми, про які я казав, злиття, приєднання, оптимізація, якраз теж є в переліку, які забороняють проводити такі рішення.</p>
<p>Я хочу просто пригадати зараз, шановні колеги, про наші цінності, музейні експонати, які відбулися зовсім недавно. Дев'ятого червня цього року після майже 10 років Верховний Суд Нідерландів зобов'язав музей Алларда Пірсона повернути скіфське золото Україні. І тут честь і хвала Верховному Суду Нідерландів.</p>
<p>І другий кричущий момент, про який я хочу сказати, що в результаті домовленості під час візиту в Україну міністерки культури Франції Ріми Абдул Малак у лютому 23-го року на початку травня цього року, Лувр взяв на збереження 16 творів мистецтва, щоб захистити їх від війни. Це наші експонати, це наші партнери, які зобов'язуються так чи інакше хранити у своїх музеях, у Луврі зокрема, ті цінності, ці зібрання музейних експонатів, які були зібрані в Україні і були українськими. Російська ж федерація намагається їх всіляко викрасти і вивезти. Власне, діють як варвари. Тому підтримуємо даний законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Нестор Іванович Шуфрич, і це завершальний виступ. Після цього голосуємо, шановні колеги.</p>
<p></p>
<p>13:14:57</p>
<p>ШУФРИЧ Н.І.</p>
<p>Дякую.</p>
<p>Шановні колеги, обговорюючи цей законопроект і приймаючи його, в цьому переконаний абсолютно, ми маємо виходити із одного – збереження культурних і історичних цінностей, які зберігаються в наших музеях. І заради цього ми маємо не витрачати час, а якомога швидше голосувати, тому що при всій повазі до музейної справи, я абсолютно переконаний, у нас є ще інші важливі питання.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення.</p>
<p>Шановні колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення зміни до статті 10 Закону України "Про музеї та музейну справу" щодо порядку подальшого використання музейних зібрань у разі реорганізації музеїв (реєстраційний номер 9129).</p>
<p>Готові голосувати? Прошу народних депутатів голосувати.</p>
<p></p>
<p>13:16:20</p>
<p>За-247</p>
<p></p>
<p>ГОЛОСИ ІЗ ЗАЛУ. Давайте в цілому, в цілому.</p>
<p></p>
<p>ГОЛОВУЮЧИЙ. Секундочку. Я зараз запитаю. Колеги, ви не проти в цілому? Можемо голосувати в цілому? Я ставлю цю пропозицію, в рішенні комітету її немає, але я ставлю. Зараз, секундочку, комітет не проти. Не проти. Ірина Мирославівна, ви… Там треба доопрацювання? Я перепрошую, комітет каже, що треба доопрацювання. Давайте, може, ми скоротимо строки, щоб вони швидше доопрацювали? Давайте… Я ставлю пропозицію скоротити строки для підготовки до другого читання законопроекту 9129. Прошу народних депутатів голосувати. Бо я бачу, що ви проголосували 116-у, я розумію, що там щось треба доопрацьовувати, да. Прошу голосувати.</p>
<p></p>
<p>13:17:19</p>
<p>За-249</p>
<p>Рішення прийнято. Дякую, колеги.</p>
<p>Наступний законопроект 7574-д. Це проект Закону про внесення змін до деяких законодавчих актів України щодо обов’язкової реєстрації та використання електронних кабінетів в Єдиній судовій інформаційно-телекомунікаційній системі представниками правничих професій, юридичними особами та фізичними особами-підприємцями. Ми домовлялися: 3 хвилини Власенко і після цього голосуємо. Будь ласка, Сергій Володимирович. А я зараз буду ставити і повторю ще раз.</p>
<p>Будь ласка, Сергій Володимирович.</p>
<p></p>
<p>13:17:48</p>
<p>ВЛАСЕНКО С.В.</p>
<p>Дякую, пане головуючий.</p>
<p>Фракція "Батьківщина" має системне бачення як повинна проводитись судова реформа в країні. Ми вважаємо, що застосування електронних кабінетів в такому вигляді як воно відбувається зараз, а саме примусовим способом, є неприйнятним, тим більше, під час війни, тим більше, коли в нас ідуть обстріли територій, тим більше, коли у нас є проблеми з інтернетом на території країни. Ми вважаємо, що в такій ситуації не треба передчасно, неможливо вводити обов'язок суб'єктів, певних суб'єктів, реєструватися в електронних кабінетах і далі спілкуватися з судом лише в межах електронних кабінетів. Тобто принаймні це буде обов'язок суду так робити. Так, сторона може посилати документи і письмово, але суд буде з нею комунікувати лише в електронних кабінетах. Ми вважаємо абсолютно правильною позицією комітету профільного, позицію, яка була прийнята за наполяганням фракції "Батьківщина", а саме виключення фізичних осіб-підприємців із цього переліку обов'язково запровадження комунікації судом за допомогою електронних кабінетів. Ми вважаємо, що це абсолютно неправильно. На тлі прийняття 8401, на тлі інших питань, які ускладнюють життя підприємців. Сьогодні не можна зобов'язувати фізичних осіб-підприємців спілкуватися із судом виключно в електронному вигляді. Це буде означати, що будь-який судовий документ, будь-яка судова повістка… Так, мова не йде про кримінальні провадження в цьому законопроекті. Але спори і судові комунікації в інших судових юрисдикціях плануються за цим законопроектом відбуватися лише в електронному вигляді з боку суду. Так, ми вважаємо як фракція "Батьківщина", що такий обов'язок електронної комунікації з судом повинен, в першу чергу, бути застосованим до державних органів, до органів місцевого самоврядування. Тут немає жодних проблем. Все що пов'язано з державою комунікує з іншим державним органом судовим в електронному вигляді. А все інше повинно відбуватися в добровільному порядку. І лише у випадку, коли особа, учасник судового процесу написала про це відповідну заяву суду. Якщо такої заяви немає, на наш погляд, комунікація повинні відбуватися в звичайному вигляді – в паперовому.</p>
<p>Я ще раз підкреслюю, ми в "Батьківщині" вважаємо це неприйнятним, тим більше під час війни, тим більше під час обстрілів, тим більше в той час, коли у нас руйнуються об'єкти критичної інфраструктури включаючи об'єкти, які забезпечують інтернет на території України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я так бачу по таблиці, що там врахована і поправка, яка міняє назву цього закону. Але я ставлю в тій назві, в якій воно є. Але зміни внесуть нову назву.</p>
<p>Шановні колеги, будь ласка, приготуйтеся до голосування. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо обов’язкової реєстрації та використання електронних кабінетів в Єдиній судовій інформаційно-телекомунікаційній системі представниками правничих професій, юридичними особами та фізичними особами-підприємцями (реєстраційний номер 7574-д). Прошу народних депутатів голосувати.</p>
<p></p>
<p>13:21:42</p>
<p>За-226</p>
<p>Рішення прийнято. Закон прийнятий в цілому. По фракціях покажіть. Дякую.</p>
<p>Ідемо далі. Наступний – 9078, ми домовилися без обговорення. Це проект Закону про внесення зміни до розділу ХV "Прикінцеві положення" Закону України "Про загальнообов'язкове державне пенсійне страхування" щодо джерел оплати послуг з доставки пенсій та виплати допомоги на поховання.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками законопроект 9078. Готові голосувати? Я прошу народних депутатів голосувати.</p>
<p></p>
<p>13:22:41</p>
<p>За-249</p>
<p>Рішення прийнято. Закон прийняти в цілому.</p>
<p>Наступний законопроект 9141 – це проект Закону про внесення змін до Закону України "Про статус ветеранів війни, гарантії їх соціального захисту" щодо спрощення процедури присвоєння статусу ветерана. Я ставлю пропозицію включити це питання до порядку денного сесії. Прошу голосувати.</p>
<p></p>
<p>13:23:13</p>
<p>За-245</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:23:32</p>
<p>За-220</p>
<p>Рішення прийнято.</p>
<p>Шановні колеги, будь ласка, є необхідність обговорювати чи можемо прийняти? Є. Тоді запишіться: два – за, два – проти, ті фракції, які бажають.</p>
<p>Будь ласка, Степан Іванович Кубів, прошу.</p>
<p></p>
<p>13:24:07</p>
<p>КУБІВ С.І.</p>
<p>Шановний пане Голово, слово прошу передати пані Софії Федині.</p>
<p></p>
<p>ГОЛОВУЮЧИЙ. Будь ласка, Софія Романівна Федина.</p>
<p></p>
<p>13:24:19</p>
<p>ФЕДИНА С.Р.</p>
<p>На сьогоднішньому етапі 51 відсоток ветеранів мають проблему з оформленням УБД, оскільки переважно вони отримують відмову в оформленні довідок.</p>
<p>Проблема полягає в тому, перше, що на рівні частини вони не можуть отримати відповідні документи, проблема з оформленням ВЛК, неможливість отримання документів, які дають можливість на одноразову допомогу. Але також є проблема в тому, що немає термінів надання довідки, дезорієнтація у військовослужбовців, що робити, велика частка безпідставних відмов і довідки відмінні від зразка.</p>
<p>Ці питання треба вирішувати, але головне питання полягає в тому, чи даний законопроект вирішує ці питання. На жаль, Міністерство оборони, Міністерство ветеранів, а так само Головне експертне управління, наголошують на тому, що немає достатнього вирішення питання, а навпаки цей законопроект у тій формі, в якій він зараз прописаний, він створює додаткові перепони. Як, наприклад, він бюрократизує процес і навпаки продовжує терміни можливого надання довідки, але так само у цьому законопроекті спостерігається невизначеність термінів і розпорошення правових норм.</p>
<p>В даному випадку можна було би вирішити це питання з довідками, як пропонує ГНЕУ, зокрема, через автоматичне надання довідки, без звернення військовослужбовця чи родичів загиблого. Тому на даному етапі "Європейська солідарність" утримається при голосуванні за цей законопроект. Маємо надію, що до другого читання він буде фахово доопрацьований і тоді ми, звісно, що підтримаємо. Тому що вирішення питання надання УБД для військовослужбовців, воно є критично важливим і ми такі речі завжди підтримуємо.</p>
<p>І ще один момент, буквально минулого тижня до мене звернувся підрозділ з передової, який там знаходиться півтора року, він довідки не може отримати півтора року. Тому давайте активно доопрацьовуємо і робимо все можливе, щоб полегшити життя військовослужбовцям.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається народному депутату Швачку Антону Олексійовичу, фракція політичної партії "Слуга народу".</p>
<p></p>
<p>13:26:28</p>
<p>ШВАЧКО А.О.</p>
<p>Прошу передати слово Єгору Чернєву.</p>
<p></p>
<p>ГОЛОВУЮЧИЙ. Єгор Чернєв, будь ласка.</p>
<p></p>
<p>13:26:39</p>
<p>ЧЕРНЄВ Є.В.</p>
<p>Доброго дня, колеги. Я є автором цього законопроекту, я розповім про що він, дуже просто насправді. Дійсно, проблема ненадання статусу учасника бойових дій сьогодні існує. Я вам можу навести одну цифру. 24 лютого по сьогоднішній день видано було статусів, посвідчень про статус учасника бойових дій лише 8 тисячам бійців, 8 тисяч. І, коли ми реєстрували цей законопроект, ми разом з Міністерством оборони, з Міністерством ветеранів також пропрацьовували і інші шляхи вирішення цієї проблеми. Так, цей законопроект не вирішить всіх проблем. Паралельно йдуть процеси про те, щоб максимально цифровізувати цей процес, щоб людина не збирала свої папірці, які вона вже надавала державі. Ми ж в цьому законопроекті зобов'язуємо державу не вимагати від людей ті документи, які вона вже від них має, ІНН, паспортні дані, інші документи. Якщо держава вже має, навіщо витребувати це у людини, у військовослужбовця, який знаходиться у зоні бойових дій. Йому потрібно їхати за цими довідками, ці папірці надавати знову державі, яка все це має. Власне, про цей законопроект, зобов'язати державу не витребувати документи, які в неї вже є і тим самим спростити процес отримання цього статусу, і не ганяти наших військовослужбовців по кабінетах. Тому я прошу підтримати цей законопроект в першому читанні, ми доопрацюємо цей законопроект до другого читання, так, є над чим працювати. Але давайте запустимо цей процес.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Шуфрич Нестор Іванович, "Платформа за життя і мир".</p>
<p></p>
<p>13:28:26</p>
<p>ШУФРИЧ Н.І.</p>
<p>Дякую. Прощу передати слово народному депутату Павленку.</p>
<p></p>
<p>ГОЛОВУЮЧИЙ. Павленко Юрій Олексійович.</p>
<p></p>
<p>13:28:35</p>
<p>ПАВЛЕНКО Ю.О.</p>
<p>Шановний пане Голово, шановні колеги, ми без сумніву підтримуємо даний законопроект. Бо, дійсно, ті процедури, з якими сьогодні стикається військовослужбовець, людина, яка отримала поранення, людина, яка починає… отримує статус учасника бойових дій, вони є принизливими по відношенню до наших захисників.</p>
<p>На жаль, майже півтора роки війни, а від профільних міністерств ми не бачимо якісних законодавчих ініціатив, які би спростили процедури, які би захистили українського військовослужбовця часто від свавілля, нерозуміння або не професіоналізму, на тому чи іншому рівні органів державної влади, чи конкретних чиновників і посадовців.</p>
<p>Але я хочу подякувати, колегам народним депутатам України, які взяли на себе цю ініціативу. Хоча, як кажуть, і у співпраці з міністерствами, але знову ж таки пакети законопроектів щодо комплексного підходу по захисту ветерана, інваліда, учасника бойових дій, його, на жаль, від профільних міністерств немає. Ні щодо реабілітації, ні щодо надання відповідної допомоги не тільки їм, але і їхнім сім'ям.</p>
<p>Тому вчергове, користуючись нагодою, звертаюсь до шановних урядовців, профільних міністерств, не сидіть, не чекайте, готуйте законодавчі ініціативи, працюйте спільно з народними депутатами. Ми готові надавати і активно включатися в цю роботу, з тим аби максимально сьогодні допомогти захистити тили для тих наших військовослужбовців, які сьогодні на фронті, щоб вони відчували, що держава, Верховна Рада, кожне міністерство за них, а не чекають якихось активних від них дій, або ж навпаки принижують їхню честь і гідність.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Цимбалюк Михайло Михайлович, фракція "Батьківщина".</p>
<p></p>
<p>13:30:40</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, президія, народні депутати! Я погоджуюсь з колегами, що це мала би бути ініціатива Міністерства у справах ветеранів.</p>
<p>Ми не дочекалися, вже протягом більше як року, від них пропозицій, щодо удосконалення отримання статусу учасника бойових дій. І я вдячний авторам, бо насправді це є спроба, як спростити життя тим людям, які сьогодні на передовій, і тим, які є демобілізованими і сьогодні мають поранення, вони не можуть отримати статус учасника бойових дій, і їхні родини не можуть законно скористатися пільгами, які передбачені законом. Через те є над чим працювати. Але ідея як на мене закладена позитивна, щоб все-таки з людини, яка звернулася до комісії, було єдине – тільки перше звернення. Крапка. Все, решту має робити уповноважений державою орган. Я погоджуюся з паном Чернєвим, що все-таки ідея позитивна.</p>
<p>До другого читання однозначно треба удосконалювати, взагалі, щоб все відбувалося без участі людини, посадовці мають мати і мають вже сьогодні частину повноважень і, можливо, їм розширити для того, щоб все відбувалося автоматизовано, щоб все відбувалося цивілізовано для цього сьогодні є всі технічні можливості. Після схвалення в першому читанні доопрацюємо до другого, і, коли цей законопроект стане законом, то це буде говорити про те, що Верховна Рада має політичну волю для того, щоб таким чином продемонструвати не на словах, а на далі підтримку наших учасників бойових дій.</p>
<p>Слава Збройним Силам і Слава Україні!</p>
<p></p>
<p>ГОЛОВУЮЧИЙ. Будь ласка, Артем Дмитрук і це завершальний сьогодні виступ.</p>
<p>Шановні колеги, після цього ми переходимо до прийняття рішення.</p>
<p>Будь ласка, пане Артем.</p>
<p></p>
<p>13:32:59</p>
<p>ДМИТРУК А.Г.</p>
<p>Шановні колеги, шановний пане Голово, шановні громадяни України! Виходячи із численних звернень громадян та скарг наших військовослужбовців щодо реальних проблем із отриманням учасника бойових дій або статусу особи з інвалідністю внаслідок війни, цей законопроект є дуже актуальним. Півтора року триває повномасштабна війна, а наші захисники та їх родини опиняються один на один з необхідністю збору численних довідок та інших документів для того, щоб податися на необхідний статус та отримати грошовому допомогу.</p>
<p>Настав час повернути справедливість, підкреслюю, держава гарантує соціальних захист конкретним категоріям осіб, в такому разі вона має сама витребувати документи для прийняття рішення та оформлення у компетентних органів, якщо така документація не була надана самим громадянином.</p>
<p>Депутатська група "Відновлення України" закликає проявити максимальну консолідацію по цьому законопроекту та підтримати його.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, всі висловилися. Я запрошую до прийняття рішення і ставлю пропозицію. Я ставлю пропозицію прийняти за основу проект Закону про внесення змін до Закону України "Про статус ветеранів війни, гарантії їх соціального захисту" щодо спрощення процедури присвоєння статусу ветерана (реєстраційний номер 9141). Прошу народних депутатів голосувати.</p>
<p></p>
<p>13:34:36</p>
<p>За-254</p>
<p>Рішення прийнято. Закон прийнятий за основу.</p>
<p>Шановні колеги, наступний законопроект 9226 – це проект Закону про внесення змін до деяких законодавчих актів України щодо удосконалення правового регулювання правовідносин, пов'язаних з призначенням, отриманням одноразової грошової допомоги та наданням пільг деяким категоріям осіб. Я ставлю пропозицію включити це питання до порядку денного сесії, 9226. Прошу голосувати.</p>
<p></p>
<p>13:35:18</p>
<p>За-256</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:35:41</p>
<p>За-219</p>
<p>Рішення прийнято.</p>
<p>Шановні колеги, без обговорення можемо? Давайте тоді без обговорення.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо удосконалення правового регулювання правовідносин, пов'язаних з призначенням, отриманням одноразової грошової допомоги та наданням пільг деяким категоріям осіб (реєстраційний номер 9226). Прошу народних депутатів голосувати.</p>
<p></p>
<p>13:36:21</p>
<p>За-258</p>
<p>Рішення прийнято.</p>
<p>Шановні колеги, наступний законопроект 8025. Це проект Закону про внесення змін до деяких законодавчих актів щодо державної підтримки сільського господарства та експорту агропродукції під час воєнного стану.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:36:55</p>
<p>За-226</p>
<p><i>(Шум у залі)</i></p>
<p>226 – це розгляд за скороченою процедурою, там же 150 треба. Артур Володимирович, можемо одразу ставити, да? Все, нема питань.</p>
<p>Шановні колеги, я ставлю пропозицію прийняти за основу з урахуванням пропозицій комітету та з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів щодо державної підтримки сільського господарства та експорту агропродукції під час воєнного стану (реєстраційний номер 8025). Прошу народних депутатів голосувати.</p>
<p></p>
<p>13:37:51</p>
<p>За-238</p>
<p>Рішення прийнято. Законопроект прийнятий за основу з доопрацюванням положень по 116-й.</p>
<p>Шановні колеги, наступний законопроект – 9156-д-П. Це блокуюча постанова. Проект Постанови про скасування рішення Верховної Ради України від 03.05.2023 про прийняття за основу та в цілому проекту Закону України про внесення змін до деяких законів України щодо забезпечення непорушності майнових прав.</p>
<p>Ми домовлялися без обговорення, одразу… Ну, у мене написано без обговорення просто. Ну, автор. Давайте дамо автору.</p>
<p>Будь ласка, Олексій Гончаренко.</p>
<p></p>
<p>13:38:27</p>
<p>ГОНЧАРЕНКО О.О.</p>
<p>Дякую. Олексій Гончаренко.</p>
<p>Друзі, це надзвичайно зараз важливе питання. Я звертаю вашу увагу, я вніс цей проект постанови і заблокував цей закон для того, щоб показати, як відбувається в нас тут, в сесійній залі, коли постановою депутата Цабаля просто було зупинено рішення на користь сотень тисяч українських військовослужбовців про повернення тридцятки, всім: поліцейським, Державній прикордонній службі, Нацгвардії, рятівникам, всім тим, хто на це заслуговує.</p>
<p>Далі, таким легким рухом депутат Цабаль це все заблокував. І начебто це ж такого знайшли "цабаля-відбувайла", от бачите, він заблокував. Але далі почалася гра і так його постанова вже скоро три місяці блокує.</p>
<p>Моя постанова внесена на місяць пізніше, рішення комітету на місяць пізніше щодо моєї постанови, але як ви бачите, зараз вона в порядку денному і зараз ви будете її провалювати, щоб розблокувати закон. А як же справа із законом про тридцятку, а як же справа з постановою Цабаля? Де постанова Цабаля, чому ми не розглядаємо її, де вона в порядку денному? Чому ми не повертаємо гроші всім нашим військовослужбовцям?</p>
<p>Ще раз, прикордонники, Нацгвардія, рятівники, поліція – скільки ми будемо далі з них знущатися? Воно так і висить, заблоковано начебто постановою Цабаля. То тепер це назавжди? Цабаль – це в нас перпетуум-мобіле тепер буде, це буде вічно висіти і отак ми такий механізм знайшли?!</p>
<p>По-перше, це є знущання над військовослужбовцями. По-друге, це дуже-дуже небезпечний прецедент: завтра будь-який закон отак блокуємо і забуваємо. Я вимагаю, щоб ми дотримувалися регламенту і Конституції. Винесли мою постанову – виносьте ганебну постанову Цабаля, повертаймо тридцятку героям!</p>
<p></p>
<p>ГОЛОВУЮЧИЙ. Шановні колеги, я просто хочу нагадати всім, хто забув: ми вчора тільки проголосували цей законопроект, де ви, до речі, були другим співавтором, а сьогодні вже я його підписав і направив Президенту. Питання вирішено, тому…</p>
<p>Але ми зараз ставимо проект Постанови 9156-д-П. Це так звана блокуюча постанова, це проект Постанови про скасування рішення Верховної Ради України від 03.05.2023 про прийняття за основу та в цілому проекту Закону України про внесення змін до деяких законів України щодо забезпечення непорушності майнових прав (реєстраційний номер 9156-д від 01.05.2023) авторства, ви зрозуміли, народного депутата Гончаренка.</p>
<p>Шановні колеги, я ставлю цей проект постанови. Прошу голосувати.</p>
<p></p>
<p>13:41:30</p>
<p>За-22</p>
<p>Рішення не прийнято. Постанова провалена.</p>
<p>Що з процедури ви хочете? Будь ласка, Ірина Володимирівна, з процедури. Треба вже вивчити ту процедуру. Будь ласка, давайте, Ірина Володимирівна.</p>
<p></p>
<p>13:41:48</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, Голова Верховної Ради намагається демонструвати хороший смак, коли стільки уваги приділяє найкращій фракції в парламенті - це "Європейській Солідарності". Але в той же час я хочу сказати вам, що ви не наш начальник, ви рівний серед рівних. І тому, будь ласка, рівно ставтеся до всіх народних депутатів і депутаток, до всіх фракцій, не коментуйте, будь ласка, "Європейську солідарність". А ще більше зауважень, що ви вводите в оману шановних виборців, адже постановою Цабаля не тільки заблоковані виплати військовим, а дозволяються оці багатотисячні виплати правильним людям. У нас сьогодні заступники міністрів отримують по 400 тисяч гривень зарплати. У нас деякі там інші можновладці в державних установах, які є збитковими, отримують мільйонні зарплати, більше ніж Голова Верховної Ради вони отримують зарплати, хоч працюють менше. І тому насправді ми вимагаємо поставити постанову Цабаля зараз на голосування для того, щоб повернути...</p>
<p></p>
<p>ГОЛОВУЮЧИЙ. Ірина Володимирівна, дивіться, я дякую за хороший смак, але він проявляється в іншому, повірте мені. З приводу того, про що ви говорите, ви знаєте, як будь-який проект потрапляє до порядку денного, і саме ця постанова потрапила до порядку денного саме через рішення Погоджувальної ради. Крім цього... Все. Шановні колеги... (<i>Шум у залі) </i>Дякую. Дякую, Артур Володимирович.</p>
<p>Я... Ідемо далі, шановні колеги. Наступне питання. Ми домовлялися, у нас далі ідуть перейменування. Ми домовлялися, 2 хвилини – Володимир, 1 хвилину, Володимир Михайлович, супер, 1 хвилина – Володимир Михайлович В’ятрович і ми без обговорення голосуємо всі ці постанови про перейменування.</p>
<p>Будь ласка, В'ятрович Володимир Михайлович.</p>
<p></p>
<p>13:43:49</p>
<p>В’ЯТРОВИЧ В.М.</p>
<p>Звичайно, ми підтримуємо всі ці перейменування. І користуючись нагодою, закликаю всіх підтримати, проголосувати перейменування. Справді, там ідеться про окремі населені пункти, які ще містять комуністичні назви, російські назви.</p>
<p>Але хотів використати цей виступ для того, щоб звернути увагу на шкідливу діяльність Національної комісії з питань державних стандартів мови, яка оприлюднила абсолютно неприпустимий список з півтори тисячі населених пунктів, які нібито підлягають перейменування згідно Закону про декомунізацію. В цьому списку абсолютна більшість справді не підлягає під перейменування, частина населених пунктів, назви яких містять столітню історію, а то й тисячолітню історію.</p>
<p>Тому звертаюся, зокрема, до колег з питань Комітету з місцевого самоврядування, не допустити таких недолугих перейменувань. І я вважаю, що є всі підстави говорити щодо якихось кадрових змін у цій комісії, яка дискредитує дуже важливу для України політику декомунізації і дуже важливий для нас Закон про декомунізацію, який був ухвалений абсолютною більшістю в цьому залі.</p>
<p>Дякую за увагу і дякую всім тим, хто вже відреагував на ці неприпустимі пропозиції...</p>
<p></p>
<p>ГОЛОВУЮЧИЙ. Володимире Михайловичу, ми можемо переходити до голосувань.</p>
<p>Шановні колеги, я буду почергово ставити кожну постанову про перейменування, і ми просто голосуємо. <i>(Шум у залі)</i></p>
<p>Да, там перейменування і встановлення меж. Дякую, Сергію Володимировичу, абсолютно чітко.</p>
<p>Я ставлю пропозицію... 7369. Я ставлю пропозицію прийняти в цілому з необхідними техніко-юридичними поправками проект Постанови про встановлення меж міста Шаргорода Жмеринського району Вінницької області (реєстраційний номер 7369).</p>
<p>Прошу народних депутатів голосувати.</p>
<p></p>
<p>13:45:47</p>
<p>За-246</p>
<p>Рішення прийнято.</p>
<p>Наступний 7399. Я ставлю пропозицію прийняти в цілому з необхідними техніко-юридичними поправками проект Постанови про встановлення меж міста Жмеринки Жмеринського району Вінницької області (реєстраційний номер 7399).</p>
<p>Прошу голосувати.</p>
<p></p>
<p>13:46:19</p>
<p>За-249</p>
<p>Рішення прийнято.</p>
<p>Наступний законопроект 7539. Я ставлю пропозицію прийняти в цілому з необхідними техніко-юридичними поправками проект Постанови про зміну і встановлення меж міста Гнівані Вінницького району Вінницької області. Проект Постанови 7539. Прошу голосувати.</p>
<p></p>
<p>13:46:54</p>
<p>За-255</p>
<p>Рішення прийнято.</p>
<p>Наступний 6109. Я ставлю пропозицію прийняти в цілому з необхідними техніко-юридичними поправками проект Постанови про перейменування селища Ленінка Гайсинського району Вінницької області. Прошу народних депутатів голосувати.</p>
<p></p>
<p>13:47:28</p>
<p>За-247</p>
<p>Рішення прийнято.</p>
<p>Наступний законопроект 6219. Я ставлю пропозицію прийняти в цілому з необхідними техніко-юридичними поправками проект Постанови про перейменування села Новгородківка Мелітопольського району Запорізької області. Проект Постанови 6219. Прошу голосувати.</p>
<p></p>
<p>13:48:04</p>
<p>За-250</p>
<p>Рішення прийнято.</p>
<p>Наступний 6220. Я ставлю пропозицію прийняти в цілому з необхідними техніко-юридичними поправками проект Постанови про перейменування села Латівка Одеського району Одеської області. Проект Постанови 6220. Прошу голосувати.</p>
<p></p>
<p>13:48:38</p>
<p>За-247</p>
<p>Рішення прийнято.</p>
<p>Наступний – 8362. Це проект Постанови про перейменування селища міського типу Славське Стрийського району Львівської області.</p>
<p>Я ставлю пропозицію про перейменування… Я розумію.</p>
<p>Шановні колеги, Олександр Сергійович просить, щоб я просто повідомив, що Славське перейменовується на Славсько. Але назва постанови так як вона є. Тому я перепрошую.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про перейменування селища міського типу Славське Стрийського району Львівської області (проект Постанови 8362).</p>
<p>Прошу голосувати.</p>
<p></p>
<p>13:50:02</p>
<p>За-251</p>
<p>Привіт, Славсько.</p>
<p>Разумков, будь ласка, з процедури.</p>
<p></p>
<p>13:50:20</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Єдине запитання. Скажіть, будь ласка, ми зараз перейменовували село в Запорізькій області в Мелітопольському районі, воно знаходиться на окупованій території. Навіщо ми зараз ці питання розглядаємо, і Верховна Рада займається такими темами? Відверто. Я розумію, ті території які сьогодні знаходяться під контролем.</p>
<p></p>
<p>ГОЛОВУЮЧИЙ. А що, вони перестали бути українськими територіями чи що? Вони що, перестали бути українськими територіями від того?</p>
<p></p>
<p>РАЗУМКОВ Д.О. Вони сьогодні знаходяться під орками.</p>
<p></p>
<p>ГОЛОВУЮЧИЙ. І що? І що? Ми ж не втратили їх. Це наші території. Юрисдикція України поширюється на них.</p>
<p>Йдемо далі, шановні колеги.</p>
<p>Шановні колеги, я прошу тиші в залі, я прошу тиші. Наступний – 9019. Я ставлю пропозицію прийняти в цілому з необхідними техніко-юридичними поправками проект Постанови про перейменування селища Первомайське Гайсинського району Вінницької області. Прошу народних депутатів голосувати.</p>
<p></p>
<p>13:51:47</p>
<p>За-251</p>
<p>Рішення прийнято.</p>
<p>Шановні колеги, наступний проект – це 9053. Це проект Постанови про перейменування села Московське Шосткинського району Сумської області.</p>
<p>Я ставлю пропозицію прийняти в цілому… Да, дивіться, воно перейменовується в Київське, Московське в Київське, але я ставлю так як назва.</p>
<p>Шановні колеги, я ставлю пропозицію прийняти в цілому з необхідними техніко-юридичними поправками проект Постанови про перейменування села Московське Шосткинського району Сумської області (9053). Прошу народних депутатів голосувати.</p>
<p></p>
<p>13:52:49</p>
<p>За-248</p>
<p>Рішення прийнято.</p>
<p>Шановні колеги, і я так розумію, завершальний на сьогодні проект – це 9054. Це проект Постанови про перейменування села Лопухів Тячівського району Закарпатської області.</p>
<p>Я ставлю пропозицію прийняти в цілому з необхідними техніко-юридичними поправками проект Постанови 9054. Прошу голосувати.</p>
<p></p>
<p>13:53:29</p>
<p>За-248</p>
<p>Рішення прийнято.</p>
<p>Олександр Сергійович, передаю ще вам слово.</p>
<p></p>
<p>13:53:35</p>
<p>КОРНІЄНКО О.С.</p>
<p>Дякуємо всім. Дякуємо.</p>
<p>Да, ми хотіли би користуючись нагодою по цим постановам, Олена Олексіївна Шуляк, звернутися до вашого комітету, в наступних назвах писати нову назву теж, в назві постанови, щоб ми відразу розуміли, що ми на що перейменовуємо. Віталій Юрійович, Олено Олексіївно, я думаю, ви справитеся з цим.</p>
<p>МФО створені нові. "Захист прав сімей загиблих і померлих захисників і захисниць України", голова цього об'єднання народний депутат Марченко Людмила Іванівна. Привітаємо!</p>
<p>Міжфракційне депутатське об'єднання "Гуманітарне розмінування", голова об'єднання Яценко Анатолій Володимирович.</p>
<p>І міжфракційне депутатське об'єднання "Подолання наслідків підриву окупантами Каховської ГЕС", співголови об'єднання Циба Тетяна Вікторівна та Криворучкіна Олена Володимирівна.</p>
<p>Дякуємо.</p>
<p></p>
<p>13:54:35</p>
<p>ГОЛОВУЮЧИЙ. Дякую.</p>
<p>Шановні колеги народні депутати, розгляд питань порядку денного на сьогодні завершено, дякую всім за плідну роботу. Зараз я оголошую перерву у нашому пленарному засіданні, про час і місце його продовження вам буде повідомлено завчасно, нагадую на необхідності непоширення інформації щодо його початку.</p>
<p>Віримо у Сили оборони України, разом переможемо і Слава Україні!</p>
<p></p>
<p></p>
<p></p>
<p></p>
