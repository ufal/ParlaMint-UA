Стенограма пленарного засідання
18 березня 2021

<p align=center>ЗАСІДАННЯ П'ЯТНАДЦЯТЕ</p>
<p align=center>Зал засідань Верховної Ради України</p>
<p align=center>18 березня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:02:42</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації! Будь ласка, підготуйтеся до реєстрації.</p>
<p>Нагадую, Сергій Володимирович Власенко, нагадую: реєстрація відбувається шляхом натискання зеленої кнопки, першої зліва, обов'язково із застосуванням сенсорної кнопки. Да? Дякую за підтримку.</p>
<p>Готові реєструватися?</p>
<p>Заходьте, будь ласка, колеги. Запросіть народних депутатів до зали, будь ласка.</p>
<p>Шановні колеги, готові реєструватись? Прошу реєструватись.</p>
<p></p>
<p>10:05:12</p>
<p>У залі зареєстровано 215 народних депутатів України. Пленарне засідання Верховної Ради України оголошую відкритим.</p>
<p>Шановні колеги, до слова, щодо правки 347 запрошується Шкрум Альона Іванівна. Не наполягає.</p>
<p>Пузійчук. Також не наполягає.</p>
<p>Столар. Не наполягає.</p>
<p>Лукашев. <i>(Шум у залі) </i>Ні, Столар один, автор один.</p>
<p>Лукашев.</p>
<p>Павленко.</p>
<p></p>
<p>10:05:52</p>
<p>ПАВЛЕНКО Ю.О.</p>
<p>Шановний пане Голово, шановні колеги! Власне, продовжуємо розглядати правки, які є до цього закону. Ще раз нагадаю, що основна мета, з якою фракція "Опозиційна платформа – За життя" вносила численні правки до цього закону, аби захистити і не дати можливість продавати землю іноземцям, як це, на жаль, передбачено цим законом, не допустити хаосу під час проведення земельної реформи.</p>
<p>Дуже добре, що ми розглядаємо по повній процедурі даний законопроект до другого читання. Дякую вам, пане Голово Верховної Ради.</p>
<p>Бо за ці дні численні були дзвінки і звернення від місцевих органів влади, які детально ознайомилися з цим законом, і, на жаль, наші зауваження в більшості своїй підтверджуються сьогодні висновками від місцевих органів самоврядування. І дуже дивно, коли звучать заяви про те, що з кимось радилися. Я не зустрів жодного керівника ОТГ, райради чи міста, з яким радилися по цьому закону.</p>
<p></p>
<p>ГОЛОВУЮЧИЙ. Дякую, Юрій Олексійович.</p>
<p>Ставлю на голосування правку 353 народного депутата Павленка. Комітетом не підтримана. Прошу визначатись та голосувати.</p>
<p></p>
<p>10:07:26</p>
<p>За-47</p>
<p>Рішення не прийнято. Правка не врахована.</p>
<p>Шановні колеги, ми так поспішали перейти до цього законопроекту, що я не зробив два оголошення.</p>
<p>Перше. Сьогодні день народження нашого колеги Геруса Андрія Михайловича. <i>(Оплески)</i></p>
<p>І друге. Шановні колеги, в Україні з офіційним візитом перебуває Президент Литовської Республіки пан Наусєда. Завтра у п'ятницю Президент Литовської Республіки планує взяти участь у пленарному засіданні Верховної Ради України та виступити перед народними депутатами України. На Погоджувальній раді депутатських фракцій та груп це рішення було підтримано. Завтра це відбудеться після "години запитань до Уряду". Тому прошу керівників фракцій донести цю інформацію до народних депутатів України. І Апарат також додатково повідомити про гостей у стінах Верховної Ради України. Дякую.</p>
<p>Волошин. Не наполягає.</p>
<p>Салійчук. Не наполягає.</p>
<p>Тимошенко. Не наполягає. Тимошенко не бачу. А, Івченко. Бачу.</p>
<p>Івченко Вадим Євгенович.</p>
<p></p>
<p>10:08:46</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Пане Голово, у нас же є дві-три людини, які подавали правку. Тому, будь ласка, ви дивіться всіх депутатів, бо майже всі депутати фракції "Батьківщина" під час розгляду такого важливого законопроекту присутні. Це перше.</p>
<p>Друге. Колеги, все ж таки я хочу звернутися до органів місцевого самоврядування. Колеги депутати місцевих рад, "Батьківщина" завжди підтримувала передачу землі територіальним громадам. Ми одні з перших в 2015 році зареєстрували відповідні законопроекти і боролися, щоб землю передали територіальним громадам.</p>
<p>Але склалося так, що рівно половина закону говорить про продаж землі, пайової землі в Україні. Тобто землю то передадуть, але ця земля пайовиками буде продаватися і, на жаль, не фермерам. Виграють всі ті, хто дасть більше грошей, хто має величезні статки в деклараціях, хто прокурори, інвестбанкіри і так далі.</p>
<p></p>
<p>ГОЛОВУЮЧИЙ. Ставлю на голосування 357 правку, комітетом не підтримана, Івченка. Прошу визначатись та голосувати.</p>
<p></p>
<p>10:10:13</p>
<p>За-48</p>
<p>Рішення не прийнято.</p>
<p>Наступна правка. Заблоцький. Немає.</p>
<p>Красов. Не наполягає.</p>
<p>Ковальов. Наполягаєте? 364-а.</p>
<p></p>
<p>10:10:32</p>
<p>КОВАЛЬОВ О.І.</p>
<p>Хочу підняти питання в цьому законопроекті стосовно зняття верхнього шару ґрунту. Хочу зазначити, що якщо ми дозволимо знімати верхній шар ґрунту в межах земельної ділянки приватної власності, ми зіткнемося з проблемою, яка вже є на Херсонщині. Коли люди безконтрольно будуть знімати в прибережній захисній смузі, по якимось причинам вони отримали земельні ділянки для ведення особистого селянського господарства, і ми отримаємо екологічну катастрофу місцевого значення, оскільки буде суцільне обміління річок. Дякую вам за увагу.</p>
<p></p>
<p>ГОЛОВУЮЧИЙ. Ставлю на голосування 364 правку Ковальова. Комітетом не підтримана. Прошу визначатись та голосувати.</p>
<p></p>
<p>10:11:29</p>
<p>За-60</p>
<p>Рішення не прийнято.</p>
<p>Фріс. Не наполягає.</p>
<p>Мазурашу. Наполягає? 368-а.</p>
<p></p>
<p>10:11:39</p>
<p>МАЗУРАШУ Г.Г.</p>
<p>Георгій Мазурашу, "Слуга народу", 203-й округ, Чернівецька область. На жаль, я не мав можливості відповісти реплікою, коли наш колега з ОПЗЖ провокував нас до цього, і він майстер спорту стрільби з лука, за що респект, але він ще і заслужений майстер з маніпуляцій. Тому, будь ласка, стежте за своєю принциповістю, а ми зі своєю якось самі розберемося. І, бажано, щоб ви принциповість проявляли в інтересах України, а не розумієте кого.</p>
<p>Тепер з приводу правки. Правка про державницьку позицію і вона передбачає, як каже Наливайченко і інші колеги, що пора вже припиняти розбазарювання державних комунальних земель, треба трішки, може, його повертати.</p>
<p>Правка передбачає, щоб ми у приватну власність могли надавати землю лише для ведення особистого господарства, а інші – або у користування, або в оренду на конкурентних умовах. Прошу підтримати.</p>
<p></p>
<p>ГОЛОВУЮЧИЙ. Ставлю на голосування 368 правку. Комітетом не підтримана. Прошу визначатися та голосувати.</p>
<p></p>
<p>10:13:04</p>
<p>За-62</p>
<p>Рішення не прийнято. Правка не врахована.</p>
<p>369 правка, Дубнов. Не наполягає.</p>
<p>Гайду. Не наполягає.</p>
<p>Чорноморов. Не наполягає.</p>
<p>Грищенко. Не наполягає.</p>
<p>Кириленко Іван Григорович, 379-а.</p>
<p></p>
<p>10:13:28</p>
<p>КИРИЛЕНКО І.Г.</p>
<p>Шановні колеги. Україна інвестиційно виснажена і це визнають всі фінансові інституції, не тільки в Україні, а й Міжнародний валютний фонд, Світовий банк. Друзі, зрозуміло, що грошей ні в українців, ні у простих людей, ні у фермерів, ні у тих, хто веде прозорий бізнес, звичайно, немає. Рано чи пізно, українська земля за безцінь, бо не порівняти з європейськими світовими цінами ті ціни, які будуть в Україні, рано чи пізно, ця земля буде в руках іноземців. Лазєєк в цьому законопроекті для цього безліч, хто б що не говорив і як би не виправдовувався.</p>
<p>Ще одне. Не забудьте, що торгуватимете не просто земельними наділами, а територією – територією суверенної держави. Друзі, вдумайтесь, що ви робите, схаменіться!</p>
<p>Поставте на голосування правку – заборону іноземцям продавати землю! Ви що, в самом деле?</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:14:33</p>
<p>ГОЛОВУЮЧИЙ. Ставиться на голосування 379 поправка народного депутата Кириленка. Комітет пропонує її відхилити. Прошу визначатись та голосувати.</p>
<p></p>
<p>10:14:51</p>
<p>За-61</p>
<p>Рішення не прийнято.</p>
<p>Наступна поправка 380, Павловський. Не наполягає.</p>
<p>381-а, Галайчук. Не наполягає.</p>
<p>82-а, Маріковський. Не наполягає.</p>
<p>83-я, Дубінський. 383-я. Не наполягає.</p>
<p>384-а, Бондарєв. Не наполягає.</p>
<p>385-а, Бондарєв. Не наполягає.</p>
<p>386-а, Качура. Не наполягає.</p>
<p>387-а, Тарута. Не наполягає.</p>
<p>388-а, Ніколаєнко, будь ласка.</p>
<p></p>
<p>10:15:35</p>
<p>НІКОЛАЄНКО А.І.</p>
<p>Ніколаєнко, фракція "Батьківщина". Вчора і позавчора, коли ми нагадували нашим колегам по парламенту ті жахливі наслідки, до яких може привести зазначений законопроект, я вже цитував книгу, яку обіцяв, що продовжу цитувати, тому що закони не хочете читати, давайте будемо читати розумні книжки.</p>
<p>Ще раз назву – "Азійська модель управління". Якраз там перший розділ і називається "Земля – тріумф городництва". Саме про це моя правка, про те, що будь-яка земельна реформа, яка проводиться, зокрема, в сільському господарстві, малому сільському, вона має бути направлена на розвиток малих фермерських господарств, де використовується найбільша кількість праці і при цьому підвищується рентабельність одного гектару. Як результат це дає велику кількість зайнятості, і це дає створення середнього класу в сільській місцевості і це має бути пріоритетом. Прошу правку підтримати і я продовжу в наступній.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 388 поправка народного депутата…</p>
<p>Будь ласка, позиція комітету.</p>
<p></p>
<p>10:16:47</p>
<p>СОЛЬСЬКИЙ М.Т.</p>
<p>Шановні колеги, дякую, що ми думаємо однаково. Ця проблема дійсно існує, її треба врегульовувати. Тому що під огородництво, в нас є свіжі приклади, без аукціону і конкурсу видавалися навіть сотні і тисячі гектар.</p>
<p>У вас запропоновано 2 гектари, комітетом прийнято півтора гектари норму.</p>
<p></p>
<p>ГОЛОВУЮЧИЙ. Є необхідність ставити цю поправку? Добре.</p>
<p>Ставиться на голосування 388 поправка Ніколаєнка. Комітет пропонує відхилити. Прошу визначатися та голосувати.</p>
<p></p>
<p>10:17:31</p>
<p>За-52</p>
<p>Рішення не прийнято.</p>
<p>Наступна поправка 389-а, Ніколаєнко. Продовжуємо книгу.</p>
<p></p>
<p>10:17:37</p>
<p>НІКОЛАЄНКО А.І.</p>
<p>Дякую. Це моя остання правка до цього законопроекту. Тому прошу послухати.</p>
<p>Буквально зацитую тезу з цієї чудової книги, а саме про те, що метою ефективної земельної реформи для бідної країни є не продаж землі будь-кому, а є саме реанімація сільської інфраструктури та максимальне задіяння наявної робочої сили. І цей фактор важливіший, ніж навіть отримання високої дохідності від діяльності великих господарств. Тому земля як фактор виробництва має залишатися у власності громадян країни.</p>
<p>А отже, я вважаю, що потрібно залишити в Земельному кодексі норму, яка забороняє передавати землі сільськогосподарського призначення у власність іноземцям і особам без громадянства.</p>
<p>Тому пропоную статтю 22 Земельного кодексу України доповнити частиною п'ятою наступного змісту: "Землі сільськогосподарського призначення не можуть передаватися у власність іноземцям, особам без громадянства, іноземним юридичним особам та іноземним державам".</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:18:43</p>
<p>СОЛЬСЬКИЙ М.Т.</p>
<p>Шановний колего, це насправді так і є. Жодним чином не змінюються суб'єкти, які можуть мати у власності землю. І ми туди взагалі ніяким чином не вносили зміни, навіть не дивилися в цю сторону. Це встановлено минулого року 2178-10 законом.</p>
<p></p>
<p>ГОЛОВУЮЧИЙ. Ставиться на голосування 389 поправка народного депутата Ніколаєнка. Комітет пропонує відхилити. Прошу визначатися та голосувати.</p>
<p></p>
<p>10:19:19</p>
<p>За-51</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:19:27</p>
<p>ГОЛОВУЮЧИЙ. Батенко, 390 правка. Включіть, будь ласка, мікрофон.</p>
<p></p>
<p>10:19:28</p>
<p>БАТЕНКО Т.І.</p>
<p>Шановний доповідачу, якщо не змінюються суб'єкти, яким передається земля, то і нема чого боятися цих поправок і проголосувати за них. Як за вашими словами, трагедії не станеться.</p>
<p>Тому я теж і в контексті тих поправок, які говорять колеги, наполягаю не допустити виключення із Земельного кодексу України норми, відповідно до якої землі сільськогосподарського призначення передаються у власність та надаються у користування лише для осіб, пов'язаних із сільськогосподарською діяльністю. Фактично якщо ми це приймемо, ми тоді скасуємо цільове використання земель сільськогосподарського призначення.</p>
<p>Друзі, ми фактично тоді порушуємо принцип пріоритетності земель сільськогосподарського призначення. І повторюся за колегами, які з нашої фракції щойно сказали, ми пропонуємо не забирати із Земельного кодексу положення, відповідно до якого землі сільгосппризначення не можуть передаватися у власність іноземцям, особам без громадянства, іноземним юридичним особам та іноземним державам.</p>
<p>Не бійтеся проголосувати за це положення. Тим більше, що вас фактично до цього закликає голова комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 390 правку. Комітетом не підтримана. Прошу визначатися та голосувати.</p>
<p></p>
<p>10:20:53</p>
<p>За-74</p>
<p>Рішення не прийнято.</p>
<p>391 правка, Павленко. Не наполягає.</p>
<p>Скорик? Скорик наполягає. Будь ласка, включіть мікрофон.</p>
<p></p>
<p>10:21:09</p>
<p>СКОРИК М.Л.</p>
<p>Доброго дня, шановні колеги! Моя поправка стосується тих же аргументів, які ми наводили під час того, як провладна більшість протягувала ринок землі. Це питання стосується проведення всеукраїнського референдуму стосовно купівлі-продажу земель сільськогосподарського призначення. Без цього референдуму, ми вважаємо, що розглядати це питання нерозумно.</p>
<p>Ми вважаємо, що потрібно повернутися до конституційних норм, за якими, ми пам'ятаємо, що земля є всенародним українським багатством. І без проведення всенародного референдуму недопустимо проводити даний законопроект.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю на голосування 391 правку Скорика. Комітетом не підтримана. Прошу визначатися та голосувати.</p>
<p></p>
<p>10:22:16</p>
<p>За-45</p>
<p>Рішення не прийнято. Правка не врахована.</p>
<p>Наступна правка 392. Колтунович.</p>
<p></p>
<p>10:22:24</p>
<p>КОЛТУНОВИЧ О.С.</p>
<p>Прошу передати слово Загородньому Юрію Івановичу, співавтору поправки.</p>
<p></p>
<p>10:22:32</p>
<p>ЗАГОРОДНІЙ Ю.І.</p>
<p>Дякую. Шановні колеги, я глибоко переконаний, що всі, хто вивчав політичну економію, знають, що ринок землі виник тоді, коли виникла приватна власність на землю. Але виникає запитання: яку модель ринку потрібно вибрати?</p>
<p>В передвиборчій програмі Володимира Олександровича Зеленського чітко записано, що в Україні потрібно сформувати прозорий ринок землі. Але, на жаль, Законом, який голосувався в цьому залі рік назад, 2178-10 і законопроектом 2194, який ми зараз розглядаємо, в Україні запроваджується найгірша з усіх існуючих моделей ринку землі – латиноамериканська корпоративно-латифундистська форма ринку землі, що веде до засилля іноземного капіталу, скупки землі транснаціональними корпораціями і обезземелення вітчизняних фермерів.</p>
<p>Цей законопроект є по своїй суті…</p>
<p></p>
<p>ГОЛОВУЮЧИЙ. Ставлю на голосування 392 правку Загороднього. Комітетом не підтримана. Прошу визначатися та голосувати.</p>
<p></p>
<p>10:24:05</p>
<p>За-46</p>
<p>Рішення не прийнято.</p>
<p>Правка не врахована.</p>
<p>Шуфрич. Не наполягає.</p>
<p>Крулько, 394 правка.</p>
<p></p>
<p>10:24:25</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги і доповідач, от зверніть увагу на цю поправку. Якщо буде реалізований пункт 11, то це призведе до можливості надання земель різним суб'єктам для будь-яких цілей. І цим фактично скасовується цільове призначення земель сільськогосподарського призначення, а також порушується визначений у статті 23 Земельного кодексу України принцип пріоритетності земель сільськогосподарського призначення.</p>
<p>Давайте хоч не будемо робити вже цим законом ці дурниці. Коли землі сільськогосподарського призначення будуть без конкретного цільового призначення, вони будуть розбазарюватися, на них невідомо, що буде забудовуватися. Я вважаю, що ми повинні оберігати навпаки українську землю для того, щоб могли розвиватися фермерські господарства. А не знищення фермерства, як цей закон передбачає.</p>
<p>Прошу мою поправку врахувати. Дякую.</p>
<p></p>
<p>ГОЛОВУЮЧИЙ. Ставлю на голосування 394 правку Крулька. Комітетом не підтримана. Прошу визначатись та голосувати.</p>
<p></p>
<p>10:25:45</p>
<p>За-59</p>
<p>Рішення не прийнято.</p>
<p>Тимошенко, 395 правка.</p>
<p>Івченко, 395 правка.</p>
<p></p>
<p>10:25:57</p>
<p>ІВЧЕНКО В.Є.</p>
<p>Вадим Івченко, "Батьківщина. Шановні колеги, 67 відсотків громадян України проти відкриття ринку землі і проти тому, що просто у людей немає грошей.</p>
<p>З однієї сторони, ви як монобільшість задавили їх тарифами, з іншої сторони, ви повністю в них забрали можливість по нормальним цінам купляти продукти. Ціни постійно зростають.</p>
<p>Не так легко відбувається і гарно відбувається з підняттям заробітної плати. Люди знекровлені, фермери теж. Вони сьогодні шукають гроші безпосередньо на посівну. Немає можливості взяти кредити в банках, особливо маленьким фермерам, тому що вони в більшості не ведуть бухгалтерський облік. Ось чому люди проти, в бідній країні немає грошей.</p>
<p>Тому, колеги, і "Батьківщина" вимагає провести всеукраїнський референдум і запитати людей...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:27:07</p>
<p>ГОЛОВУЮЧИЙ. Ставиться на голосування… Це 395 поправка, так? 395 поправка, народні депутати Тимошенко, Івченко. Комітет пропонує відхилити. Прошу визначатись та голосувати.</p>
<p></p>
<p>10:27:32</p>
<p>За-53</p>
<p>Рішення не прийнято.</p>
<p>Наступна поправка 396. Івченко, будь ласка.</p>
<p></p>
<p>10:27:41</p>
<p>ІВЧЕНКО В.Є.</p>
<p>Вадим Івченко, "Батьківщина". Колеги, на жаль, якщо ви прочитаєте цей закон, ви побачите, що в цьому законі простого аграрія, фермера, сільгосптоваровиробника немає. Тут є виключно гроші: хто більше дасть грошей, той і буде тепер купувати українську землю.</p>
<p>Я впевнений, що ви всі цілком розумієте, що український аграрій, фермер, товаровиробник, він не буде конкурентоспроможним з тими, хто сьогодні мають колосальні статки – інвестбанкіри, іноземці. Я вам уже нагадував, що сьогодні ви знаєте, що всі країни дивляться, як би скупити українську землю. Китай проводив перемовини про 100 тисяч гектарів, Саудівська Аравія купила 270 тисяч гектарів, американський NCH фонд на сьогоднішній день має 400 тисяч гектарів. 4 мільйони гектарів уже мають іноземці – майже 15 відсотків української землі, обробляють і отримують прибутки.</p>
<p>Давайте подумаємо, для кого цей закон.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:28:52</p>
<p>ГОЛОВУЮЧИЙ. Ставлю на голосування 396 правку Івченка. Комітетом не підтримана. Прошу визначатись та голосувати.</p>
<p><a name=_GoBack></a></p>
<p>10:29:09</p>
<p>За-47</p>
<p>Рішення не прийнято.</p>
<p>397 правка, Тимошенко. Немає? Івченко буде? 397 правка, Івченко.</p>
<p></p>
<p>10:29:22</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, я впевнений в тому, що більшість з вас навіть не вникала в закон. От повірте. Ви приїжджаєте зі своїх територій. Ви спілкуєтесь зі своїми виборцями, ви спілкуєтесь з товаровиробниками, з фермерами. Повірте, можна було прибрати з цього закону різні схеми. Можна було зробити так, щоб саме фермер, аграрій був покупцем цієї землі. Можна було децентралізувати безпосередньо не тільки розпорядження землею, а і кошти, які будуть надходити від оренди землі. Адже ті договори, які сьогодні є по 15, по 20 років, не дасть змогу об'єднаним територіальним громадам їх переглянути. І там є договори, в більшості, під 3 відсотки. Вони не наповнять цією землею ці свої бюджети. Колеги, давайте виправляти цей закон.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:30:28</p>
<p>СОЛЬСЬКИЙ М.Т.</p>
<p>Колеги, от я просто пригадую вчорашнє засідання. І, коли ми обговорювали про можливість фермерами право викупу постійного користування, звучали аргументи, що їм взагалі цю землю треба надати безкоштовно. Землі під 1 і 3 проценти підписані в тому числі фермерами. І односторонній перегляд до ставок 12, 14, 16 процентів, які дійсно на сьогодні є ринковими, також получається абсолютно суперечать тому, що ми вчора від вас чули.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 397 правку, Івченко. Комітетом не підтримана. Прошу визначатись та голосувати.</p>
<p></p>
<p>10:31:25</p>
<p>За-59</p>
<p>Рішення не прийнято.</p>
<p>398 правка, Тимошенко Юлія Володимирівна.</p>
<p>Теж немає?</p>
<p>Івченко Вадим Євгенович.</p>
<p></p>
<p>10:31:34</p>
<p>ІВЧЕНКО В.Є.</p>
<p>Шановні колеги, ну, нельзя жити подвійними стандартами. Зараз ви говорите про децентралізацію і всі виступаєте, ви говорите про наповнення місцевих бюджетів, а тільки що головуючий говорить, що їх наповнювати не потрібно. Я говорю про наступне. Колись чиновник брав хабар задля того, щоб не під 7 і 8 відсотків дати землю, а під 3 відсотки. І, на жаль, сьогодні ви передаєте ці договори об'єднаним громадам. А вони мають як мінімум підняти цю можливість до середньої орендної ставки на своїй території. І саме "Батьківщина" наполягала на таких правках задля того, щоб об'єднані громади не тільки получили землі, а получили відповідні ресурси, надходження в свої бюджети. Ви ж – представники громад і людей, і вам потрібно перш за все відновлювати інфраструктуру в цих селах. А за які кошти ви будете це робити?</p>
<p>Давайте доопрацьовувати цей закон. Дякую.</p>
<p></p>
<p>ГОЛОВУЮЧИЙ. 398 правка. Комітетом не підтримана.</p>
<p>Прошу визначатися та голосувати.</p>
<p></p>
<p>10:32:58</p>
<p>За-55</p>
<p>Рішення не прийнято.</p>
<p>399 правка, Кириленко.</p>
<p></p>
<p>10:33:04</p>
<p>КИРИЛЕНКО І.Г.</p>
<p>Шановні колеги, вчора на засіданні голова комітету дозволив собі сарказм з приводу того, як приймався Земельний кодекс 20 років тому.</p>
<p>Це правда, приймався дуже тяжко, бо в залі була величезна команда людей, які до останнього боролися за сталінську систему господарювання на землі. Нагадаю, сталінська система призвела до примусової колективізації, масового виселення українського селянства до Сибіру, до Голодомору. Тому той Земельний кодекс наскрізь був пронизаний ідеєю національного відродження на українському селі.</p>
<p>Нинішні документи, які приймаються, на превеликий жаль, просякнуті не національною ідеєю, а транснаціональною. Поправка, яка пропонується, - це пряма заборона продажу землі іноземцям. Поставте на голосування.</p>
<p></p>
<p>ГОЛОВУЮЧИЙ. Ставлю на голосування правку 399. Комітетом не підтримана. Прошу визначатися та голосувати.</p>
<p></p>
<p>10:34:26</p>
<p>За-52</p>
<p>Рішення не прийнято. Правка не врахована.</p>
<p>403 правка, Тимошенко.</p>
<p>403 правка, Цимбалюк.</p>
<p></p>
<p>10:34:43</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, коли ми кажемо про цей законопроект, то, як на мене, мінімум неетично говорити, що це поправочний спам, тому що третина всіх правок подана монобільшістю. Це говорить про неякісну підготовку цього законопроекту.</p>
<p>Дальше по суті. "Батьківщина" послідовно за те, щоб передати право територіальним громадам розпоряджатися землею за населеними пунктами. Але у даному законопроекті говориться, що об'єднана територіальна громада стане транзитером цієї землі, тому що ця земля уже де-факто належить тим, хто взяв її в оренду на 9, на 49 років.</p>
<p>Друге. Держава повністю усувається від контролю за дотриманням якості землі, родючого ґрунту. Тож цей законопроект у такому вигляді не можна приймати.</p>
<p>Дякую.</p>
<p></p>
<p>ГОЛОВУЮЧИЙ. 403 правка Цимбалюка комітетом не підтримана. Прошу визначатися та голосувати.</p>
<p></p>
<p>10:36:12</p>
<p>За-54</p>
<p>Рішення не прийнято. Правка не врахована.</p>
<p>Соболєв, 406 правка.</p>
<p></p>
<p>10:36:23</p>
<p>СОБОЛЄВ С.В.</p>
<p>Шановні колеги, я продовжу те, що сказав мій колега Цимбалюк. Вчора ви знищили будь-який державний контроль за виділенням земель, контроль за якістю земель. Сьогодні, подивіться, що в цій статті, прибираються найкращі виписані норми, які існують в Земельному кодексі, і які регулюють, що ж є і хто має право бути власником сінокосів, земель, які йдуть під випас худоби.</p>
<p>Чому це важливо? В Запорізькій області протягом попередніх п'яти років була запущена схема, коли у об'єднаних громад і у селян відбирали десятки тисяч гектарів землі, які були під сінокіс. Це закінчилося тим, що єдина вертикаль державного управління скасувала ці рішення і повернула назад селянам. Ви зараз пробуєте прибрати знову це.</p>
<p>Подивіться, остання статистика: молоко – 4 відсотки падіння. Де будуть…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:37:36</p>
<p>СОЛЬСЬКИЙ М.Т.</p>
<p>Шановний колега, сінокоси і пасовища – це також землі с/г призначення. Якщо вони в запасі, то розпоряджатися, по цьому закону, буде громада, в тому числі не може передавати у власність, а може надавати в користування. Абсолютно правильний, зрозумілий і підтриманий місцевими громадами підхід.</p>
<p></p>
<p>ГОЛОВУЮЧИЙ. Ставлю на голосування 406 правку. Комітетом не підтримана. Прошу визначатись та голосувати.</p>
<p></p>
<p>10:38:23</p>
<p>За-51</p>
<p>Рішення не прийнято.</p>
<p>407 правка. Наливайченко.</p>
<p></p>
<p>10:38:29</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Шановні громадяни України, чому так фракція "Батьківщина" б'ється за кожне слово, за кожну позицію? Та тому, що це ваша земля. Тому що ми вважаємо, що правильно: мають об'єднані територіальні громади отримати землю. Але для чого вона має бути отримана? Та для того, щоб ви і тільки ви розпоряджалися землею. Щоб дати вам час навести порядок на землі. Щоб ви знали, які надра і кому належать під вашою землею.</p>
<p>Тому ми наполягаємо віддати землю об'єднаним територіальним громадам. Провести всеукраїнський референдум, запитати у кожної громади, що насправді можна зробити, щоб життя в кожній землі і в кожній громаді було, щоб ви жили. І зараз, коли ви дивитесь телевізор, коли ви захворіли і ваше серце крає, чи заберуть ваші земельні паї за копійки, ви заспокоїлись і сказали і владі і опозиції: ми, громадяни України, вирішуємо чия буде земля і як це буде.</p>
<p></p>
<p>ГОЛОВУЮЧИЙ. Ставлю на голосування правку номер 407. Комітетом не підтримана. Прошу визначатись та голосувати.</p>
<p></p>
<p>10:40:02</p>
<p>За-54</p>
<p>Рішення не прийнято.</p>
<p>Кабаченко, 410 правка.</p>
<p></p>
<p>10:40:15</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Шановний Миколо Тарасовичу, шановні представники фракції "Слуга народу"! Тут у залі, в комітетах, під час ефірів, ви кожного разу стверджуєте єдине, що основна мета прийняття цього законопроекту – це передача земель державної власності в ОТГ.</p>
<p>Миколо Тарасовичу, підкажіть, будь ласка, яким чином прибирання частини третьої статті 22 Земельного кодексу України, який чітко, на законодавчому рівні встановлює перелік суб'єктів та цілей використання земельних ділянок сільськогосподарського призначення, дозволить ОТГ функціонально і правильно розпоряджатися землями, які вони отримують у свою власність. Миколо Тарасовичу, я дуже прошу пояснити вашу позицію.</p>
<p>Свою правку я прошу підтримати, яка стверджує про наступне: залишити частину третю статті 22 у чинній редакції. Дуже дякую за вашу відповідь.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:41:24</p>
<p>СОЛЬСЬКИЙ М.Т.</p>
<p>Шановний колего, три основні розділи цього законопроекту.</p>
<p>Перший – це передача повноважень від геокадастру місцевим громадам.</p>
<p>Другий – дерегуляція, яку треба було робити давно, і в тому числі для Держгеокадастру ще раніше, щоб не задвоювати їхні функції і не дублювати те, що вони по декілька раз роблять одне і те саме (положення проекту землеустрою, Держекспертиза і так далі).</p>
<p>Третій розділ – це переважні права при ринку землі, коли продаються паї орендарів, а також власників спецдозволів, про що ми говорили, і врахували максимально правки залу. Тому суб'єкти, хто може бути власником сільськогосподарської землі, встановлені минулим роком, ніяким чином в цій статті вони не змінюються і не розширюються.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 410 правку. Комітетом не підтримана. Прошу визначатися та голосувати.</p>
<p></p>
<p>10:42:44</p>
<p>За-60</p>
<p>Рішення не прийнято.</p>
<p>408 і 409 правки. Хвилина на виступ – Княжицький, після цього голосуємо обидві правки.</p>
<p>Будь ласка, включіть мікрофон Миколі Леонідовичу.</p>
<p></p>
<p>10:42:53</p>
<p>КНЯЖИЦЬКИЙ М.Л.</p>
<p>Дякую. По-перше, я хотів подякувати комітету за врахування деяких правок "Європейської солідарності", які виключали з переліку земель, які можуть бути фактично передані у власність, землі, які є під заповідниками, і землі, які стосуються охорони культурної спадщини.</p>
<p>Але все ж таки у нас залишилося декілька правок і декілька важливих зауважень до цього законопроекту, який фактично забирає повністю контроль держави з питання регулювання земельної власності, який дозволяє, на жаль, змінювати цільове призначення землі без контролю держави.</p>
<p>Правки 408 і 409. З огляду на те, що закон відомий, як законопроект 2178-10, регулює лише питання власності на землю, але не регулює надання її у користування, відповідні норми щодо правил надання земель у користування мають лишитися. Частина п'ята статті 22 відповідає додатку 16 Угоди про асоціацію.</p>
<p>Отже, дана стаття, з нашої точки зору, має лишитися. Прошу проголосувати за ці правки 408-у і 409-у.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:44:05</p>
<p>СОЛЬСЬКИЙ М.Т.</p>
<p>Шановний колего, ніколи в цьому законопроекті, ні на першому читанні, ні на першому читанні в другій редакції, не було можливості змінювати цільове призначення природно-заповідного фонду в спосіб, який ви говорите.</p>
<p>Що було? Що деякі повноваження по природно-заповідному фонду були передані від Верховної Ради до Кабміну – це дійсно. Ваші правки враховані, а також правки інших багатьох депутатів з різних фракцій, де повернуто ці повноваження до Верховної Ради України. Це перший момент.</p>
<p>Другий. Ми з вами по цих всіх правках зустрічалися, наскільки я пам'ятаю, ми погодили всі принципові моменти, про які ми говорили, пане Миколо.</p>
<p></p>
<p>ГОЛОВУЮЧИЙ. Ставлю на голосування 408 правку. Комітетом не підтримана. Прошу визначатись та голосувати.</p>
<p></p>
<p>10:45:13</p>
<p>За-65</p>
<p>Рішення не прийнято.</p>
<p>409 правка. Прошу визначатись та голосувати.</p>
<p></p>
<p>10:45:32</p>
<p>За-64</p>
<p>Рішення не прийнято. Правка не врахована.</p>
<p>Власенко, 417 правка.</p>
<p></p>
<p>10:45:43</p>
<p>ВЛАСЕНКО С.В.</p>
<p>Дякую пане Голово! Пане голово комітету, кожен притомний юрист другого курсу знає, якщо є колізія між кодексом і законом – діє кодекс. Якщо є колізія між нормативно-правовим актом, прийнятим раніше і пізніше, – діє той, що прийнятий пізніше. Тому ваші посилання на закон минулого року є недоречним, абсолютно недоречним.</p>
<p>Як мінімум ситуація, яку ви зараз робите вона створює колізію, як мінімум, а, як максимум, ви створюєте правовий хаос. Ви зараз пропонуєте викинути з Земельного кодексу перелік осіб, які можуть на праві приватної власності мати сільськогосподарську землю.</p>
<p>Ну, по-перше, моя поправка стосується того, що люди повинні мати це на праві оренди, в першу чергу, і лише ті, які займаються безпосередньо роботою на землі, а саме громадяни України для ведення особистого селянського господарства і малі й середні фермери.</p>
<p>Тому я ще раз підкреслюю, не посилайтеся на закон минулого року. Це колізія, яка призведе до правового хаосу.</p>
<p>Дякую.</p>
<p></p>
<p>ГОЛОВУЮЧИЙ. 417 правка, комітетом не підтримана.</p>
<p>Прошу визначатися та голосувати.</p>
<p></p>
<p>10:47:07</p>
<p>За-62</p>
<p>Рішення не прийнято, правка не врахована.</p>
<p>418 правка, Власенко.</p>
<p></p>
<p>10:47:13</p>
<p>ВЛАСЕНКО С.В.</p>
<p>Дякую, пане Голово.</p>
<p>Ви викидаєте із 22 статті Земельного кодексу заборону на купівлю землі іноземцями, особами без громадянства, іноземними юридичними особами та іноземними державами. Мова йде про сільськогосподарську землю.</p>
<p>Я ще раз підкреслюю, ваші посилання на закон, який було прийнято в минулому році, не має під собою жодних підстав. Ви прибираєте цю норму із Земельного кодексу, створюючи колізію. Як мінімум колізію, я підкреслюю ще раз, а як максимум створюєте правовий хаос. Бо в законі вищого рівня, яким є кодекс по відношенню до будь-якого закону, в тому числі і спеціального, ви це прибираєте, а в закон минулорічний ви це впихаєте. І це буде давати можливість судам тлумачити цю норму подвійно, як мінімум, я так дуже м'яко і толерантно про це говорю, а як максимум, це дасть можливість іноземцям, прийшовши до суду, вимагати укладання з ними угод щодо купівлі сільськогосподарської землі без будь-яких референдумів, до речі, про які ви так багато говорили.</p>
<p></p>
<p>ГОЛОВУЮЧИЙ. 418 правка, комітетом не підтримана.</p>
<p>Прошу визначатися та голосувати.</p>
<p></p>
<p>10:48:36</p>
<p>За-59</p>
<p>Рішення не прийнято.</p>
<p>Пузійчук. Не наполягає.</p>
<p>Королевська. Не наполягає.</p>
<p>Павленко. Павленко наполягає. 421-а.</p>
<p></p>
<p>10:48:53</p>
<p>ПАВЛЕНКО Ю.О.</p>
<p>Шановний пане Голово, шановні колеги, власне, одна з попередніх моїх правок – 391-а, яку ми, на жаль, не розглядали, чітко вказувала, що будь-які дії в рамках земельної реформи можуть відбуватися лише після всеукраїнського референдуму, на чому ми і продовжуємо наполягати.</p>
<p>Що стосується даної правки, то вона вимагає не вносити зміни до статті 22 Земельного кодексу України.</p>
<p>Що ж це за стаття частина п'ята Земельного кодексу? Вона чітко визначає, що землі сільськогосподарського призначення не можуть передаватися у власність іноземцям, особам без громадянства, іноземним юридичним особам та іноземним державам.</p>
<p>Тобто, на жаль, автори даного закону хочуть вилучити цю норму. А це тільки підтверджує, що автори законопроекту і всі, хто за нього проголосують, хочуть продавати землю іноземним громадянам, навіть без всеукраїнського референдуму, як про те обіцяв Президент України.</p>
<p>Прошу поставити на голосування і не вилучати дану...</p>
<p></p>
<p>ГОЛОВУЮЧИЙ. 421 правка. Комітетом не підтримана. Прошу визначатися та голосувати.</p>
<p></p>
<p>10:50:17</p>
<p>За-52</p>
<p>Рішення не прийнято. Правка не врахована.</p>
<p>Столар. Не наполягає.</p>
<p>Німченко. Не наполягає.</p>
<p>426 правка, Шуфрич. Наполягає? Бачу.</p>
<p></p>
<p>10:50:45</p>
<p>ШУФРИЧ Н.І.</p>
<p>Дякую, Дмитро Олександрович. Я тільки що вам передав листа, що я наполягаю на всіх своїх поправках до кінця розгляду цього законопроекту. Дякую вам.</p>
<p>Колега Мазурашу, коли ви згадуєте ОПЗЖ і майстра спорту, имейте яйца говорить фамилию.</p>
<p>Що стосується маніпуляцій, апелюють до маніпуляцій, дезінформації тоді, коли нема фактів і аргументів доводити зворотне.</p>
<p>Тому, будь ласка, назвіть факт маніпуляції, факт дезінформації, і доведіть інформацію, яка це спростовує. Оце буде по-мужски. А коли нічого сказати, нечего на зеркало пенять, коль рожей не вышли.</p>
<p>Спасибо.</p>
<p></p>
<p>ГОЛОВУЮЧИЙ. Шановні колеги, давайте ви будете мірятися своїми досягненнями в спорті поза межами Верховної Ради. Добре? <i>(Шум у залі) </i></p>
<p>Зараз проголосуємо, дам репліку Мазурашу.</p>
<p>426 правка Шуфрича. Комітетом не підтримана. Прошу визначатися та голосувати.</p>
<p></p>
<p>10:52:11</p>
<p>За-45</p>
<p>Рішення не прийнято. Правка не врахована.</p>
<p>Мазурашу, репліка.</p>
<p></p>
<p>10:52:16</p>
<p>МАЗУРАШУ Г.Г.</p>
<p>Шановний пане колего, ви дуже неуважні. Я вам сказав, що з повагою ставлюся до звання "майстер спорту за стрільби з лука", це олімпійський вид спорту. Я сказав, що ви – заслужений майстер з маніпуляцій. Тому що до моєї першої поправки справа дійшла сьогодні, а ви вже позавчора звинуватили маніпулятивно в тому, що нібито "Слуга народу" зливає свої правки.</p>
<p>Ви подивіться за своїми колегами, які не на всіх правках наполягають, не всі пояснюють. І під час правки своєї я розказував не про чисте небо і гарні поля і так далі, а про правку державницьку, яку просив підтримати.</p>
<p>І, вибачте, я вам не буду показувати те, що ви попросили. <i>(Шум у залі)</i> Тому що це не входить в функції парламентаризму.</p>
<p>А мої правки – державницькі, я вас прошу підтримувати їх. Дякую вам. <i>(Шум у залі) </i></p>
<p></p>
<p>ГОЛОВУЮЧИЙ. Павленко, правка номер 427.</p>
<p></p>
<p>10:53:23</p>
<p>ПАВЛЕНКО Ю.О.</p>
<p>Шановний пане Голово, шановні колеги! Не буду втягуватися в цю дискусію, але, на жаль, так трапляється, що люди, які сьогодні представляють партію влади, у свій час ганебно були звільнені колегією міністерства з посади за профнепридатність, непрофесіоналізм, нездатність управляти в сфері. Сьогодні вони, на жаль, в партії влади, ще й мають якесь право голосу. Тому не дивно, чому такі недолугі, непрофесійні рішення сьогодні продукуються чинною владою.</p>
<p>А прошу мою поправку поставити на голосування. Дякую.</p>
<p></p>
<p>ГОЛОВУЮЧИЙ. Ставлю правку номер 427 на голосування. Комітетом не підтримана. Прошу визначатись та голосувати.</p>
<p></p>
<p>10:54:22</p>
<p>За-45</p>
<p>Рішення не прийнято.</p>
<p>Павленко, наступна правка.</p>
<p></p>
<p>10:54:26</p>
<p>ПАВЛЕНКО Ю.О.</p>
<p>Шановний пане Голово, шановні колеги! Власне, теж надзвичайно принципова правка, яка передбачає, що статтю 22 Земельного кодексу України доповнити частиною п'ятою такого змісту: "Землі сільськогосподарського призначення не можуть передаватися у власність іноземцям, особам без громадянства, іноземним юридичним особам та іноземним державам".</p>
<p>І я прошу проголосувати цю правку і сподіваюся, що, можливо, під час цього голосування партія влади підтвердить, що вона не планує цим законом продавати землю іноземним громадянам.</p>
<p></p>
<p>ГОЛОВУЮЧИЙ. 428 правка. Комітетом не підтримана. Прошу визначатись та голосувати.</p>
<p></p>
<p>10:55:25</p>
<p>За-57</p>
<p>Рішення не прийнято. Правка не врахована.</p>
<p>Павленко, 429-а.</p>
<p></p>
<p>10:55:33</p>
<p>ПАВЛЕНКО Ю.О.</p>
<p>Шановний Голово, шановні колеги! Власне, ця правка теж стосується статті 22 Земельного кодексу, яку я пропоную доповнити новою частиною такого змісту: "Порушення вимог частини п'ятої цієї статті є підставою для примусового відчуження таких земельних ділянок сільськогосподарського призначення в судовому порядку".</p>
<p>Наполягаю, що ми повинні цим законом чітко сказати, що земля іноземним громадянам, українська земля, наше багатство, захищене Конституцією, не може продаватися.</p>
<p>Дякую.</p>
<p></p>
<p>ГОЛОВУЮЧИЙ. 429 правка, Павленко. Комітетом не підтримана. Прошу визначатись та голосувати.</p>
<p></p>
<p>10:56:34</p>
<p>За-46</p>
<p>Рішення не прийнято. Правка не врахована.</p>
<p>Волошин наполягає? 430 правка.</p>
<p></p>
<p>10:56:44</p>
<p>ВОЛОШИН О.А.</p>
<p>Шановні колеги, я дуже радий, до речі, що завдяки такому тривалому розгляду цього дуже важливого законопроекту деякі депутати з монобільшості нарешті отримали можливість виступити. А то так і просидите п'ять років, виборці навіть ваш голос не почують. А тому що ви думаєте, знаєте, люди, які сидять і тільки плескають, люди, які сидять і тільки плескають, – це масовка на ток-шоу.</p>
<p>Тому я закликаю більшість почастіше виступати, брати слово, висловлювати свою позицію. Тому що ви сюди прийшли не тільки кнопки натискувати, конверти отримувати та плескати, а ще представляти свою власну позицію, тоді люди вас запам'ятають. А то, знаєте, захочуть вам висловити подяку за вашу законотворчу діяльність і навіть на вулиці не впізнають, тому що ніколи не бачили, як ви виглядаєте.</p>
<p>А тепер щодо, власне, суті моєї поправки. Полягає вона в тому, що ми хочемо чітко окреслити перелік осіб і юридичних, і фізичних, які можуть мати у власності землю, і виключити звідти категорично іноземців. Тому що ми чітко знаємо: все, що не заборонено, може бути дозволено.</p>
<p></p>
<p>ГОЛОВУЮЧИЙ. Шановні колеги, давайте, щоб виступи були пов'язані з правкою. Я всім зараз про це скажу, і вам в тому числі, Олег Анатолійович. Це раз.</p>
<p>Два. Навіть те, що ви говорите про іноземців, не відноситься до цієї правки. Шановні колеги, давайте дивитись по конкретиці. Добре? Дякую.</p>
<p>Ставлю на голосування 430 правку. Комітетом не підтримана. Прошу визначатись та голосувати.</p>
<p></p>
<p>10:58:29</p>
<p>За-44</p>
<p>Рішення не прийнято. Правка не врахована.</p>
<p>431-а, Волошин.</p>
<p></p>
<p>10:58:36</p>
<p>ВОЛОШИН О.А.</p>
<p>Дуже радий, шановні колеги, що є реакція, іншу кнопку натиснули, не автоматом.</p>
<p>Шановний Дмитре Олександровичу, знаєте, в тому інституті, який ми спільно з вами закінчували, нас вчили принципу reciprocity in diplomacy, тобто принцип взаємності. А простіше, по-народному: "Какой привет, такой ответ". Так що ми будемо відповідати на хамство з боку представників монобільшості, якщо вони нам будуть хамити.</p>
<p>А зараз прошу поставити мою правку на голосування. Дякую.</p>
<p></p>
<p>ГОЛОВУЮЧИЙ. Ставлю на голосування 431 правку, Волошина. Комітетом не підтримана. Прошу визначатись та голосувати.</p>
<p></p>
<p>10:59:24</p>
<p>За-44</p>
<p>Рішення не прийнято. Правка не врахована.</p>
<p>Торохтій. Не наполягає.</p>
<p>Тимошенко Юлія Володимирівна, 441 правка. Немає?</p>
<p>Цимбалюк. Бачу.</p>
<p></p>
<p>10:59:42</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". До речі, про яйця. За статистичними даними цього року виробництво яєць в Україні зменшилось на 16 відсотків. Це якраз досягнення реформи в сільському господарстві.</p>
<p>В продовження теми, яку розпочав колега по фракції Сергій Соболєв. Це не тільки цим законопроектом знищується тваринництво, бо невідомо як буде з пасовищами. В цьому законопроекті не вноситься зміна в кодекс, де забороняється викуповувати землю сільського господарського призначення росіянам, що є в законі. А як сказав колега по фракції пан Власенко, кодекс має більшу силу як закон. Слід, щоби це було саме в кодексі.</p>
<p>І вважаємо, що цей законопроект слід повернути на доопрацювання і врахувати всі ті пропозиції.</p>
<p>Дякую.</p>
<p></p>
<p>ГОЛОВУЮЧИЙ. 444 правка, Цимбалюка. Комітетом не підтримана. Прошу визначатись та голосувати.</p>
<p></p>
<p>11:01:10</p>
<p>За-63</p>
<p>Рішення не прийнято. Правка не врахована.</p>
<p>Івченко, 443 правка.</p>
<p></p>
<p>11:01:20</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, послухайте уважно. Скажіть, будь ласка, на якій підставі комітет відхилив правку, де "Батьківщина" запропонувала всі правочини земельні, які проводяться зараз в Криму і в ОРДЛО, визнати нечинним? Чому комітет цю правку відхилив?</p>
<p>Ми маємо чітко зафіксувати, що все те, що зараз відбувається на цій території, є нікчемним. І ми ці правки подавали. Ці правки подавала Лабунська, Тимошенко, Івченко. Тому ми пропонуємо, колеги, щоб ви чітко вивчали закони і реально бачили, що різні схеми і "хотєлки" є в цих законах. І не тому, що ми тут подали багато правок, ми це зробили для того, щоб покращити закон.</p>
<p>І хочу вам нагадати, колеги, що монобільшість подала більше 700 правок. Одна третина правок – від монобільшості і дві третини – від всієї опозиції.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:02:26</p>
<p>ГОЛОВУЮЧИЙ. Ставиться на голосування 443 поправка народних депутатів Тимошенко і Івченка. Комітет пропонує відхилити.</p>
<p>Прошу визначатися та голосувати.</p>
<p></p>
<p>11:02:49</p>
<p>За-60</p>
<p>Рішення не прийнято.</p>
<p>Наступна поправка 444, Лабунська. Немає.</p>
<p>445-а, Лабунська. Не наполягає.</p>
<p>47-а, 48-а.</p>
<p>455-а, Мазурашу.</p>
<p>А, перепрошую… 453-я врахована. Дивіться уважніше, колеги.</p>
<p>454-а, Холодов. Наполягаєте? Не наполягає.</p>
<p>456-а, Дубнов.</p>
<p>Ви наполягаєте? Ну то підніміть руку. Прошу, пан Мазурашу. А, вона врахована, 455-а, перепрошую. 455-а врахована.</p>
<p>460-а, Грищенко. Не наполягає.</p>
<p>461-а, Шол. Не наполягає.</p>
<p>463-я, Шкрум. Не наполягає.</p>
<p>464-а, Лабунська. Не наполягає.</p>
<p>465-а, Тимошенко Юлія Володимирівна. Немає.</p>
<p>Цимбалюк, будь ласка.</p>
<p></p>
<p>11:04:02</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, продовження виступів попередніх. Коли ми кажемо про фермера, який має стати за ідеологією реформи в сільському господарстві основним, хто буде господарем сільськогосподарської землі, то тут щось не так. Вчора говорилося, що в 90-х ще роках фермери отримали, тільки оформили згідно чинного законодавства фермерські господарства, 50 гектарів для обробітку. Вони ці всі роки дотримувалися сівозміни, берегли землю, а за цим законопроектом їм запропонують доплатити, щоб викупити за свою ж уже землю. Вибачте мені, чи знайдуть ці фермери кошти? Звичайно, ні. І тоді цю землю викупить той, хто докаже походження грошей, або ця земля...</p>
<p></p>
<p>ГОЛОВУЮЧИЙ. Ставиться на голосування 465 поправка. Комітет пропонує відхилити. Прошу визначатися та голосувати.</p>
<p></p>
<p>11:05:27</p>
<p>За-60</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:05:34</p>
<p>ГОЛОВУЮЧИЙ. 466 правка, Власенко Сергій Володимирович. Включіть, будь ласка, мікрофон.</p>
<p></p>
<p>11:05:42</p>
<p>ВЛАСЕНКО С.В.</p>
<p>Дякую, пане Голово. Як раніше звучала стаття 33 Земельного кодексу: "Земельні ділянки, призначені для ведення особистого селянського господарства, можуть передаватися громадянами у користування юридичним особам України".</p>
<p>Що робиться цим законом? Із кодексу викидається слово "України".</p>
<p>І це означає, що будь-яким юридичним особам можуть передаватися земельні ділянки сільськогосподарського призначення.</p>
<p>Насправді, це дуже символічно. Ви викидаєте Україну із цього закону. Повністю викидаєте Україну із питання стратегії, із питання державної політики у галузі земель сільськогосподарського призначення. Ви заводите іноземні юридичні особи, ви надаєте можливість іноземним юридичним особам отримувати контроль за українською сільськогосподарською землею. І це не колізія. Це ваша ідеологія. Ви прибираєте Україну з української землі.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. 466 правка.</p>
<p></p>
<p>11:06:53</p>
<p>СОЛЬСЬКИЙ М.Т.</p>
<p>Шановний колега, стаття 33 – це про передачу земель в користування, а не у власність. Не плутайте ці два поняття.</p>
<p>Ще раз, стаття Земельного кодексу, де визначені суб'єкти, хто може бути власником сільськогосподарської землі ніяким чином не міняється, вони минулого року були встановлені Законом 2178-10.</p>
<p>Ще одна ремарка моя щодо різної юридичної сили Земельного кодексу і закону. Будь-який кодекс – це кодифікований закон. І кодекс і закон має однакову юридичну силу. Іншу юридичну силу має у нас тільки Основний Закон – Конституція. Думаю, не потрібно дискредитувати горде ім'я Львівського національного університету імені Франка.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 466 правку. Комітетом не підтримана. Прошу визначатись та голосувати.</p>
<p></p>
<p>11:08:01</p>
<p>За-62</p>
<p>Рішення не прийнято.</p>
<p>467 правка. Пузійчук. Немає.</p>
<p>Павленко. 473 правка.</p>
<p></p>
<p>11:08:18</p>
<p>ПАВЛЕНКО Ю.О.</p>
<p>Шановний пане Голово, шановні колеги, власне, дана правка стосується частини першої статті 33 Земельного кодексу і вона спрямована на те, аби захистити тих, хто веде особисте селянське господарство. На жаль, даним законопроектом робляться преференції для іноземних компаній, для транснаціональних компаній, але обмежуються можливості для простих українських громадян, як для фермера, так і для того, хто сьогодні веде особисте селянське господарство.</p>
<p>Прошу поставити цю правку на голосування.</p>
<p></p>
<p>ГОЛОВУЮЧИЙ. Ставлю на голосування правку номер 473 народного депутата Павленка. Комітетом не підтримана. Прошу визначатись та голосувати.</p>
<p></p>
<p>11:09:18</p>
<p>За-55</p>
<p>Рішення не прийнято. Правка не врахована.</p>
<p>474 правка, Павленко.</p>
<p></p>
<p>11:09:24</p>
<p>ПАВЛЕНКО Ю.О.</p>
<p>Шановні колеги, власне, ця правка підтримує позицію попереднього доповідача, який наполягав на поверненні до закону слова "Україна" в частині юридичних осіб. Тому пропонується правкою частину першу статті 33 Земельного кодексу України після слів "юридичним особам" додати слово "Україна".</p>
<p>Ми наполягаємо, що будь-які відносини в земельних питаннях мають відбуватися виключно з юридичними особами України. І припиніть продавати землю наліво і направо іноземним громадянам.</p>
<p></p>
<p>ГОЛОВУЮЧИЙ. Ставлю на голосування правку 474 народного депутата Павленка. Комітетом не підтримана. Прошу визначатись та голосувати.</p>
<p></p>
<p>11:10:29</p>
<p>За-49</p>
<p>Рішення не прийнято. Правка не врахована.</p>
<p>475 правка, Павленко.</p>
<p></p>
<p>11:10:43</p>
<p>ПАВЛЕНКО Ю.О.</p>
<p>Шановні колеги, ця правка стосується частини першої статті 33 Земельного кодексу, абзац другий, який пропонується виключити. Вона так само направлена на захист інтересів українських громадян, українських селян і недопущення продажу, і будь-яких дій з українською землею іноземним громадянам, іноземним юридичним компаніям.</p>
<p>І ми продовжуємо наполягати на тому, що в цьому законі має бути чітко зафіксовано, що будь-які дії із землею, продаж землі, а тим більше продаж землі будь-який і на будь-яких умовах іноземним компаніям можливий лише після всеукраїнського референдуму.</p>
<p>Не бійтеся почути голос людей, не бійтеся почути точку зору українських громадян. Не ховайтеся під лавкою, а чесно запитайте – люди за продаж землі чи ні. Ми на цьому наполягаємо: лише після всеукраїнського референдуму.</p>
<p></p>
<p>ГОЛОВУЮЧИЙ. 475 правка, комітетом не підтримана. Прошу визначатися та голосувати.</p>
<p></p>
<p>11:12:03</p>
<p>За-46</p>
<p>Рішення не прийнято. Правка не врахована.</p>
<p>476 правка, Волошин.</p>
<p></p>
<p>11:12:12</p>
<p>ВОЛОШИН О.А.</p>
<p>Колеги, я думаю, сподіваюся точніше, що в цьому залі всі знають таке визначення як "задум законодавця". Тобто можна посилатися на будь-які інші закони, але професійної риси, в цьому я, до речі, повністю довіряю і досвіду, і знанням пана Власенка. Якщо в процесі розгляду свідомо, на рівні комітету, було викинуто слово "України" після словосполучення "юридичні особи", то це означає, що задум законодавця полягав в тому, що не лише українські юридичні особи можуть володіти землею.</p>
<p>Більше того, ви ж самі прописуєте пріоритетне право викупу для тих, хто користується. Я вже не кажу про те, що наша політична сила в принципі не розуміє, чому іноземні юридичні особи мають навіть користуватися. Нехай реєструють юридичну особу в Україні і користуються українською землею. Тому що можна знайти якогось дядька, на нього формально приватизувати, а потім тисячами гектарів, як і роблять великі холдинги по всьому світу, робити. Тому я хочу зрозуміти логіку, навіщо ви прибрали слово "Україна"?</p>
<p></p>
<p>ГОЛОВУЮЧИЙ. Ставлю на голосування 476 правку Волошина, комітетом не підтримана.</p>
<p>Прошу визначатись та голосувати.</p>
<p></p>
<p>11:13:42</p>
<p>За-49</p>
<p>Рішення не прийнято.</p>
<p>Колтунович Олександр Сергійович, 477 правка.</p>
<p></p>
<p>11:13:52</p>
<p>КОЛТУНОВИЧ О.С.</p>
<p>Дякую. Вельмишановний пане Голово, звичайно ж, по суті якраз поправка подібна до мого колеги, вона стосується того, що в 455 поправці, як за дивним збігом, наш колега Мазурашу пропонує земельні ділянки, призначені для ведення особистого селянського господарства, якраз виключає норму "України".</p>
<p>Безумовно, це стосується користування, правильно колега голова комітету це підкреслює, однак, виключається "України". Ми, безумовно, додаємо. Це перше, чого стосується ця поправка.</p>
<p>А тепер ще по суті. Ви ж тут звертаєте увагу щодо ефективної діяльності роботи і вам тут не дають займатись. Так дивіться, ви так напрацювали за півтори роки, що, наприклад, попередня влада, якої я не є прихильником, віддала вам зростання у сільському господарстві 7,1 відсотки. До кінця 19-го у нас вже було плюс 1,1 відсотки. В 20-му – мінус 11,5 відсотки. В цьому році вже два місяці – мінус 6,5 відсотків. То це так ми працюємо, виявляється, ефективно, точніше, не ми, а ви.</p>
<p>Дякую.</p>
<p></p>
<p>ГОЛОВУЮЧИЙ. 477 правка, Колтуновича. Комітетом не підтримана. Прошу визначатись та голосувати.</p>
<p>Вибачте, позиція комітету.</p>
<p></p>
<p>11:15:10</p>
<p>СОЛЬСЬКИЙ М.Т.</p>
<p>Шановні колеги, дякую попередньому виступаючому, що звернув увагу, що все-таки це норма про користування. Перше.</p>
<p>Друге. Можливо, для когось я відкрию секрет, але у нас в Україні ніколи не було обмежень по особам, які беруть в оренду землю, в тому числі сільськогосподарську, прочитайте уважно Закон "Про оренду землі", відкрийте реєстр речових прав в Мін'юсті, ви знайдете законних способів таких тисячі.</p>
<p>Дякую.</p>
<p></p>
<p>ГОЛОВУЮЧИЙ. Зараз проголосуємо. Ставлю на голосування 477 правку. Комітетом не підтримана. Прошу визначатись та голосувати.</p>
<p></p>
<p>11:16:10</p>
<p>За-52</p>
<p>Рішення не прийнято. Правка не врахована.</p>
<p>Мазурашу, репліка.</p>
<p></p>
<p>11:16:19</p>
<p>МАЗУРАШУ Г.Г.</p>
<p>Я вдячний колегам з ОПЗЖ, що вони дають мені можливість ще й виступати. Хто сумнівається, подивіться статистику, це далеко не перші мої виступи в парламенті. Шкода, що ви не стежите за діяльністю парламенту.</p>
<p>Колезі, який згадав, я дякую, що він звертає увагу на питання проблемні в цьому законопроекті, і деякі ваші поправки я теж підтримую, не зважаючи на те, що знаходжусь в монобільшості, а ви – в опозиційній силі.</p>
<p>Але я повернуся до іншої теми, яку, не називаючи прізвище, "з кущів" назвав колишній міністр молоді і спорту. Я вам доводжу до відома, тому що ви були дуже непрофесійним міністром в цій сфері, що я звільнився не за профнепригодністю, як ви кажете, а за власним бажанням через те, що не визнавав вас як міністра-напівбога. Це відкрита історія була, і є всі дані в Інтернеті. <i>(Шум у залі)</i></p>
<p>Якщо ви хочете, я вас запрошую на відкрите спілкування на майданчику про питання сфери фізичної культури і спорту.</p>
<p></p>
<p>ГОЛОВУЮЧИЙ. Наступна правка – 487-а. Кириленко.</p>
<p></p>
<p>11:17:36</p>
<p>КИРИЛЕНКО І.Г.</p>
<p>Івченко, а я – наступний.</p>
<p></p>
<p>ГОЛОВУЮЧИЙ. Івченко.</p>
<p></p>
<p>11:17:51</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, я все ж таки наполягаю, щоби головуючий прокоментував ту правку, які відхилив комітет. А саме, перше, стаття 16 кодексу доповнити таким реченням: "Будь-які правочини щодо землі та іншого нерухомого майна, які знаходяться на тимчасово окупованих територіях або на територіях Донецької, Луганської області, визначити такими, які згідно із законами вважаються нікчемними за законом".</p>
<p>Колеги, от саме таку правку і відхилив комітет. Саме ми такими правками наполягаємо задля того, щоб покращити відповідно законодавство. Невже ми з вами, особливо я звертаюсь до всіх патріотів і патріотичних фракцій, не можемо зрозуміти, що в цьому законі багато напхано "хотєлок" і схем? Невже ми не можемо зрозуміти, що в цьому законі немає фермера, а є гроші, виключно гроші, колеги?</p>
<p></p>
<p>ГОЛОВУЮЧИЙ. Ставлю на голосування 484 правку Івченка. <i>(Шум у залі)</i>. Не кричіть, будь ласка.</p>
<p>Ставлю на голосування. Прошу визначатися та голосувати.</p>
<p>Вона врахована, 483-я, можемо і її поставити на підтвердження.</p>
<p></p>
<p>11:19:23</p>
<p>За-56</p>
<p>Дякую. 483-я врахована, Іване Григоровичу.</p>
<p></p>
<p>КИРИЛЕНКО І.Г. <i>(Не чути)</i></p>
<p></p>
<p>ГОЛОВУЮЧИЙ. Підійдіть, будь ласка. Вадим Євгенович, підійдіть, будь ласка.</p>
<p>Тимошенко, 489 правка.</p>
<p>Івченко.</p>
<p></p>
<p>11:19:53</p>
<p>ІВЧЕНКО В.Є.</p>
<p>Шановний Дмитро Олександрович, тут є непорозуміння, бо у нас є теж відповідні таблиці, по яким ми готувалися. І ми вам називаємо саме ті правки, які дійсно відхилені. Ми не називали правки, які враховані. Тому давайте ми тут просто розуміти будемо один одного, бо багато правок і, можливо, таблиці змінювалися в останній момент.</p>
<p>Але ж все ж таки я наполягаю, пане, пане головуючий, щоб голова комітету дав відповідь. Де ми в цьому законі передбачили про те, що говорить "Батьківщина", що на окупованих територіях Донецької, Луганської області всі договори з нерухомим майном, особливо із землею, є нікчемними. Ми на цьому наполягали і прописали правкою, але чомусь ця правка відхилена. І я б хотів щоб це прокоментували. Чи є, можливо, це в інших статтях відповідного закону? Це досить важливо задля того, щоб приймати рішення по голосуванню таких законів.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ставилась на голосування 484 правка. Ви сказали, Іване Григоровичу, – 483-я, яка є врахованою.</p>
<p>Я вам ще раз повторюю, таблиці були однакові. Якщо ні, підійдіть, покажіть мені.</p>
<p>Позиція комітету щодо 489-ї.</p>
<p></p>
<p>11:21:16</p>
<p>СОЛЬСЬКИЙ М.Т.</p>
<p>Позиція по 489-й – вона відхилена. <i>(Шум у залі) </i></p>
<p>Тому що 489-а взагалі не про пасовища. А про те, що ви говорите, це зовсім інша історія. <i>(Шум у залі)</i></p>
<p>Ну дивіться, по цьому, що ви говорите раніше. По-перше, подібні норми були прописуванні в Законі 2178-10. По-друге, я не розумію конструкції. Будь-які дії окупаційної влади є незаконними. Це взагалі не дискусійне питання в силу всіх законів, всіх без винятку. Тобто по землі не можна. Тобто ми говоримо – по землі не можна. А по всьому решта що, можна? На чому акцент? Поясніть мені.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 489 правку Івченка. Комітетом не підтримана. Прошу визначатися та голосувати.</p>
<p></p>
<p>11:22:24</p>
<p>За-51</p>
<p>Рішення не прийнято.</p>
<p>Наступна правка 490. Тимошенко.</p>
<p>Івченко.</p>
<p></p>
<p>11:22:31</p>
<p>ІВЧЕНКО В.Є.</p>
<p>Колеги, я хочу звернутися особливо до мажоритарників Прикарпатської зоні, Буковини, Закарпаття і так далі. В цьому законі ми чітко розуміємо, що все з лісів, що не внесено в кадастр, буде вважатися безхазяйним і передасться місцевим чиновникам на відкуп.</p>
<p>Нам важливо, щоб ви зрозуміли, що більшість державних лісгоспів оформили землі, а інші лісгоспи, які мають ліси у користуванні, землі не оформили. І, на жаль, цим законом ми чітко визначаємо ці землі безхазяйними і передаємо на дерибан місцевим чиновникам.</p>
<p>Колеги, зрозумійте, про це ви обіцяли під час прийняття закону, щоб зробити інвентаризацію, яка передбачає внесення всіх даних в кадастр, особливо, щоб 100 відсотків було внесено лісів, водойм, природно-заповідних фондів і парків. На жаль, цього не зроблено. І зрозумійте, будь ласка, за що ви голосуєте в цьому контексті.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 490 поправка, народні депутати Тимошенко і Івченко. Комітет пропонує відхилити. Прошу визначатись та голосувати.</p>
<p></p>
<p>11:24:04</p>
<p>За-59</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Наступна правка 492, Івченко.</p>
<p></p>
<p>11:24:14</p>
<p>ІВЧЕНКО В.Є.</p>
<p>Вадим Івченко, "Батьківщина". Я, колеги, так і не зрозумів, чому ви не розумієте важливість в цьому законі, щоб ми проінвентаризували всі землі. Колеги, я не розумію, чому така йде тотальна безвідповідальність, невчитка у відповідний закон. Це було озвучено всім аграріям, це було озвучено органам місцевого самоврядування – провести інвентаризацію. Неможливо, колеги, сьогодні залишати особливо цінні землі або особливі природоохоронні території, парки і ліси, вважати їх як безхазяйні.</p>
<p>Повірте, цим будуть користуватися різні схемщики. І нам важливо, щоб ви зрозуміли ситуацію, що і децентралізація передбачає не тільки повноваження у розпорядження, а ще й економіку. Економіка – це коли від цієї землі будуть надходити справедливі кошти, колеги. Ось це говорить…</p>
<p></p>
<p>ГОЛОВУЮЧИЙ. 492 правка. Позиція комітету.</p>
<p></p>
<p>11:25:29</p>
<p>СОЛЬСЬКИЙ М.Т.</p>
<p>Шановний колего, у нас в країні, якщо я не помиляюся, 10,2 мільйонів гектарів земель, державних земель лісогосподарського призначення. Вони по цьому закону місцевим громадам не передаються, залишаються в розпорядженні Кабінету Міністрів. Там зміни не вносяться. <i>(Шум у залі)</i></p>
<p>Чекайте, інші ліси. Є комунальні ліси, які вже є в розпорядженні місцевих громад. Це перший момент.</p>
<p>Другий. Природно-заповідний фонд – це повноваження Верховної Ради, як ми сьогодні акцентували, в основному. В цю частину також зміни не вносяться.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 492 правку. Комітетом не підтримана. Прошу визначатись та голосувати.</p>
<p></p>
<p>11:26:23</p>
<p>За-51</p>
<p>Рішення не прийнято.</p>
<p>494 правка, Павленко.</p>
<p></p>
<p>11:26:30</p>
<p>ПАВЛЕНКО Ю.О.</p>
<p>Шановний пане Голово, шановні колеги! Дана правка пропонує не вносити зміни до статті 36 Земельного кодексу України.</p>
<p>В чому ж суть і проблема? А це обмеження розміру земельної ділянки, що надається громадянину в оренду для городництва, і не може перевищувати 0,6 гектара, як пропонують автори даного закону в змінах до частини другої статті 36 Земельного кодексу.</p>
<p>На наш погляд, це виглядає неправомірним, оскільки ні Земельний кодекс України, ні Закон України "Про оренду землі" не передбачають обмежень щодо оренди землі в цілому. Крім того, незрозуміло, яким чином будуть діяти такі обмеження для тих громадян, які вже орендують земельні ділянки для городництва площею більше ніж 0,6 гектара.</p>
<p>Це чергова правка, спрямована на захист українського громадянина, українського селянина проти вашого бажання продати землю іноземцям.</p>
<p></p>
<p>ГОЛОВУЮЧИЙ. Ставлю на голосування 494 правку. Комітетом не підтримана. Я правильно розумію, да? Прошу визначатись та голосувати.</p>
<p></p>
<p>11:28:00</p>
<p>За-40</p>
<p>Рішення не прийнято.</p>
<p>Ковальов. 496 правка.</p>
<p></p>
<p>11:28:07</p>
<p>КОВАЛЬОВ О.І.</p>
<p>Хочу зазначити, так, у мене з 496-ї по 524-у. Якщо можна дайте одну хвилину, я…</p>
<p></p>
<p>ГОЛОВУЮЧИЙ. Одна хвилина. Будь ласка.</p>
<p></p>
<p>11:28:21</p>
<p>КОВАЛЬОВ О.І.</p>
<p>Хочу наголосити на тому, що спочатку ми прийняли закон зниження податку на додану вартість у розмірі 14 відсотків. Якщо ви зараз зайдете до пошукової системи, ви зазначите, що в 2021 році найбільше в історії України подорожчав хліб.</p>
<p>Другий момент. Ми зараз приймаємо законопроект 2194, який ставить в нерівні умови звичайних фермерів і великі агрохолдинги. Це другий момент.</p>
<p>І я вам хочу сказати, з певністю більш як в 100 відсотків, про те, що третім законопроектом в парламенті буде законопроект 3131 про збільшення в шість разів податку на землю для звичайних громадян. Що це значить? Це значить про те, що спочатку ми знижуємо податок на 30 відсотків ПДВ, формуючи саме грошову базу для великих агрохолдингів.</p>
<p>Другий момент. Ми збільшуємо саме оренду саме в частині переважного права.</p>
<p>І третій момент. В 3131 ми зможемо… Точніше, я за перший і за другий не голосував, і за третій не буду голосувати. Одноосібникам збільшуємо податки для того, щоб вони продали свою землю. От і все. Ось, яка система буде наразі працювати.</p>
<p></p>
<p>ГОЛОВУЮЧИЙ. Позиція комітету.</p>
<p>Я так розумію ви не будете наполягати на голосуванні, да?<br> Позиція комітету.</p>
<p></p>
<p>11:29:38</p>
<p>СОЛЬСЬКИЙ М.Т.</p>
<p>Позиція комітету по вашій правці. Ви хочете зняти обмеження, пов'язане з городництвом, які в цьому законі прийнято. Правильно я розумію?</p>
<p>На півдні України минулого року був величезний ажіотаж по виділенню сотень тисяч гектар без аукціону по нормі, яка не встановлює обмеження по городництву. Саме тому ця норма вводиться, шановний депутат.</p>
<p></p>
<p>ГОЛОВУЮЧИЙ. Дякую.</p>
<p>Наступна правка. Батенко. Не наполягає? Наполягає? 529-а.</p>
<p>І, шановні колеги, одягніть, будь ласка, маски.</p>
<p></p>
<p>11:30:13</p>
<p>БАТЕНКО Т.І.</p>
<p>Я, в продовження цієї логіки по городництву, хочу сказати, що ми правильною дорогою йдемо по дерегуляції, зрозуміло. І в рамках… З такою легкістю знімаємо заборону на зміну цільового призначення і буде те, що хочете, як кажуть. Але разом з тим ми даною поправкою хочемо не встановлювати обмеження розміру земельної ділянки, що надається громадянину в оренду для городництва, на рівні 0,6 гектара. Жорстко вмотивовано, чому саме 0,6 гектара. Я вважаю, що це не більше, як порушення конституційних прав громадян, і воно може призвести до переділу ринку, відбору земельних ділянок для українців, які вже орендують ділянки в городництві, більшої площі.</p>
<p>Тому я думаю, що доцільно підтримати цю пропозицію. І в рамках великої дерегуляції, "Великого будівництва" і великого розпродажу землі проголосувати за цю невеличку правку.</p>
<p>Дякую. Прошу поставити її на голосування.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:31:11</p>
<p>ГОЛОВУЮЧИЙ. Ставиться на голосування 529 поправка народного депутата Батенка. Комітет пропонує відхилити. Прошу визначатися та голосувати.</p>
<p></p>
<p>11:31:34</p>
<p>За-64</p>
<p>Рішення не прийнято.</p>
<p>530-а, Німченко.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:31:44</p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>11:31:48</p>
<p>ШУФРИЧ Н.І.</p>
<p>Дякую, шановний головуючий. Позиція чотирьох фракцій сьогодні в Верховній Раді в одному: зберегти ті норми, які діють в діючій редакції Земельного кодексу і захищають контроль держави під час можливих зловживань щодо зміни призначення земель сільгоспвикористання.</p>
<p>Шановні колеги, я завжди виступаю за принциповість в питанні, яке стосується відносин між народними депутатами України. Я не приймаю виступи, коли є натяки, не називаючи прізвища. Пан Мазурашу, дійсно, був звільнений рішенням колегії Міністерства молоді і спорту при Президентові Ющенку і вдруге сьогодні натякає і боїться називати прізвище того, про кого говорить.</p>
<p>Извините, коллега, не надо мне ничего показывать. Судя по всему, этого действительно нет.</p>
<p>Спасибо.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Ставиться на голосування 530 поправка…</p>
<p>А, репліка. Так, прошу. Після голосування. Проголосуємо, тоді, да, ставимо на голосування.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Ставиться на голосування правка 530 Шуфрича. Комітетом не підтримана. Прошу визначатися та голосувати.</p>
<p></p>
<p>11:33:22</p>
<p>За-37</p>
<p>Рішення не прийнято. Правка не врахована.</p>
<p>Репліка Мазурашу. І після цього підійдіть, будь ласка, Георгію Георгійовичу.</p>
<p></p>
<p>11:33:30</p>
<p>МАЗУРАШУ Г.Г.</p>
<p>Я дякую, що ви мені ще даєте можливість поспілкуватися окремо, ексклюзивно зі спікером.</p>
<p>Шановний майстер спорту зі стрільби з лука, з повагою, мені шкода, що ви, будучи на високих посадах в державі, не знаєте, що керівників обласних підрозділів не рішеннями міністерств призначають чи звільняють. Розпорядженням голови Чернівецької ОДА я був звільнений за власним бажанням у зв'язку з переходом на навчання на держслужбу в магістратуру. Це вам, щоб ви знали. І якщо ви дуже хочете, заїжджайте в Чернівці, я вам покажу оригінал цього розпорядження, щоб ви просто були в темі.</p>
<p>А щодо законопроекту, давайте продовжувати удосконалювати його. І те, що ви сказали в попередньому виступі, я підтримав, натиснувши зелену кнопку.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер... Вибачте, виступ.</p>
<p>531 правка, Шуфрич.</p>
<p></p>
<p>11:34:34</p>
<p>ШУФРИЧ Н.І.</p>
<p>Колега, Мазурашу, не бійтеся прізвище називати. Ви вже втретє сьогодні боїтеся прізвище називати.</p>
<p>Шановні колеги, ми зараз дійсно просимо вас залишити діючу редакцію Земельного кодексу. Ми вистраждали цей Земельний кодекс у 2001 році. Розтрощивши залу Верховної Ради, ми відстояли право наших громадян на те, щоб вони стали власниками і могли продавати землю, але тоді, коли ця земля буде мати реальну вартість, щоб її не забрали у людей задарма, а потім перепродали в 10 разів дорожче. І щоб люди потім з вилами не йшли і не забирали землю назад. Тому ми наполягаємо на тому, щоб діяла діюча редакція Земельного кодексу.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю на голосування 531 правку Шуфрича. Комітетом не підтримана. Прошу визначатись та голосувати.</p>
<p></p>
<p>11:36:02</p>
<p>За-44</p>
<p>Рішення не прийнято. Правка не врахована.</p>
<p>Наступна правка. Волошин, 532-а.</p>
<p></p>
<p>11:36:11</p>
<p>ВОЛОШИН О.А.</p>
<p>Знову ж таки, колеги, це вже, як бачите, абсолютно різні депутати подають одну і ту саму ідею: чому ми встановлюємо в законі таке штучне обмеження на передачу в оренду для городництва.</p>
<p>Таке враження взагалі, що завдання створити дійсно те, про що казав пан Ковальов і інші наші колеги, робиться все для того, щоб навіть якщо хтось не захоче продавати землю, поспішати з продажем землі, тому що буде очікувати на кращі ціни на світовому ринку і в Україні, буде робитися все, щоб його змусити до цього. І це абсолютно штучна історія, яка робиться для того, щоб дозволити скупити землю і нашим великим корпораціям і іноземним тоді, коли ціни максимально найнижчі. Ось і все.</p>
<p>Тому прохання єдине. Багатьом фермерам зручно орендувати землю, простим громадянам зручно орендувати. У них немає фондів, про це вже тисячу разів було сказано те, щоб викуповувати. Не підштовхуйте. Якщо ви самі кажете – це право, але це не обов'язок для того, щоб ринок землі…</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування правку 532 народного депутата Волошина. Комітетом не підтримана. Прошу визначатись та голосувати.</p>
<p></p>
<p>11:37:39</p>
<p>За-45</p>
<p>Рішення не прийнято. Правка не врахована.</p>
<p>Колтунович Олександр Сергійович.</p>
<p></p>
<p>11:37:46</p>
<p>КОЛТУНОВИЧ О.С.</p>
<p>Вельмишановний пане Голово, безумовно, норма не відноситься до чинного Земельного кодексу, вона, точніше, суперечить частині першій статті 121. Але Юрій Іванович Загородній наполягав як співавтор. Ми можемо йому передати?</p>
<p></p>
<p>ГОЛОВУЮЧИЙ. Ні, на жаль, ви почали виступати по поправці.</p>
<p></p>
<p>КОЛТУНОВИЧ О.С. Дивіться. Тоді без питань. Я чому наполягав на цих речах? Частина один стаття 121 Земельного кодексу України надає право громадянам і те про що ми вже говорили: чотири комусь гектари, комусь два для ведення особистого селянського господарства і так далі, і так далі. Це вже визначено чинним законодавством України і на сьогоднішній день воно є доречним, і я не бачу сенсу цього змінювати. Це перше.</p>
<p>Друге. Голова комітету не відповів, які такі професійні кроки нинішньої влади так обвалили індекс сільськогосподарського виробництва. Тому що ми бачимо вже три роки підряд фактично (2019-й, кінець 2019-го, 2020-й і 2021-й) падіння сільськогосподарського виробництва на низькій базі порівняння. Що будемо з цим робити, як будемо це вирішувати? Земельний закон цього не вирішує, а у нас є реальна криза в сільському господарстві і в агропромисловому комплексі в цілому.</p>
<p></p>
<p>ГОЛОВУЮЧИЙ. Ставлю на голосування 533 правку. Комітетом не підтримана. Прошу визначатись та голосувати.</p>
<p></p>
<p>11:39:12</p>
<p>За-47</p>
<p>Рішення не прийнято. Правка не врахована.</p>
<p>534 правка, Шуфрич.</p>
<p></p>
<p>11:39:17</p>
<p>ШУФРИЧ Н.І.</p>
<p>Шановні колеги, невже ж можна називати маніпуляцією позицію чотирьох фракцій (підкреслюю, чотирьох абсолютно різних за своєю ідеологією) щодо вимоги зберегти одну-єдину норму. А саме: залишити контроль держави в питаннях, коли змінюється призначення земель сільськогосподарського призначення.</p>
<p>Про що йдеться, щоб зрозуміли наші громадяни достеменно. Коли виводиться земля із аграрного фонду, то вона може бути продана іноземцям. І тоді, дійсно, є велика підозра, що буде реальна загроза національній безпеці і наші землі стануть власністю іноземців.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 534 правку. Комітетом не підтримана. Прошу визначатись та голосувати.</p>
<p></p>
<p>11:40:45</p>
<p>За-43</p>
<p>Рішення не прийнято. Правка відхилена.</p>
<p>535 правка. Крулько.</p>
<p></p>
<p>11:40:54</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, моя поправка стосується того, що законопроектом планується обмежити надання громадянину в оренду землі для городництва, не може перевищувати 0,6 гектара.</p>
<p>Це є неправомірним, оскільки ні Земельний кодекс, ні Закон України "Про оренду землі" не передбачають обмежень щодо оренди землі в цілому. Окрім того, взагалі незрозуміло, а яким чином це обмеження буде діяти для тих громадян, які вже орендують земельні ділянки для городництва площею більше ніж 0,6 га.</p>
<p>Тому я вважаю, що мою поправку треба підтримати і виключити пункт 14 статті 36 з цього законопроекту, так само як і весь законопроект є абсолютно, на наше переконання, нашої фракції, непродуманим. Він фактично позбавляє можливості розвивати фермерство і створює передумови, щоб іноземці і іноземні юридичні особи мали можливість відібрати українську землю. Стоп розпродажу української землі!</p>
<p></p>
<p>ГОЛОВУЮЧИЙ. 535 правка. Позиція комітету є, немає? Не наполягаєте, я зрозумів.</p>
<p>Ставлю на голосування 535 правку. Комітетом не підтримана. Прошу визначатися та голосувати.</p>
<p></p>
<p>11:42:28</p>
<p>За-52</p>
<p>Рішення не прийнято. Правка не врахована.</p>
<p>Наступна правка 536. Цимбалюк.</p>
<p></p>
<p>11:42:36</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановний доповідачу! Вчора Микола Сольський, шанований мною голова комітету, сказав, що однією з причин передачі повноважень стосовно використання земель чи контролю за ними на місця, перше, – це зменшення бюрократичних перепон, друге – це зменшення корупції.</p>
<p>Частково не погоджуюсь, бо мені видається, що з корупцією слід боротися. І те, що відбувається в Держкомземі, і в інших структурах, не витримує жодної критики. Корупціонери мають бути притягнуті до кримінальної відповідальності, а держава має виконувати свої функції.</p>
<p>У мене є великий сумнів, що обласні адміністрації зможуть в повній мірі виконувати контрольні функції – це слід все-таки передбачити в законодавстві. Цей закон потрібно…</p>
<p></p>
<p>ГОЛОВУЮЧИЙ. Ставлю на голосування правку 536. Комітетом не підтримана. Прошу визначатись та голосувати.</p>
<p></p>
<p>11:44:02</p>
<p>За-61</p>
<p>Рішення не прийнято.</p>
<p>Соболєв, 537 правка.</p>
<p></p>
<p>11:44:06</p>
<p>СОБОЛЄВ С.В.</p>
<p>Шановні колеги, я звертаюсь до голови комітету. Я вважаю те, що ви сказали, що схема розбазарювання земель через видачу в огородництво, тисяч гектарів землі – це реальна схема, яка почала працювати після виборів, поки нові ради не вступили в свої повноваження. Саме тому це трошки заплутало зал.</p>
<p>Я прошу вас чітко підтвердити, що в остаточній редакції залишається схема – 0,6 гектара як обмеження, щоб потім ніхто на цьому не спекулював. Це зупинить схеми оборудок, які йдуть в Запорізькій, Херсонській, Миколаївській і інших областях, коли тисячі гектарів почали передавати під так зване городництво, під виглядом нібито реформи.</p>
<p>Якщо норма залишається 0,6, я свою правку знімаю. Дякую.</p>
<p></p>
<p>ГОЛОВУЮЧИЙ. Позиція комітету, так? Дуже радий чути.</p>
<p></p>
<p>11:45:10</p>
<p>СОЛЬСЬКИЙ М.Т.</p>
<p>Так. Шановний колего, підтверджую 0,6 гектара, я з вами абсолютно згідний і вдячний, що ви також звернули увагу на це, що сьогодні звучало в залі.</p>
<p>Щодо інших моментів. Це пов'язано, це відповідь на питання раніше колег, це пов'язано з видачею, тому що у нас норми прямої дії. Ми не можемо, очевидно, заборонити використання, тому що те, що було раніше видано, якщо воно було з дотриманням процедури закону, недосконалого, але закону, то цим, очевидно, можуть займатися правоохоронні органи. Але зараз це норми прямої дії – обмеження у видачі 0,6 гектара.</p>
<p></p>
<p>ГОЛОВУЮЧИЙ. Ставлю на голосування 537 правку… Не наполягаєте на голосуванні? Добре.</p>
<p>Наступні дві правки, да, я так розумію, Микола Леонідович? 538-а, 539-а, Княжицького. Одна хвилина, і після цього голосуємо.</p>
<p></p>
<p>11:46:08</p>
<p>КНЯЖИЦЬКИЙ М.Л.</p>
<p>Дякую. Шановний колего, для мене все ж таки не зрозуміло. Якщо ми кажемо, що в нас є зловживання при виділенні землі під городництво, тому потрібно це заборонити. Якщо ми говоримо, що в нас є зловживання зі сторони Держгеокадастру, тому держава не повинна жодним чином регулювати зміни цільового призначення, а лише місцеві ради. То тоді нам треба взагалі державу розпустити, бо корупція є всюди.</p>
<p>Мої правки передбачають, і я не розумію, чому ми маємо для нормального городництва, якщо люди хочуть цим займатися, обмежувати 0,6 гектара. Мені здається, держава мала би це підтримувати.</p>
<p>Звичайно, з такими фактами, про які говорив попередній доповідач, потрібно боротися. Але це зовсім не повинно обмежувати тих людей, які справді хочуть займатися городництвом, під виглядом боротьби з корупцією, щоб потім продати їхні землі.</p>
<p>Дякую. Прошу поставити на голосування дві ці правки.</p>
<p></p>
<p>ГОЛОВУЮЧИЙ. Ставлю на голосування 538 правку Княжицького. Комітетом не підтримана. Прошу визначатися та голосувати.</p>
<p></p>
<p>11:47:23</p>
<p>За-59</p>
<p>Рішення не прийнято.</p>
<p>539-а, Княжицький. Правка Княжицького.</p>
<p>Ставлю на голосування. Прошу визначатися та голосувати.</p>
<p></p>
<p>11:47:46</p>
<p>За-56</p>
<p>Рішення не прийнято, правка не врахована.</p>
<p>Наступна правка 546-а, Івченко.</p>
<p></p>
<p>11:48:03</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, хочу пояснити в чому проблема з городництвом і так званим виділенням землі інвалідським організаціям. Якщо б не було обмеження, я дякую сьогодні, що ми проголосували за обмеження, то одним дійсно дають справедливо під городництво і 50 соток, і 60, а ті, хто сьогодні заносить хабарі, їм дають по 2, по 3, по 5 гектарів. І неможливо наказати таких людей, бо вони це роблять правомірно, видаючи під городництво по тисячі гектарів. Правомірно, але повірте, на тисячі гектарів картошку збирати не будеш.</p>
<p>Тому зовсім зрозуміло, що потрібно робити обмеження задля того, щоб під ці обмеження підпадали і чиновники будь-якого рівня, і спокійно видавали всім однакові наділи під городництво – і хто дає хабар, і хто не дає. І закон сьогодні це передбачає. Це важливо – підтримати обмеження 0,6.</p>
<p></p>
<p>ГОЛОВУЮЧИЙ. Ставлю на голосування 546 правку Івченка. Комітетом не підтримана. Прошу визначатися та голосувати.</p>
<p></p>
<p>11:49:30</p>
<p>За-56</p>
<p>Рішення не прийнято. Правка не врахована.</p>
<p>551 правка, Кабаченко. Не наполягає, бачу.</p>
<p>Волошин, 556-а. А, вибачте... Да. Наполягаєте?</p>
<p>Волошину включіть мікрофон, будь ласка.</p>
<p></p>
<p>11:49:54</p>
<p>ВОЛОШИН О.А.</p>
<p>Шановні колеги, у нас тут цікава дискусія навколо городництва. Я причому дійсно абсолютно підтримую позицію, яку висловив, до речі, наш ідеологічний опонент пан Княжицький. Якщо у нас в країні проблеми із правозастосуванням, то це не означає, що потрібно штучно через закони боротися з тим, де є проблеми із правозастосуванням. Це все рівно, знаєте, як зловживання з отриманням допомоги при народженні дитини – давайте скасуємо взагалі допомогу при народженні дитини. Тобто, ну чому саме 0,6?</p>
<p>Ну встановіть якісь… Дійсно, є ж…</p>
<p>Знову ж таки, візьмемо приклад американського законодавства. Там багато що ґрунтується на здоровому глузді. Скільки реально може людина обробити, якщо, дійсно, має справи? Мова йде про городництво. Звісно, що не 20 гектарів, але й не 60 соток.</p>
<p>Встановіть якісь розумні обмеження, щоб це дійсно було, унеможливлювало використовувати це в інший спосіб, ніж під городництво. А з іншого боку, не спонукало штучно людей, які сьогодні орендують землю під городництво, до їх продажу. Ось і все.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наступна правка… Ставити на голосування? Наполягаєте на голосуванні?</p>
<p>Ставлю на голосування 556 правку Волошина. Комітетом не підтримана. Прошу визначатися та голосувати.</p>
<p></p>
<p>11:51:24</p>
<p>За-49</p>
<p>Рішення не прийнято. Правка не врахована.</p>
<p>557 правка. Волошин.</p>
<p></p>
<p>11:51:30</p>
<p>ВОЛОШИН О.А.</p>
<p>І до речі, велике прохання до шановного голови комітету. Ви ж не просто в цій ситуації (не тільки в цій, а й в багатьох інших) виступаєте в ролі доповідача з цього законопроекту. Всім відомо, що ви – фактично один з авторів в принципі державної політики в аграрній сфері. Тому ви маєте пояснювати логіку, якою ви керуєтеся фактично, тому що це є логіка, якою керуються і Президент, і вся влада.</p>
<p>Ви не можете посилатися: там норма така-то і все. Пояснюйте. Дійсно, якщо у нас є, як у депутатів, запитання: до чого це призведе, які наслідки, як ви бачите там за 5, за 10 років як це буде працювати. Ви маєте це пояснювати. Тому що це є політика – це сукупність цілей та засобів їх досягнення, а не просто формалізм.</p>
<p>Тому я ще раз хочу запитати, до речі, знову ж таки про городництво. Чому саме 0,6? Звідки взята така цифра? На якій основі і досвід якої країни в цьому врахований?</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:52:31</p>
<p>СОЛЬСЬКИЙ М.Т.</p>
<p>Шановний колего, дивіться, коли ви говорите про проблеми з правозастосуванням, а тут нема реально, як говорили колеги з одної фракції, проблем з правозастосуванням, тому що нема обмеження.</p>
<p>У нас є приклади за минулий рік, коли під городництво виділені сотні гектар. Приклад, який я сам бачив, – 600 чи 700 одноразово. Мені важко уявити, що таке город 600-700 гектарів. Перший момент.</p>
<p>Друге, про 0,6 гектара. Коли у нас в різні часи діяли різні норми і різні органи, які реалізували ці повноваження, були обмеження – один час було у власність. Потім інший орган – без обмежень.</p>
<p>Чому 0,6? Тому що по аналізу всіх прийнятих рішень щодо видачі і у власність і в користування в різні періоди, більшість було саме 0,6. І виходячи саме з ідеї, що орієнтуватися на основний об'єм видачі і, на мій погляд, це справедливо, – 0,6 гектара. Тому було прийнято рішення таке комітетом.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 557 правку. Комітетом не підтримана. Прошу визначатись та голосувати.</p>
<p></p>
<p>11:53:57</p>
<p>За-37</p>
<p>Рішення не прийнято. Правка не врахована.</p>
<p>Павленко, 563-я.</p>
<p></p>
<p>11:54:09</p>
<p>ПАВЛЕНКО Ю.О.</p>
<p>Шановний пане Голово, шановні колеги. Власне, ця правка стосується статті, яка регулює використання земель, територій та об'єктів природно-заповідного фонду.</p>
<p>На жаль, сьогодні від непрофесійних часто дій влади страждають і гинуть не лише люди, але і тварини. Так, остання інформація: в біосферному заповіднику "Асканія-Нова" продовжують гинути птахи, занесені до Червоної книги. 16 березня знову 18 журавлів загинуло, це птахи з Червоної книги. Це відбувається і в січні, і в лютому, і зараз в березні. І, як говорить директор заповіднику, у зв'язку з використанням відповідного препарату проти гризунів.</p>
<p>Я звертаюсь до шановних колег. Колеги, чому ж ми так не любимо свою країну? Чому ви так легко готові розбазарювати, розпродавати свою землю, свої багатства, а не охороняти їх, зберігати і примножувати?</p>
<p>Прошу поставити на голосування.</p>
<p></p>
<p>ГОЛОВУЮЧИЙ. Ставлю 563 правку. Комітетом не підтримана.</p>
<p>Прошу визначатись та голосувати.</p>
<p></p>
<p>11:55:37</p>
<p>За-45</p>
<p>Рішення не прийнято. Правка не врахована.</p>
<p>Наступна правка. Шуфрич Нестор Іванович, 575-а.</p>
<p></p>
<p>11:55:54</p>
<p>ШУФРИЧ Н.І.</p>
<p>Дякую, шановний головуючий. Наступна правка стосується, щодо внесення статті 46-1 "Обмеження у використанні земель територій та об'єктів природно-заповідного фонду": "На використання земель у межах територій та об'єктів природно-заповідного фонду встановлюються обмеження в обсязі, передбаченому Законом України "Про природно-заповідний фонд України".</p>
<p>Автори поправок вважають, що це питання достатньо врегульовано діючим Земельний кодексом і вносити додаткові зміни є необґрунтованим. Ще раз хочу звернути увагу наших громадян на те, що фактично сьогодні ми працюємо і не можемо розглядати інші питання, тому що комусь хочеться протягнути право на продаж земель іноземцям. І заради цього фактично...</p>
<p></p>
<p>ГОЛОВУЮЧИЙ. Ставлю на голосування 575 правку народного депутата Шуфрича. Комітетом не підтримана. Прошу визначатись та голосувати.</p>
<p></p>
<p>11:57:21</p>
<p>За-45</p>
<p>Рішення не прийнято. Правка не врахована.</p>
<p>Волошин, 581-а.</p>
<p></p>
<p>11:57:30</p>
<p>ВОЛОШИН О.А.</p>
<p>Дякую. Я, по-перше, хотів щиро подякувати Миколі Сольському за дійсно професійну змістовну відповідь на моє попереднє запитання. Власне, це є діалог, на який, я думаю, ми всі розраховуємо, і дуже вам вдячний.</p>
<p>Тому відтак у зв'язку з цим хотів би тоді ще раз, якщо ми вже говоримо про філософію питання, з чим дійсно пов'язане (тільки не посилайтесь, будь ласка, на інші закони) таке наполегливе бажання прибрати згадування "юридичні особи України" у всіх моментах, які стосуються даного законопроекту? Будь ласка.</p>
<p></p>
<p>11:58:12</p>
<p>СОЛЬСЬКИЙ М.Т.</p>
<p>Щиро вам відповідаю. Абсолютно технічна робота, пов'язана з тим, що в нас немає і ніколи не було обмежень по користуванню землями конкретними юридичними особами. Закон "Про оренду землі" конкретно не встановлює ніяких обмежень, який є основним законом, пов'язаним з орендою землі в силу об'єму норм.</p>
<p></p>
<p>ГОЛОВУЮЧИЙ. Ставлю на голосування 581 правку. Комітетом не підтримана. Прошу визначатись та голосувати.</p>
<p></p>
<p>11:58:54</p>
<p>За-36</p>
<p>Рішення не прийнято. Правка не підтримана.</p>
<p>Оголошується перерва до 12:30.</p>
<p></p>
<p align=center><i>(Після перерви)</i></p>
<p></p>
<p>12:31:35</p>
<p>ГОЛОВУЮЧИЙ. Шановні колеги, продовжуємо нашу роботу.</p>
<p>Павленко. Не наполягає.</p>
<p>Волошин. Не наполягає.</p>
<p>Ковальов. 592 правка. Не наполягає. Дякуємо.</p>
<p>Шуфрич. Не наполягає. <i>(Шум у залі) </i>Я розумію.</p>
<p>Івченко. Не наполягає.</p>
<p>Івченко наполягає. Поправка номер 607.</p>
<p></p>
<p>12:32:16</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, я ще раз хочу сказати, що "Батьківщина" завжди підтримувала децентралізацію і завжди намагалася зробити так, щоб децентралізація була на сьогоднішній день вже.</p>
<p>Ми з 15-го року робили так, що закони про децентралізацію мали б пройти парламент Верховної Ради, землі мали б давно бути в громадах, і громади мали б розпоряджатися цими землями. Але наразі скажу, що ви передаєте розпорядження земель, які за безцінь здані в довгострокову оренду – до 2040-го, 33-го року і так далі. Громади від цього не отримують нічого, і кошти, які будуть, можливо, іти в маленькі громади, могли б бути набагато більші.</p>
<p>Тому я звертаюся до вас, колеги, давайте підтримаємо правки "Батьківщини" і дамо економіку теж в громади.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p></p>
<p>12:33:27</p>
<p>ГОЛОВУЮЧИЙ. Ставиться на голосування 607 поправка Тимошенко, Івченка. Комітет пропонує відхилити.</p>
<p>Прошу визначатися та голосувати.</p>
<p></p>
<p>12:33:44</p>
<p>За-27</p>
<p>Рішення не прийнято.</p>
<p>Наступна поправка 612, Мазурашу. Будете, так? Будь ласка.</p>
<p></p>
<p>12:33:55</p>
<p>МАЗУРАШУ Г.Г.</p>
<p>Георгій Мазурашу, "Слуга народу", 203 округ. Мої правки, ця і наступна, йдеться все-таки про те, щоб унеможливити можливість для іноземців набувати право власності на нашу землю.</p>
<p>Я просив би прокоментувати позицію голови комітету з цього питання, тобто яка його позиція. І враховуючи це, я вже буду формувати своє ставлення до цього законопроекту і, можливо, там наступні правки і не буду вже брати на голосування.</p>
<p>Як ви ставитеся до того, щоб ми все-таки в цьому законопроекті унеможливили для іноземців набуття права власності на нашу землю?</p>
<p>Дякую.</p>
<p></p>
<p>12:34:54</p>
<p>СОЛЬСЬКИЙ М.Т.</p>
<p>Георгію, в цьому законі, стаття у нас 30 чи 33, якщо я не помиляюся, де визначено чіткий перелік суб'єктів, які ми проголосували минулого року, він ніяким чином не міняється, ніяких винятків не робиться. Ця правка йде про постійне користування, де є обмеження для іноземців і суб'єктів без громадянства. В постійне користування – в законодавстві є конкретні випадки, хто може. І туди ми теж ніяким чином зміни не вносимо. <i>(Шум у залі) </i>Ну, інваліди є, як ви говорили.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:35:33</p>
<p>ГОЛОВУЮЧИЙ. Ставлю на голосування правку номер 612 Мазурашу. Комітетом не підтримана. Прошу визначатися та голосувати.</p>
<p></p>
<p>12:35:52</p>
<p>За-39</p>
<p>Рішення не прийнято. Правка не врахована. <i>(Шум у залі)</i></p>
<p>Я бачу. Врахована частково ви маєте на увазі?</p>
<p>599-а, Власенко.</p>
<p></p>
<p>12:36:18</p>
<p>ВЛАСЕНКО С.В.</p>
<p>Дякую, пане Голово.</p>
<p>Для тих, хто погано вчився на юридичному факультеті Львівського університету цитую статтю 3 Земельного кодексу: "Земельні відносини регулюються Конституцією України, цим кодексом, а також прийнятими відповідно до них нормативно-правовими актами".</p>
<p>Це означає, що базовим документом, який регламентує земельні відносини є Конституція. Другим базовим документом є Земельний кодекс, а далі вже йдуть всі інші нормативно-правові акти, які повинні бути прийняті відповідно до цього кодексу. І коли ви із кодексу прибираєте Україну, коли ви із кодексу прибираєте заборону іноземцям користуватися і отримувати у власність, заборону отримувати у власність сільськогосподарську землю, ви як мінімум створюєте колізію.</p>
<p>Для невігласів повторюю ще раз. При колізії – кодекс і земельний закон, діє Земельний кодекс. При колізії – новий і старий закон, діє новий закон. Вчіть матчасть тщательнее.</p>
<p></p>
<p>ГОЛОВУЮЧИЙ. Позиція комітету буде? Ні.</p>
<p>599 правка, вона була врахована частково. Автор наполягає на повному врахуванні. Ставлю на голосування пропозицію автора. Прошу визначатись та голосувати.</p>
<p></p>
<p>12:37:55</p>
<p>За-43</p>
<p>Рішення не прийнято. Правка не врахована.</p>
<p>Наступна правка. Ковальов не наполягає. Наполягає?</p>
<p>Правка 615. Будь ласка, включіть мікрофон Ковальову.</p>
<p></p>
<p>12:38:18</p>
<p>КОВАЛЬОВ О.І.</p>
<p>Ви знаєте, ми зайшли в таку високу матерію щодо переважного права оренди, скасування експертизи і так далі. Але ми забули про основне першоджерело відносно земельних ділянок – це нормативно-грошова оцінка земельних ділянок.</p>
<p>В цьому законопроекті я не побачив саме регулювання цих відносин. І я вважаю, що спочатку потрібно саме відрегулювати ці відносини, оскільки ми бачимо некоректну нормативно-грошову оцінку, яка є основоположною для відкриття ринку землі, яка є основоположною для нарахування орендної плати, а також плати за землю.</p>
<p>Тому я вважаю все ж таки, що недотримання, саме неврахування цих положень і є підставою для того, щоб спочатку ухвалити рішення щодо нормативно-грошової оцінки, а потім продовжити слухати це питання.</p>
<p>Дякую вам.</p>
<p></p>
<p>ГОЛОВУЮЧИЙ. 615 правка. Наполягаєте на голосуванні? Ставлю її на голосування. Прошу визначатись та голосувати.</p>
<p></p>
<p>12:39:33</p>
<p>За-47</p>
<p>Рішення не прийнято.</p>
<p>Тимошенко, 624 правка.</p>
<p></p>
<p>12:39:44</p>
<p>ТИМОШЕНКО Ю.В.</p>
<p>У мене три правки підряд, я прошу три хвилини, а потім поставити на голосування.</p>
<p></p>
<p>ГОЛОВУЮЧИЙ. Давайте по черзі, Юлія Володимирівна, всі по черзі йдуть. Будь ласка.</p>
<p></p>
<p>ТИМОШЕНКО Ю.В. Юлія Тимошенко, фракція "Батьківщина". Шановні друзі, сьогодні в цьому залі продовжується абсурдне дійство, яке пов'язане з тим, щоби продати сільськогосподарську землю, продати її в тому числі іноземцям. Але не просто продати іноземцям, а цю землю продати так, щоби ні фермери, ні українські сільгоспвиробники на своїй землі працювати не змогли. Це означає, що цей весь документ, весь цей законопроект змін до Земельного кодексу руйнує по суті право українців обробляти свою землю.</p>
<p>А крім того тут ще і передбачено, що не просто олігархія аграрна місцева глобально прийде, а ще й будуть повністю скасовані всі перешкоди для того, щоб цю землю…</p>
<p></p>
<p>ГОЛОВУЮЧИЙ. 624 правка. Комітетом не підтримана. Прошу визначатися та голосувати.</p>
<p></p>
<p>12:41:15</p>
<p>За-45</p>
<p>Рішення не прийнято.</p>
<p>625 правка. Юлія Володимирівна.</p>
<p></p>
<p>12:41:19</p>
<p>ТИМОШЕНКО Ю.В.</p>
<p>Я продовжу. Юлія Тимошенко, "Батьківщина". Не просто віддається земля клановій аграрній олігархії, як всередині України, так і великим глобальним корпораціям ззовні, а ще цими змінами до Земельного кодексу знімаються всі перешкоди, щоб вони над нашою землею знущалися так, як вони хочуть. Дозволяється вже більше українцям не мати особливо цінні землі і тому, якщо вже приходять клани з грошима, то вже щоб можна було особливо цінні землі, ліси, водойми, чорноземи, особливо цінні, щоб можна було просто вже продавати все.</p>
<p>Крім того – без будь-якого контролю з боку держави. Тому що цими змінами до кодексу знімаються всі, практично всі, функції держави по контролю за якістю використання земель, за внесенням відповідних хімічних речовин в землю, за екологією, тобто держава вже не буде нічого контролювати.</p>
<p>Я продовжу через декілька секунд.</p>
<p></p>
<p>ГОЛОВУЮЧИЙ. Ставлю на голосування 625 правку. Комітетом не підтримана. Прошу визначатися та голосувати.</p>
<p></p>
<p>12:42:44</p>
<p>За-48</p>
<p>Рішення не прийнято.</p>
<p>Наступна правка 626. Тимошенко.</p>
<p></p>
<p>12:42:50</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я продовжую. Так само, їм дозволяється знімати верховній шар чорнозему, що було прямо заборонено Земельним кодексом.</p>
<p>Тобто все, що тільки можна зробити для того, щоб нашу землю відділити від української нації, щоб її використовувати для чужих інтересів, щоб нас залишити без права впливу на нашу продовольчу безпеку, без прибутків, які приносить наша українська родюча земля. От для цього приймається цей закон.</p>
<p>В парламенті повний шабаш. От зараз ми з вами сидимо і за всі правки, які так чи інакше повертають права українського народу на свою сільськогосподарську землю, голосує максимум 40-50 людей. А всі інші готові здати і землю України, і Україну цілком і повністю. Отак сьогодні працює ця абсолютно неукраїнська Верховна Рада.</p>
<p>Ми будемо голосувати проти цього закону і звертатись до людей.</p>
<p></p>
<p>ГОЛОВУЮЧИЙ. 626 правка Юлії Володимирівни Тимошенко. Комітетом не підтримана. Прошу визначатись та голосувати.</p>
<p></p>
<p>12:44:16</p>
<p>За-56</p>
<p>Рішення не прийнято. Правка не врахована.</p>
<p>Наливайченко, будете наполягати? 630 правка.</p>
<p></p>
<p>12:44:26</p>
<p>НАЛИВАЙЧЕНКО В.О.</p>
<p>Шановний пане Голово, шановні громадяни України! Кожна поправка і моя, на якій я наполягаю, є вистраждана і підготовлена нашими найкращими фахівцями "Батьківщини" заради однієї цілі – захистити право громадян України і володіти, і розпоряджатися, і передавати у спадок рідну землю.</p>
<p>Чому ми так протестуємо проти того, щоб не обдумано, поспіхом, під час кризи, коли вам не сплачують навіть лікарняні, під час хвороби підійшли до того, щоб розпродати землю? Та тому, що земля має залишитись у вас назавжди, тому що більшого скарбу ніхто ніколи вам не дасть. І залишила вам не ця і не попередня влада цей скарб, вам залишили землю батьки, а нашим батькам наші прадіди і прабабусі.</p>
<p>Тому наполягаємо на тому, щоб цей закон був знятий з розгляду. Наполягаємо на тому, що має бути всеукраїнський референдум і народ України вирішив долю своєї землі.</p>
<p>Ми категорично проти цього закону.</p>
<p></p>
<p>ГОЛОВУЮЧИЙ. Ставлю на голосування 630 правку. Комітетом не підтримана. Прошу визначатись та голосувати.</p>
<p></p>
<p>12:45:53</p>
<p>За-55</p>
<p>Рішення не прийнято. Правка не врахована.</p>
<p>Власенко, 637 правка.</p>
<p></p>
<p>12:46:07</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>На жаль, цей законопроект готували люди з низьким рівнем юридичної освіти, які навіть не розуміють базових речей, пов'язаних із ієрархією нормативно-правових актів, але при цьому роблять вигляд, що вони видатні фахівці сучасності, говорячи нісенітниці з трибуни, з найвищої трибуни українського парламенту.</p>
<p>Насправді фракція "Батьківщина" вважає, що громадяни України повинні, в першу чергу ті, які працюють на землі, повинні мати переважне право отримувати землю в оренду для того, щоб її обробляти в належний спосіб і мати можливість на цій землі працювати. А власником землі повинна, все більше і більше, сільськогосподарської української землі, повинна ставати українська держава, передаючи в оренду її фермерам і так далі.</p>
<p>Тому моя поправка 637-а якраз і пов'язана з тим, що українські фермери повинні переважно отримувати землю в оренду. А у власність вони повинні отримувати несільськогосподарську землю.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 637 правку. Комітетом не підтримана. Прошу визначатися та голосувати.</p>
<p></p>
<p>12:47:32</p>
<p>За-55</p>
<p>Рішення не прийнято.</p>
<p>Наступна правка 638-а, Власенко.</p>
<p></p>
<p>12:47:38</p>
<p>ВЛАСЕНКО С.В.</p>
<p>Дякую, пане Голово.</p>
<p>Дві наступних правки стосуються прав іноземців щодо української несільськогосподарської і сільськогосподарської землі.</p>
<p>Коли мова йде в Земельному кодексі про те, що іноземці мають право отримувати у власність несільськогосподарську землю, ми пропонуємо закрити всі нишпорки і шпаринки, і вставити туди слово "лише". Тобто іноземці повинні мати право отримувати у власність лише несільськогосподарську землю. Тому що, на жаль, залишилося багато схем і шпаринок, через які іноземці можуть отримувати у власність сільськогосподарську землю. Зокрема, в наступній правці я буду говорити про спадщину, коли її отримують іноземці – це один із механізмів, коли іноземці можуть, да, на обмежену кількість часу, але ставати власниками сільськогосподарської землі. Тому слово "лише" може закрити частину шпаринок, в які іноземці будуть проникати як фізичні особи для того, щоб отримати...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>12:48:48</p>
<p>ГОЛОВУЮЧИЙ. Ставиться на голосування 638 поправка народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>12:49:04</p>
<p>За-56</p>
<p>Рішення не прийнято.</p>
<p>Наступна поправка 639. Сергій Володимирович Власенко, будь ласка.</p>
<p></p>
<p>12:49:10</p>
<p>ВЛАСЕНКО С.В.</p>
<p>Дякую, пане головуючий.</p>
<p>Ця поправка якраз і говорить про те, що іноземці не можуть отримувати у спадщину сільськогосподарську землю, вірніше, вони її можуть отримати, але при цьому вони не повинні набувати на неї право власності. А держава повинна її викупити у іноземця так, щоб іноземець не мав контролю за землею, але при цьому його право власності і право на спадщину не порушувалося.</p>
<p>Нам же пропонують інше, нам же пропонують щоб іноземець впродовж року був власником сільськогосподарської землі, отриманої у спадщину. Тобто це чергова можливість для іноземців хоча би і тимчасово, але напряму набувати право власності на українську сільськогосподарську землю. Причому, зверніть увагу, обсяг такої землі, переданої у спадщину, жодним чином не обмежується. Тобто це може бути будь-яка кількість землі, отримана іноземцем у спадщину, а відтак він легально зможе рік цією землею... бути власником цієї землі з усіма правами власника.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 639 поправка народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>12:50:32</p>
<p>За-58</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:50:36</p>
<p>ГОЛОВУЮЧИЙ. Наступна правка, Шуфрич Нестор Іванович, 645-а.</p>
<p></p>
<p>12:50:40</p>
<p>ШУФРИЧ Н.І.</p>
<p>Дякую. Дякую, шановний головуючий.</p>
<p>Відповідна правка стосується унеможливлення іноземцям отримувати право власності на землю. Чітко виписано, в якій спосіб і на підставі яких відносин українські громадяни та юридичні особи можуть володіти землею. І окремим пунктом чітко написано про заборону іноземним особам юридичним, юридичним особам, мати у власності землю. Це наша принципова категорична позиція.</p>
<p>Я хочу звернутися зараз до громадськості. На жаль, ми чуємо реальні маніпуляції з приводу того, що декількома фракціями Верховної Ради України заблоковано роботу Верховної Ради України, не можна приймати закони про зменшення тарифів. Ми готові сьогодні о 15-й годині працювати в позачерговому режимі для прийняття всіх рішень.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 645 правку Німченка, Шуфрича. Комітетом не підтримана. Прошу визначатися та голосувати.</p>
<p></p>
<p>12:52:05</p>
<p>За-47</p>
<p>Рішення не прийнято. Правка не врахована.</p>
<p>646 правка, Німченко, Шуфрич.</p>
<p></p>
<p>12:52:14</p>
<p>ШУФРИЧ Н.І.</p>
<p>Дякую, шановний головуючий.</p>
<p>Наступна правка стосується того ж самого питання. Визначено, при яких обставинах і при яких відносинах українці можуть володіти землею. І також окремо підкреслено про неможливість володіння землею іноземними юридичними особами.</p>
<p>У мене ще раз є наполягання не спекулювати з приводу проведення цього пленарного засідання. Ми, дійсно, зараз робимо усе, щоби зберегти контроль держави над використанням земельних ресурсів нашої країни і не допустити права власності іноземців на українську землю.</p>
<p>Ми підписали всією фракцією можливість проведення позачергової сесії з питання врегулювання і встановлення справедливих цін на тарифи. І готові сьогодні після завершення пленарного засідання розпочати роботу позачергового засідання з цього питання.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановний колего, я думаю, що ви добре знаєте Регламент, як проводиться позачергове засідання. Ви можете зняти свої правки і набагато швидше розглянемо інші законопроекти. А також ви можете звернутись і взяти підписні листи щодо позачергового засідання. А не маніпулювати, тому що це не досить гарно виглядає, під час проговорювання інших правок, пов'язаних з іншим законопроектом. Дякую.</p>
<p>Ставлю на голосування 646 правку народного депутата Шуфрича. Комітетом не підтримана. Прошу визначатись на голосувати.</p>
<p></p>
<p>12:54:06</p>
<p>За-49</p>
<p>Рішення не прийнято. Правка не врахована.</p>
<p>Волошин, наступна правка 647.</p>
<p></p>
<p>12:54:14</p>
<p>ВОЛОШИН О.А.</p>
<p>Дякую. Пане Сольський, давайте продовжимо наш з вами такий конструктивний діалог, за можливості.</p>
<p>Скажіть, от ви ж розумієте, що тема є чутливою, звичайно, для суспільства, це ніхто не суперечить. Так само, як, наприклад, там легалізація медичного канабісу, короткостволів і таке інше.</p>
<p>І якщо ми подивимося всі законопроекти, що стосувалися двох інших тем, які я зараз назвав, і це загальна світова практика. Якщо тема дуже суперечлива, відносно нова і така, що потребує, скажімо, практики для того, щоб подивитись як вона буде розгортатися, то завжди зберігається максимальний контроль держави за різними характеристиками і якостями.</p>
<p>Тобто хочу вас просто, як одного з авторів земельної реформи основних, зрозуміти, чому, йдучи на лібералізацію саме власне придбання земель, ви прибираєте одночасно і державний контроль за хімічним складом ґрунтів, інше, інше.</p>
<p>Тобто, чи не логічніше було на стадії запровадження ринку посилити максимально контроль навпаки?</p>
<p>Дякую.</p>
<p></p>
<p>ГОЛОВУЮЧИЙ. Комітет наполягає? Добре, будь ласка.</p>
<p></p>
<p>12:55:24</p>
<p>СОЛЬСЬКИЙ М.Т.</p>
<p>Шановний колего, дивіться, я вам два приклади скажу. Перше – забирається в першу чергу дублювання. От коли ми говоримо про верхній шар ґрунту, зараз, щоб отримати дозвіл, які всюди видаються, треба розробити проект землеустрою, який погоджується різними органами. А після цього ці ж органи ще раз видають дозвіл. Ми залишаємо в проект землеустрою і процедури погодження. Для чого, якщо ці органи вже погодили проект землеустрою, після цього ще раз дають дозвіл? Ми забираємо цей дозвіл. Якщо вони не хочуть, не збираються видавати дозвіл, хай не погоджують проект землеустрою, лише дублювання. Перше.</p>
<p>По контролю. По контролю, це є результатом компромісу. І ми справді, там ситуація навпаки – ми його навіть підсилили. Тому що геокадастр у частині контролю ми залишили, екоінспекцію залишили, а добавили місцевим громадам, чого не було, в двох випадках: нецільове використання і самовільне захоплення. Логічно, що власник...</p>
<p></p>
<p>ГОЛОВУЮЧИЙ. 647 правка. Комітетом не підтримана. Прошу визначатись та голосувати.</p>
<p></p>
<p>12:56:55</p>
<p>За-52</p>
<p>Рішення не прийнято. Правка не врахована.</p>
<p>Власенко, наступна правка 648.</p>
<p></p>
<p>12:57:01</p>
<p>ВЛАСЕНКО С.В.</p>
<p>Дякую, пане Голово! Як раніше звучала стаття 82 кодексу: "Юридичні особи, засновані громадянами України або юридичними особами України, можуть набувати у власність земельні ділянки", – далі по тексту.</p>
<p>Як ця стаття пропонується комітетом, щоб звучала зараз: "Юридичні особи можуть набувати у власність земельні ділянки за цивільно-правовими договорами та на інших підставах, передбачених законом".</p>
<p>Ви знову викинули Україну із тексту закону. Ви знову дозволили юридичним особам іноземного походження ставати власниками земельних ділянок, у тому числі і сільськогосподарського призначення, тому що ця стаття не містить виключення по землях сільськогосподарського призначення. Ви знову відкриваєте двері для іноземців щодо придбання необмеженої кількості української землі. А відтак це абсолютно є неприйнятним.</p>
<p>Як мінімум пропонуємо залишити попередню редакцію, але взагалі-то треба прибрати будь-яку можливість іноземцям отримувати контроль за українською землею.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 648 правку, Власенко. Комітетом не підтримана. Прошу визначатись та голосувати.</p>
<p></p>
<p>12:58:27</p>
<p>За-62</p>
<p>Рішення не прийнято.</p>
<p>Ковальов, наполягаєте? Будь ласка. 649-а.</p>
<p></p>
<p>12:58:35</p>
<p>КОВАЛЬОВ О.І.</p>
<p>Олексій Ковальов, 186 округ. Хочу звернутись до голови комітету. Оскільки в таблицях, які роздані, щодо переважного права в одній правці написано "враховано редакційно", де зазначено три місяці; в іншій правці зазначено два місяці і теж "враховано редакційно".</p>
<p>Вчора ви казали, що 1,5 місяці. Так я от хочу запитати. Чи можливо звичайній людині буде обійти три кола пекла для того, щоб продати земельну ділянку? Оскільки, хочу нагадати народним депутатам, що для того, щоб продати землю вони повинні отримати погодження. Перше – від саме надрокористувачів, якщо є там корисні копалини. А, по-друге, якщо є оренда, то вони повинні отримати від орендаря.</p>
<p>Так у мене запитання в чому. Все ж таки, який строк у нас буде для переважного права?</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>12:59:30</p>
<p>ГОЛОВУЮЧИЙ. Позиція комітету. Коротко тільки.</p>
<p></p>
<p>12:59:33</p>
<p>СОЛЬСЬКИЙ М.Т.</p>
<p>Колега, дивіться, в нас в першій редакції було три місяці. Зараз скорочено в два рази. Є строк, протягом якого людина повинна дати відповідь, орендар. І є строк протягом якого укладається договір. Якщо я не помиляюсь, це по 1,5 місяці. Зараз я вам підтверджу. Це основні норми. Він скорочений, порівняно з першим читанням, в два рази строк.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:00:04</p>
<p>ГОЛОВУЮЧИЙ. 649 правка, Ковальова. Дякую вам за неї. Ставлю її на голосування. Прошу визначатись та голосувати.</p>
<p></p>
<p>13:00:22</p>
<p>За-54</p>
<p>Рішення не прийнято. Правка не врахована.</p>
<p>Наступні теж будете? Добре.</p>
<p>Івченко Вадим Євгенович. 653 правка.</p>
<p></p>
<p>13:00:34</p>
<p>ІВЧЕНКО В.Є.</p>
<p>Вадим Івченко, фракція "Батьківщина".</p>
<p>Шановні колеги, ви, коли чуєте сьогодні виступи з приводу того, що в цьому законі поступово прибирається Україна, поступово прибираються українці, в кожній статті убирається слово "України", як юридичні, так і фізичні особи, зачищається і Земельний кодекс, зачищається і відповідне законодавство і про оренду і так далі, і так далі.</p>
<p>Це означає… і йде ссылка на Закон 20… 27, який ми попередньо прийняли, про ринок землі, йде ссылка на референдум в "Перехідних положеннях". Так ось, колеги, залишилося тільки провести референдум і дати іноземцям купувати українську землю – і все, законодавство вичищене, не потрібно буде змінювати закони. Ось вам, колеги, і весь обман, який на сьогодні існує.</p>
<p>А ми пропонуємо, навпаки, підсилити національного товаровиробника, сільгосп…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>13:01:41</p>
<p>ГОЛОВУЮЧИЙ. Ставиться на голосування поправка 653 народного депутата Івченка. Комітет пропонує відхилити. Прошу визначатися та голосувати.</p>
<p></p>
<p>13:02:02</p>
<p>За-54</p>
<p>Рішення не прийнято.</p>
<p>Наступна поправка… Так, 655-а, Дубнов. Не прийшов.</p>
<p>Холодов, Грищенко, Красов, Чорноморов, Гайду, Павловський, Халімон, Андрійович, Маріковський.</p>
<p>669-а, Дубінський.</p>
<p>667-а? Зараз, секундочку. А, ви третій автор, я не побачив.</p>
<p>667-а, будь ласка, народний депутат Фріс Ігор Павлович.</p>
<p></p>
<p>13:02:35</p>
<p>ФРІС І.П.</p>
<p>Дякую, пане Голово. Миколо Тарасовичу, по-перше, дякую вам, що ви вже стоїте третій день за трибуною щодо цього важливого закону.</p>
<p>Ви знаєте, я не буду наполягати на голосуванні до цієї правки, але просто хотів, щоб ви звернули увагу, що землі сільськогосподарського призначення – це, в принципі, для нашої держави в певній частині особливо цінні землі, які підлягають певному цільовому використанню.</p>
<p>Як ви вважаєте, чи все ж таки є зміст, можливо, пізніше… Максиме, якщо можна, в сторону. Максиме!</p>
<p>Якщо можна, все ж таки в майбутньому ми би все ж таки врегулювали питання, що землі сільськогосподарського призначення повинні отримувати юридичні особи, коли вони, звісно, стануть суб'єктами, виключно основними видами діяльності яких є сільськогосподарське товарне виробництво. Чи є це правильним, хотілось би просто почути вашу думку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:03:31</p>
<p>СОЛЬСЬКИЙ М.Т.</p>
<p>Насправді це дискусія глибока, довга, вона з минулого року ведеться, і є різні думки. Якщо ми говоримо про юридичних осіб, зробити виключною діяльністю для цих підприємств чи основною, якщо ми зробимо основною, це не заборонимо додатковою діяльністю займатися, це не буде відрізнятися від того, що є сьогодні. Якщо виключною, я особисто вважаю, що це неправильно, тому що завжди в підприємств, навіть в цій самій сільськогосподарській діяльності, є багато іншої діяльності, яку вони хочуть вести: переробка, друга інфраструктура, третій, четвертий, п'ятий види діяльності.</p>
<p></p>
<p>ГОЛОВУЮЧИЙ. Ви наполягаєте, Ігорю Павловичу? Не наполягаєте. Дякую.</p>
<p>Наступна поправка 669, Дубінський. Не наполягає.</p>
<p>670-а, Тарута. Не наполягає.</p>
<p>671-а, Павленко. Не наполягає.</p>
<p>672-а, Пузійчук. Не наполягає.</p>
<p>673-я, Пузійчук.</p>
<p>674-а, Королевська. Не наполягає.</p>
<p>675-а, Німченко.</p>
<p>Шуфрич Нестор Іванович, 675-а фундаментальна поправка. Будь ласка.</p>
<p></p>
<p>13:04:53</p>
<p>ШУФРИЧ Н.І.</p>
<p>Дякую, шановний головуючий. У мене зараз дві поправки підряд, вони якраз стосуються питання врегулювання земельних відносин і права власності. На жаль, не пройшла поправка, яка б цілком забороняла іноземцям мати право власності на землі будь-якого призначення. У даній поправці ми звертаємо увагу, що іноземці і іноземні юридичні особи можуть мати право власності виключно на земельні ділянки несільськогосподарського призначення під об'єктами нерухомості і ніщо більше.</p>
<p>І шановні головуючі, давайте будемо відверті, у вас є низка можливостей розглядати інші питання. І я повернуся до цього питання і аспекту, який дуже турбує зараз наше суспільство під час розгляду наступної правки. А дану правку, яка врегульовує можливість отримання права власності на землю, поставити на голосування.</p>
<p></p>
<p>ГОЛОВУЮЧИЙ. Ставлю на голосування 675 поправку народного депутата Німченка і Шуфрича. Комітет пропонує її відхили. Прошу визначатись та голосувати.</p>
<p></p>
<p>13:06:17</p>
<p>За-50</p>
<p>Рішення не прийнято. На жаль, Нестор Іванович.</p>
<p>Наступна 676-а, ті самі автори.</p>
<p>Нестор Іванович, будь ласка.</p>
<p></p>
<p>13:06:23</p>
<p>ШУФРИЧ Н.І.</p>
<p>Дякую. Шановний головуючий, мені тільки що дорікнули, що я нібито не знаю, як скликати позачергові сесії? Ну у мене досвіду як мінімум в шість раз більше ніж у вас і я достеменно знаю, як треба скликати позачергові сесії. І крім того, що збирається 150 підписів, ви можете вирішити це одноосібно враховуючи, що ви є монобільшістю. Крім того, Голові Верховної Ради України ми надали повноваження під час дії карантину на свій розсуд скликати позачергові сесії. Тобто такий механізм теж є.</p>
<p>І особливо цинічно звучить сьогодні дорікання, що нам треба зняти свої поправки, тому що не можемо розглядати інші законопроекти, коли поставили цей законопроект спеціально заради того, щоб ці поправки розглядалися. Хто мішав розпочати цю процедуру сьогодні після голосування по всіх інших нібито важливих для сьогоднішньої влади законів, а не вводити в турбулентний режим роботу…?</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:07:32</p>
<p>ГОЛОВУЮЧИЙ. 676 правка. Готові голосувати? Комітетом не підтримана. Прошу визначатись та голосувати.</p>
<p></p>
<p>13:07:55</p>
<p>За-47</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:08:04</p>
<p><a name=Temp></a>ГОЛОВУЮЧИЙ. Рішення не прийнято.</p>
<p>Наступна поправка 677. Волошин, будь ласка.</p>
<p></p>
<p>13:08:09</p>
<p>ВОЛОШИН О.А.</p>
<p>Дякую. Шановні колеги, до речі, знову ж таки тут мій колега Шуфрич і Колтунович згадували про порядок денний Верховної Ради. Звичайно, ми ж всі розуміємо, що правки не з'являються за 5 хвилин до того, як ми вступаємо в розгляд питання, всі знали, що правки є, всі знають, яка є процедура. І до речі, монобільшість протягла відповідний законопроект, яким могла уникнути цієї процедури і скоротити це все. У нас є навіть підозра, що в зв'язку з тим, що з більшістю взагалі проблеми, представники влади навіть зацікавлені в тому, щоб це довго тривало все.</p>
<p>Просто я до чого кажу? Якщо б хотіли якісь важливі законопроекти голосувати, їх би поставили перед законопроектом, з якого є тисячі правок. Тому давайте, будь ласка, не будемо дійсно вигадувати те, чого немає, а просто рухатися тим шляхом, який, очевидно, всіх задовольняє – і опозицію і владу.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 677 поправка народних депутатів Волошина і Славицької. Комітет пропонує відхилити. Прошу визначатись та голосувати.</p>
<p></p>
<p>13:09:27</p>
<p>За-47</p>
<p>Рішення не прийнято.</p>
<p>Наступна поправка 678, Колтунович, Загородній. Хто буде? Колтунович Олександр Сергійович.</p>
<p></p>
<p>13:09:34</p>
<p>КОЛТУНОВИЧ О.С</p>
<p>Дякую, вельмишановний головуючий. А можна передати слово Юрію Івановичу Загородньому? Він співавтор поправки.</p>
<p></p>
<p>ГОЛОВУЮЧИЙ. Будь ласка, Загородній.</p>
<p></p>
<p>КОЛТУНОВИЧ О.С. Дякую.</p>
<p></p>
<p>13:09:42</p>
<p>ЗАГОРОДНІЙ Ю.І.</p>
<p>Дякую, Руслане Олексійовичу! Юрій Загородній, політична партія "Опозиційна платформа – За життя". В статті 82 законопроекту 2194 мова йде про те, щоб зняти обмеження на придбання іноземними фізичними особами, особами без громадянства, а також іноземними юридичними особами набуття прав власності на українську несільськогосподарську і сільськогосподарську землю.</p>
<p>Я хочу зазначити, що згідно офіційних даних сьогодні уже іноземний капітал обробляє українську землю в розмірі 1 мільйон 201 тисяча гектарів землі, а капітал Сполучених Штатів Америки обробляє землю, яка складає 719 тисяч гектарів української землі.</p>
<p>Коли ми знімаємо цим законопроектом обмеження на право володіння українською землею іноземними фізичними і юридичними особами, це, ми вважаємо, є антинародною, антисоціальною політикою по відношенню до власного українського народу.</p>
<p>А правку прошу поставити на голосування.</p>
<p></p>
<p>ГОЛОВУЮЧИЙ. Ставиться на голосування 678 поправка народного депутата Колтуновича, Загороднього. Комітет пропонує відхилити. Прошу визначатися та голосувати.</p>
<p></p>
<p>13:11:11</p>
<p>За-46</p>
<p>Рішення не прийнято.</p>
<p>Наступна поправка 679. Шуфрич, Кива. Хто буде? Нестор Іванович, звісно, будь ласка.</p>
<p></p>
<p>13:11:20</p>
<p>ШУФРИЧ Н.І.</p>
<p>Дякую, шановний головуючий. Ця правка регулює питання, що якщо іноземці отримають спадщину українську землю, що на протязі року вони були зобов'язані її продати, а держава викупити.</p>
<p>Я повертаюся до теми щодо нібито блокування нами розгляду інших питань. Я ще раз звертаю увагу на цинізм, коли ви навмисно поставили питання цього закону, знаючи, що до нього 3 тисячі поправок, у вівторок зразу після того, як проголосували необхідний вам Закон про НАБУ. Тобто те, що потрібно владі, проголосувалося, а питання тарифів, що потрібно людям, ніхто голосувати не хоче.</p>
<p>Тому ми зараз вимагаємо від Президента, від керівництва Верховної Ради, від монобільшості провести позачергову сесію, навіть сьогодні, після 15 години і розглянути питання тарифів. Я розумію, що вас все влаштовує, ви боїтеся і питання тарифів, і боїтеся питання створення слідчої комісії з питань зради.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 679 поправку народного депутата Шуфрича та Киви. Комітет пропонує відхилити. Прошу визначатися та голосувати.</p>
<p></p>
<p>13:12:46</p>
<p>За-46</p>
<p>Рішення не прийнято.</p>
<p>Наступна 680, Крулько. Не наполягаєте? Дякую.</p>
<p>681-а. Тимошенко Юлія Володимирівна.</p>
<p></p>
<p>13:13:01</p>
<p>ТИМОШЕНКО Ю.В.</p>
<p>Шановні колеги, зараз в парламенті розглядаються змін до Земельного кодексу, які докорінно руйнують всю систему управління сільськогосподарською землею.</p>
<p>Над цим кодексом у свій час працювали кращі вчені України, які кожну статтю цього Земельного кодексу так побудували, щоб були захищені національні інтереси України, щоб були захищені фермери, щоб були захищені сільгоспвиробники.</p>
<p>Зараз в цей Земельний кодекс вноситься безліч правок, які практично прибирають державу від контролю за використанням сільськогосподарської землі, селян прибирають з землі, роблять землю якимось безхозним товаром. Ми мусимо це зупинити. Це можуть зупинити наші голоси в парламенті: не голосувати за ці зміни до Земельного кодексу і відправити цей закон на доопрацювання.</p>
<p></p>
<p>ГОЛОВУЮЧИЙ. Ставиться на голосування 681 поправка, народної депутатки Тимошенко і Цимбалюка. Комітет пропонує відхилити. Прошу визначатись та голосувати.</p>
<p></p>
<p>13:14:27</p>
<p>За-55</p>
<p>Рішення не прийнято.</p>
<p>Наступна поправка 682, Шпенов. Не наполягає.</p>
<p>Наливайченко, 683-я, будь ласка.</p>
<p></p>
<p>13:14:38</p>
<p>НАЛИВАЙЧЕНКО В.О.</p>
<p>Шановний пане головуючий, шановні громадяни України! Ще раз хочу наголосити, що наполягаю на своїй поправці і пояснити, чому для "Батьківщини" так важливо, щоб було збережено головне – право людей за нині діючим Земельним кодексом володіти своєю землею. Це раз.</p>
<p>Друге. Ми чітко вказуємо на небезпеки, які провокуються і несуться цими можливими нововведеннями, які зараз представляються нам тут в парламенті.</p>
<p>Ми категорично проти цих нововведень. І, як можна підтримати зняття шару верхнього з землі, з тої землі, яка належить громадянам України? Заради чого це підтримати? Прибрати селян, як каже правильно, пані Тимошенко, наш лідер, потім прибрати верхній шар землі. А потім прибрати що, Україну? Ні, так не буде.</p>
<p>Ми вимагаємо зняти з розгляду цей законопроект, винести це питання на референдум і люди вирішать, як жити на рідній землі.</p>
<p></p>
<p>ГОЛОВУЮЧИЙ. Ставиться на голосування 683 поправка, народний депутат Наливайченко. Комітет пропонує відхилити. Прошу визначатися та голосувати.</p>
<p></p>
<p>13:16:00</p>
<p>За-58</p>
<p>Рішення не прийнято.</p>
<p>Наступна поправка 684-а, Княжицький. Не наполягає.</p>
<p>685-а, Княжицький. Не наполягаєте, я зрозумів.</p>
<p>687-а, Кабаченко, будь ласка.</p>
<p></p>
<p>13:16:19</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Колеги, цим законопроектом вносяться зміни в Земельний кодекс України. І як не дивно, серед трьох слів "Земельний кодекс України" найголовнішим словом тут є саме "Україна". І тому досить дивно, цинічно, алогічно виглядає те, що, вносячи зміни до Земельного кодексу саме України, ми викреслюємо абсолютно все, що поєднує цей Земельний кодекс із Україною.</p>
<p>На прикладі статті 82 частини першої Земельного кодексу України. Зараз я вам швиденько зачитаю чинну норму: "Юридичні особи, засновані громадянами України або юридичними особами України".</p>
<p>Зараз я зачитаю версію, підготовлену комітетом до другого читання: "Юридичні особи можуть набувати у власність земельні ділянки…", – і далі по тексту. Тут відсутнє слово "України". І саме ця правка, вона докорінно відрізняється від того, що з самого початку закладено в Земельний кодекс України.</p>
<p></p>
<p>ГОЛОВУЮЧИЙ. Шановні колеги, ставиться на голосування 687 поправка народного депутата Кабаченка. Комітет пропонує її відхилити. Прошу визначатися та голосувати.</p>
<p></p>
<p>13:17:46</p>
<p>За-70</p>
<p>Рішення не прийнято.</p>
<p>688-а, Столар. Не наполягає.</p>
<p>691-а, Лукашев, Павленко. Не наполягають.</p>
<p>693-я, Плачкова. Не наполягає.</p>
<p>695-а, Батенко.</p>
<p>А я перепрошую, тоді давайте, попередня в нас 691-а, Лукашев, Павленко. Прошу тільки, ну трошки раніше реагуйте, слухайте зал. Да, будь ласка.</p>
<p></p>
<p>13:18:27</p>
<p>ЛУКАШЕВ О.А.</p>
<p>Дякую, шановний пане головуючий.</p>
<p>Шановні колеги, я звертаюсь до вас від імені виборців Троїцького району, Білокуракинського, Старобільського, Новоайдарського, Кремінского Луганської області. Тисячі людей, жителі сіл, не мають можливості отримати ані паї, ані 2 гектари на ведення особистого селянського господарства.</p>
<p>І в цих умовах ми сьогодні спостерігаємо як продається українська земля іноземцям. Все створюється для того, щоб громадяни України, український народ, який є носієм державного суверенітету, був навічно позбавлений матеріальної основи цього суверенітету.</p>
<p>Тому я прошу поставити мою правку, нашу правку з колегою Павленком, на голосування.</p>
<p></p>
<p>ГОЛОВУЮЧИЙ. 691 поправка ставиться на голосування. Комітет пропонує відхилити. Прошу визначатися та голосувати.</p>
<p></p>
<p>13:19:49</p>
<p>За-55</p>
<p>Рішення не прийнято.</p>
<p>Наступна поправка, як я казав, Тарас Іванович Батенко, 695-а, будь ласка.</p>
<p></p>
<p>13:19:58</p>
<p>БАТЕНКО Т.І.</p>
<p>Шановні колеги, для нас, я сподіваюсь, і для більшості присутніх в цьому залі, незалежно від назв політичних партій і фракцій, найбільш принципова поправка.</p>
<p>Не можуть набувати права власності на земельні ділянки юридичні особи, створені за законодавством України, власники будь-якої кількості акцій, часток, паїв, кінцевим бенефіціарним власником яких є: а) держава, визнана Верховною Радою України державою-агресором; б) юридичні особи, бенефіціарні власники будь-якої кількості акцій яких є резидентом держави, визнаної Верховною Радою України державою-агресором; і в) фізичні особи, громадяни або резиденти держави, визнаної Верховною Радою України державою-агресором.</p>
<p>Давайте жодної шпарини не дамо для заволодіння українською землею нашим ворогам, представникам країни-агресора.</p>
<p>Прохання: залу підтримати цю поправку. І потім щоб громадяни України побачили, хто як голосував.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 695 поправка народних депутатів Батенка і Констанкевич. Комітет пропонує її відхилити. Прошу визначатися та голосувати.</p>
<p></p>
<p>13:21:18</p>
<p>За-84</p>
<p>Рішення не прийнято.</p>
<p>Наступна поправка. Качура. Не наполягає.</p>
<p>Бондарєв. 697-а. Будь ласка, Бондарєв. 697-а.</p>
<p></p>
<p>13:21:32</p>
<p>БОНДАРЄВ К.А.</p>
<p>Костянтин Бондарєв, фракція "Батьківщина". Сьогодні Україна переживає найважчі часи в своїй історії. Шостий рік йде війна. Економічна криза. Доходи населення найнижчі і найвищі тарифи. Сьогодні відкривати ринок землі – це злочин. Цей закон не просто відкриває ринок землі, він відкриває двері іноземцям для скуповування цієї землі.</p>
<p>Скажіть, будь ласка, що закінчиться швидше: чи у них в принтері бумага, на якій вони друкують ті гроші, за які потім будуть придбавати цю землю, чи у нашого фермера гроші в кишені? Хто придбає цю землю?</p>
<p>Моя поправка стосується того, щоби не дати скупувати нашу землю іноземцям. Хто сьогодні не проголосує за мою поправку, той дає ринок землі іноземцям.</p>
<p></p>
<p>ГОЛОВУЮЧИЙ. Ставиться на голосування 697 поправку народного депутата Бондарєв. Комітет пропонує її відхилити. Прошу визначатися та голосувати.</p>
<p></p>
<p>13:22:58</p>
<p>За-62</p>
<p>Рішення не прийнято.</p>
<p>Наступна, 698-а, Німченко. Будь ласка.</p>
<p></p>
<p>13:23:07</p>
<p>НІМЧЕНКО В.І.</p>
<p>Шановні колеги, хочу звернути вашу увагу на те, що законодавець – це ми. Ми вщент забули, що є територіальні громади як суб'єкт цивільних, земельних і інших правовідносин.</p>
<p>То скажіть, чому територіальна громада не являється власником землі, в тому числі і в територіях населених пунктів, і ті, які межують з цим населеним пунктом? Чому ми вважаємо, що це є комунальною власністю? Що таке комунальна власність?</p>
<p>Тому я хотів би, щоб було підтримане наше зауваження і наші зміни до статті 83.</p>
<p>І ще одне хочу сказати. Шановні колеги, коли ми ведемо питання про право власності на землю, давайте бачити не суб'єкт власності для продажу, а бачити власника. А власником є громадяни, які об'єднуються в територіальні громади. От про що іде мова. І про це повинен казати Кодекс законів про землю.</p>
<p></p>
<p>ГОЛОВУЮЧИЙ. Ви наполягаєте, так?</p>
<p>Ставиться на голосування 698 поправка народного депутата Німченка. Комітет пропонує відхилити. Прошу визначатись та голосувати.</p>
<p></p>
<p>13:24:34</p>
<p>За-53</p>
<p>Рішення не прийнято.</p>
<p>699-а – така сама, за редакцією тих самих авторів.</p>
<p>Василь Іванович Німченко, будь ласка.</p>
<p></p>
<p>13:24:42</p>
<p>НІМЧЕНКО В.І.</p>
<p>Шановні колеги, я хочу тут лише сказати одне. Що все свідоме життя наша Україна, наші предки збирали землю і було таке обичаєве право: ніколи, ні при яких умовах крихти не змітати зі столу долонею, а збирати і з'їдати – це є обичаєве право, визване тим голодом, який був. А ці крихти вироблялися з землі.</p>
<p>І тому я хотів би сказати, що це є святе право власності народу. Не посягайте на це. Колеги, хто стоїть на цій платформі, вас за стільки срібняків купили американці? В тому числі пан доповідач, ви що, не розумієте, що це антиконституційно? Що ви робите на очах у всіх людей? Це називається таким словом – повна знахабнілість.</p>
<p>Спасибі.</p>
<p></p>
<p>ГОЛОВУЮЧИЙ. Ставиться на голосування 699 поправа народного депутата Німченка Василя Івановича і Шуфрича Нестора Івановича. Комітет пропонує відхилити. Прошу визначатися і голосувати.</p>
<p></p>
<p>13:26:07</p>
<p>За-46</p>
<p>Рішення не прийнято.</p>
<p>Наступна поправка номер 700, Шуфрич, Кива. Мабуть, Нестор Іванович. Будь ласка, Несторе Івановичу.</p>
<p></p>
<p>13:26:17</p>
<p>ШУФРИЧ Н.І.</p>
<p>Дякую, шановний головуючий. Ми вважаємо, що в діючій редакції Земельного кодексу це питання врегульовано. Я ще раз хочу нагадати, що при дуже складних умовах Земельний кодекс був прийнятий двадцять років тому, і він абсолютно захищає права наших громадян, до речі, що він і довів.</p>
<p>Питання щодо розбазарювання української землі в умовах надзвичайно низької ціни, ми вважаємо злочином проти українського народу. Тому і наполягаємо зупинитися в цьому ганебному бажанні розпродати землю, а точніше, примусити людей розпродати землю за безцінь.</p>
<p>І ще раз наполягаю на тому, щоби сьогодні після 15 години було зібрано позачергову сесію для розгляду питання тарифів та інших питань, які монобільшість вважає за необхідне.</p>
<p>Ми вимагаємо розглянути питання слідчих комісій про зраду і питання тарифів. І ви це можете.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 700 поправку народних депутатів Шуфрича і Киви. Комітет пропонує відхилити. Прошу визначатись та голосувати.</p>
<p></p>
<p>13:27:44</p>
<p>За-51</p>
<p>Рішення не прийнято.</p>
<p>Кіт не наполягає.</p>
<p>Колтунович, Загородній, 702-а. Хто? Колтунович, будь ласка.</p>
<p></p>
<p>13:27:53</p>
<p>КОЛТУНОВИЧ О.С.</p>
<p>Дякую. Вельмишановний, Руслане Олексійовичу. Ну, по-перше, по процедурі. Я був учасником перемовин, коли були представники фракцій зібрані у Голови Верховної Ради і йшлося питання щодо розгляду даного проекту закону. Да, безумовно, стояло питання щодо застосування спецпроцедури, коли було там по 5 поправок від кожної фракції, і пішли далі. Але, я наголошую на цьому, погоджено з керівником фракції монобільшості, з керівництвом Верховної Ради. Ми зайшли свідомо в це питання. Всі розуміли, куди ми ідемо, скільки поправок і всі наполягають. Тому це ваш вибір, а не наш. Перше.</p>
<p>Друге. Щодо позачергової сесії. Безумовно, подали ми законопроекти. Особисто я подавав 2126 і 1122 щодо зниження ціни на газ і внесення змін до Податкового кодексу. Ну і, безумовно, ми підтримуємо це питання позачергової сесії.</p>
<p>І третій момент. Я хотів би звернути увагу – інститут оренди землі. Державна політика і земельна і аграрна політика має бути сконцентрована саме в цьому напрямку.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 702 поправка народного депутата Колтуновича і Загороднього. Комітет пропонує відхилити. Прошу визначатися та голосувати.</p>
<p></p>
<p>13:29:18</p>
<p>За-53</p>
<p>Рішення не прийнято.</p>
<p>Наступна поправка. Волошин, 705-а. Будь ласка, Олег Анатолійович.</p>
<p></p>
<p>13:29:27</p>
<p>ВОЛОШИН О.А.</p>
<p>Шановні колеги, ще раз те, про що вже говорили мої колеги по фракції. Ми знаємо, що наш колега, з однієї із політичних груп ходив і збирав підписи за проведення позачергової сесії з питань тарифів задовго до того, як ми увійшли у це питання стосовно змін до Земельного кодексу. І нічого такого, окрім як в рамках цього збору підписів про проведення позачергової сесії, жодного законопроекту про зниження комунальних тарифів в порядку денному Верховної Ради не було. Тому давайте просто чітко все для всіх зафіксуємо. І візьмемо на себе зобов'язання чесно не розповідати те, чого нема.</p>
<p>Ми всі, я думаю, абсолютно підтримуємо необхідність проведення позачергового засідання з питань зниження комунальних тарифів, але це жодним чином не стосується того, щоб у звичному порядку денному, який дійсно сьогодні у нас змінився через численні поправки, це питання не стояло.</p>
<p>Дякую. І прошу поставити мою правку на голосування.</p>
<p></p>
<p>ГОЛОВУЮЧИЙ. Звісно. Ставиться на голосування 705 поправка народних депутатів Волошина і Славицької. Комітет пропонує відхилити.</p>
<p>Прошу визначатися та голосувати.</p>
<p></p>
<p>13:30:48</p>
<p>За-51</p>
<p>Рішення не прийнято.</p>
<p>Наступна поправка 716. Німченко, Шуфрич. Хто?</p>
<p>Василь Іванович, звичайно, будь ласка.</p>
<p></p>
<p>13:31:09</p>
<p>НІМЧЕНКО В.І.</p>
<p>Шановні колеги, коли ми ведемо мову про землю, то ми її продавали, а тепер ми вже готовимо всю її орендарям. То я хотів би, там є доповідач, як він дивиться на те, що цей законопроект взагалі не передбачає можливості дострокового припинення договору оренди землі з боку власника-орендодавця. Це він власник.</p>
<p>І друге питання. Шановні колеги, коли ми пишемо ці законопроекти, то давайте ж ми виходити із цивілістичних відносин і земельних відносин, що за ними стоять громадяни, а у них є права, в тому числі і конституційні. То подивіться, на яких підставах у нас ми вже доходимо до того, що ми уже будемо вирішувати питання передачі в оренду не тільки іноземцям, а й іноземним державам. Давайте подивимося, що за цим стоїть.</p>
<p>І тому я хотів би, щоб ми якось прислухалися до тих поправок…</p>
<p></p>
<p>ГОЛОВУЮЧИЙ. Ставиться на голосування 716 поправка Німченка, Шуфрича. Комітет пропонує відхилити. Прошу визначатися та голосувати.</p>
<p></p>
<p>13:32:35</p>
<p>За-49</p>
<p>Рішення не прийнято.</p>
<p>717-а. Василь Іванович, будь ласка, потребуємо вашого обґрунтування.</p>
<p></p>
<p>13:32:43</p>
<p>НІМЧЕНКО В.І.</p>
<p>Шановні колеги, так я все-таки продовжую. Хіба не заслуговує на увагу те, що ми орендаря, вірніше, орендодавця, де ми тут записуємо про передачу землі в оренду, ми не вбачаємо те, що якраз орендодавцем, яким є той селянин, який отримав пай, яким є той громадянин, який у спадок отримав цю землю. Чому законодавець не захищає інтереси цих людей? Подивіться, що робиться стосовно прав і свобод орендодавця.</p>
<p>І тому давайте ми все-таки прислухаємося до тих пропозицій. А приймати такі норми і забезпечувати авторитарно право орендаря, і без його відома ніхто не може продати землю, це не те, що ганебне явище, це явище являється взагалі нецивілістичним на ХХІ столітті розвитку нашої державності в Україні.</p>
<p></p>
<p>ГОЛОВУЮЧИЙ. Дякую, Василю Івановичу.</p>
<p>Ставиться на голосування ваша 717 поправка. Комітет пропонує відхилити. Прошу визначатися та голосувати.</p>
<p></p>
<p>13:34:10</p>
<p>За-50</p>
<p>Рішення не прийнято.</p>
<p>Наступна поправка 718, народний депутат Лукашев. Будь ласка.</p>
<p></p>
<p>13:34:19</p>
<p>ЛУКАШЕВ О.А.</p>
<p>Дякую, шановний головуючий. Я хотів би звернутися до пана голови комітету. Скажіть, будь ласка, ось це викидання слова "Україна" із законопроекту, тобто ви бачите перспективу з основного нормативно-правового акту, який регулює земельні відносини, без України?</p>
<p>Ми розуміємо, що ви за ідеологію цього закону бачите в перспективі українську землю саме як територію України, але без українців як землевласників. І це ми відчуваємо. Це бачать наші виборці.</p>
<p>Тому я хотів би запитати у вас: пане Сольський, як ця ідеологія цього законопроекту співвідноситься з текстом присяги, яку ми з вами приймали під час початку депутатських повноважень?</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 718 поправка. Комітет пропонує її відхилити. Прошу визначатись та голосувати.</p>
<p></p>
<p>13:35:41</p>
<p>За-53</p>
<p>Рішення не прийнято.</p>
<p>719 поправка. Лукашев, будь ласка.</p>
<p></p>
<p>13:35:47</p>
<p>ЛУКАШЕВ О.А.</p>
<p>Шановні колеги, для мене, як депутата-мажоритарника, який представляє Луганщину 113 виборчий округ, однаково близькі проблеми як шахтарів вже пенсіонерів, які проживають в Кремінському районі, так і представників аграрного сектору, які віддали все життя роботі на селі і на сьогодні не мають жодного клаптику української землі. І ось я щойно отримав телефонний дзвінок зі Сватівського району Луганської області і люди кажуть, що вони будуть об'єднуватись з шахтарями і з відбійними молотками прийдуть сюди під стіни Верховної Ради захищати права всіх українців на нашу українську землю.</p>
<p>Тому пане Сольський, прокоментуйте, будь ласка, і дайте відповідь виборцям Луганщини.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставиться на голосування 719 поправка народного депутата Лукашева і Павленка. Комітет пропонує її відхилити. Прошу визначатись та голосувати.</p>
<p></p>
<p>13:37:07</p>
<p>За-52</p>
<p>Рішення не прийнято.</p>
<p>Наступна поправка 720, Волошин, Славицька. Хто буде? Олег Анатолійович, будь ласка.</p>
<p></p>
<p>13:37:14</p>
<p>ВОЛОШИН О.А.</p>
<p>Я би в цей момент хотів би звернутись до шановного професора Олександра Олександровича Мережка, який щойно там 11 хвилин тому опублікував цікавий дуже пост в Фейсбуці, в якому написав, що якщо народний депутат заздалегідь знає, що його поправки не знайдуть підтримки в залі, а все рівно пропонує ці поправки, то це нібито є зловживання правом.</p>
<p>Я дуже щиро шаную пана Мережка. До речі, якщо колеги не знають, свого часу в Інституті міжнародних відносин пан Мережко був наймолодшим, хто захистив докторську дисертацію і це навіть нам всім в приклад ставили.</p>
<p>Так ось, звідки ми маємо знати, що наші поправки не знайдуть підтримки? Тільки тому, що ми в опозиції, а ви більшість? Тобто у нас диктатура встановлена і поправки можна не вносити апріорі тому, що вони не будуть підтримані, тому що ми в опозиції?</p>
<p>Прокоментуйте, будь ласка, пан Мережко, власний пост. Дякую.</p>
<p></p>
<p>ГОЛОВУЮЧИЙ. Ну все-таки процедура не передбачає коментаря іншим народним депутатом. А поправка тому вона і поправка. <i>(Шум у залі)</i></p>
<p>Це його право, а не обов'язок отримати… Ви хочете? Ну давайте, репліка, Олександр Мережко.</p>
<p></p>
<p>13:38:18</p>
<p>МЕРЕЖКО О.О.</p>
<p>Дуже вам дякую, колеги. Йдеться про порушення таких основоположних принципів права як такого як принцип добросовісності і принцип незловживання правом.</p>
<p>Зрозуміло, що якщо депутат заздалегідь знає, що його поправка не має жодних шансів пройти і намагається представити величезну кількість поправок тільки для того, щоб затормозити і загальмувати процес прийняття закону, то це слід розглядати як порушення принципу добросовісності і зловживанням правом.</p>
<p>Дякую.</p>
<p></p>
<p>ГОЛОВУЮЧИЙ. По-моєму, пояснення як від професора. Так?</p>
<p>Шановні колеги, я ставлю на голосування 720 поправку Волошина і Славицької. Комітет пропонує її відхилити. Прошу визначатись та голосувати.</p>
<p></p>
<p>13:39:15</p>
<p>За-46</p>
<p>Рішення не прийнято.</p>
<p>Наступна поправка 721. Нестор Іванович Шуфрич, будь ласка.</p>
<p></p>
<p>13:39:22</p>
<p>ШУФРИЧ Н.І.</p>
<p>Дякую, шановний головуючий. У мене виникає питання: для кого ми пишемо цей Земельний кодекс? Для тих, хто буде грабувати людей? Чи для громадян, захищаючи їх права на землю і на можливість отримання доходів?</p>
<p>Те, що ми фактично забороняємо власнику землі (орендодавцю) розірвати договір оренди в разі, якщо це не відповідає його інтересам, вважаю антинародним рішенням. І цей кодекс точно не буде захищати людей. Ми можемо обумовлювати умови: не раніше ніж до кінця сезону відповідного, до збору врожаю. Але не вводити людей в реальне кріпацтво, від якого нас звільнили…</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 721 поправку народного депутата Шуфрича, комітет пропонує відхилити. Прошу визначатися та голосувати.</p>
<p></p>
<p>13:40:48</p>
<p>За-40</p>
<p>Рішення не прийнято.</p>
<p>Шановні колеги, наступна 722 поправка. Автор – народна депутатка України Юлія Володимирівна Тимошенко. Є домовленість, що 10 хвилин ми даємо виступу в заміну на ваші подальші поправки.</p>
<p>Будь ласка, Юлія Володимирівна.</p>
<p></p>
<p>13:41:07</p>
<p>ТИМОШЕНКО Ю.В.</p>
<p>Шановні колеги, я дійсно вирішила попросити, замість всіх наших правок, вирішила попросити 10 хвилин часу. Чому, тому що у мене склалося таке враження, що в цьому залі ми поділилися на два табори: один табір – це як би то за Україну, а другий табір – проти України.</p>
<p>Насправді, це не відповідає дійсності. Тому що ми в цьому залі, мені здається, якщо глибоко замислимося над тим, яке питання ми сьогодні обговорюємо – це земля, ми не можемо бути з вами по різні сторони барикад, це неможливо. Тому що ми з вами як українці маємо одну десяту території взагалі земної кулі у власності родючих земель. Ми, українці, можемо цим скарбом розпоряджатися так, як ми хочемо, це реальний скарб. Я думаю, що ми всі тут до єдиного представляємо народ України, тут нема такого, що хтось представляє іноземні корпорації, а хтось представляє народ України.</p>
<p>І тому я хотіла б звернутися до вас зараз, можливо, з останніми словами в цьому залі перед голосуванням за цей Земельний кодекс і сказати, що у нас з вами є колосальний потенціал, який ми можемо реалізувати і стати однією з найзаможніших країн світу.</p>
<p>Якщо умовно оцінити нашу безцінну родючу землю – це приблизно трильйон доларів по самим скромним цінам. Але насправді це безцінне чому? Тому що в тих державах, де є крапля землі, вони намагаються цю краплю землі обробити найкращим чином, виростити сировини, переробити її, продати готову продукцію. У нас, тому що Господь нас наділив таким багатством і такою розкішшю, ми дозволяємо собі розкидатися такими речами.</p>
<p>Якщо ви візьмете мапу світу і подивитеся зеленими плямками, де визначена родюча земля світу, ви побачите, що цих зелених плямок на світовій мапі залишилося майже нічого і кліматичні умови скорочують це з неймовірною силою – світ втрачає родючі землі кожен рік.</p>
<p>І може сказати, що сьогодні за оцінками Організації Об'єднаних Націй 821 мільйон людей сьогодні голодує. Кожні 11 хвилин у світі дитина помирає з голоду. Ви розумієте, що відбувається? А у нас є цей скарб.</p>
<p>І тепер давайте подивимося, а що ми маємо від цього? В минулому році експорт нашої сировини, нашої аграрної продукції склав 22,5 мільярди всього. Якщо ви візьмете Італію, яка переробляє кожен грам сировини, без виключення, вони отримують з гектару в десять разів більше ніж ми.</p>
<p>Ви розумієте, що ми замість 22 мільярдів можемо мати 220 мільярдів щорічно експорту і валютної виручки в країну, ми можемо кредитувати Міжнародний валютний фонд. Прибуток, який народжує земля, якщо буде належати українським селянам і українському народові, і правильно розпорядитися землею для цього, нам з вами нічого не загрожує в світі.</p>
<p>І тому, я хотіла би сказати вам, що в світі існує дві концепції підходу до розпорядження землею. Перша концепція – це віддати землю великим корпораціям і такий досвід в світі є – це Аргентина, це Бразилія, Мадагаскар – ви можете безліч перерахувати таких країн. Вони віддали великим корпораціям – що відбулося?</p>
<p>Перше. Абсолютно варварське поводження із землею, тому що їм ця земля, по суті, тимчасова, вони знімають прибуток сьогодні.</p>
<p>Друге, що відбулося: сировина, яка народжується цією землею, не переробляється в цій країні, тому що у всіх великих корпорацій вже побудовані переробні потужності в усьому світі. Ми залишимося землею, яку будуть просто використовувати по повній, але переробки у нас не буде, якщо ми корпораціям це віддамо.</p>
<p>Третє, що важливо. Ми не будемо з вами, як і ті країни, які є – Бразилія, Аргентина – більше розпоряджатися своїм продовольчим балансом. Ми не зможемо, тому що ми не будемо впливати на експорт, ми не будемо впливати на запаси, ми залишимося заручниками цього. І це вже досвід, який є у світі.</p>
<p>Ви знаєте, що Мадагаскар, який має майже 100 відсотків території родючої землі, після того, як віддав свою землю одній корпорації, зараз вийшов на 25 місце в світі по голоду.</p>
<p>Так що ми з вами будуємо таку стратегію, де земля варварські використана, де ми з вами є виробники сировини і придаток просто до тих, хто буде отримувати ті 220 мільярдів доларів кожен рік, а не ми.</p>
<p>Ви розумієте, що українська земля – це мільйони робочих місць. Якщо ми підемо шляхом фермерства, ми можемо навчити людей господарювати, дати їм кредити. Ми будемо мати з вами екологічну продукцію, робочі місяця, податки в Україні. А у випадку дії законів про запобігання подвійного оподаткування ми від вирощення і торгівлі сировиною навіть і податків мати не будемо. І тому світ, знаючи це, пішов по шляху розвитку фермерства. Чому? Та тому що це єдиний ефективний шлях взагалі обробки землі.</p>
<p>Що для цього світ зробив? По-перше, 2,5 мільярда гектарів у світі родючої землі, 550 мільйонів приблизно господарств. В середньому 5 гектарів на одну працюючу фермерську родину або фермерське підприємство, 5 гектарів. І так працює світ.</p>
<p>І тому Організація Об'єднаних Націй визначила наступні 10 років виключно стратегію розвитку світового фермерства. А ми з вами обираємо іншу стратегію, яка протирічить світовим тенденціям, світовим трендам і протирічить нашим національним інтересам.</p>
<p>Багато країн світу тільки своїм фермерам і малим, і середнім сільгоспвиробникам дають землю. Подивіться, зараз у мене тут в руках заява литовських аграріїв, в частности ексміністра аграрної політики Литви, це наші друзі. І вони зробили заяву і зараз застерігають нас ні в якому випадку не йти тим порочним шляхом, яким пішла Литва. Вони говорять, що в ході земельної реформи, я цитую: "…мають дозволити купівлю тільки фізособам і тільки тим людям, які живуть і працюють на землі". Це прямі їх рекомендації.</p>
<p>І вони говорять до чого призвело те, що вони зробили і те, що збираємося зробити ми: перше – концентрація великих земельних площ в одних руках, друге – спекуляція землею, третє – вилучення землі у малих виробників сільгосппродукції і четверте – деградація землі і неналежне використання по призначенню. Це наші литовські друзі, вони застерігають.</p>
<p>І тому моє прохання до вас. У нас в руках з вами золото, яке, на жаль, не використовувалося ефективно. Давайте трошечки зупинимося і не зробимо ту трагічну помилку, яку (як Аргентина, Бразилія, Мадагаскар) поправити буде неможливо. Нам треба мінімум 20 років нормального фермерства, ніяких іноземців, ніякого зняття верхнього шару землі, ніякого розпродажу цінних земель. Тому що в усьому світі цінні землі використовуються виключно для створення насінницького фонду. А у нас всі насінницькі станції поставили на продаж зараз.</p>
<p>Я можу вам привести також статистику великих країн, які сьогодні навпаки скуповують землю в державну власність.</p>
<p>Якщо ви подивитесь ту статистику, ви побачите, що не розпродають землю, а навпаки, її концентрують. Візьміть такі країни як Канада, Ізраїль, Сполучені Штати – більше 50 відсотків в державній і комунальній власності. У нас залишилися вже лічені відсотки. Ми стаємо країною, яка в той час, коли голод оголошений найбільшою загрозою світу Організацією Об'єднаних Націй, ми просто віддаємо те, що можуть всі наші прийдешні покоління тримати в самому нормальному стані порівняно з усіма іншими країнами світу.</p>
<p>Я прошу одного: відкласти прийняття таких законів, провести дискусію спокійну, без протистояння по різні сторони барикад, і робити не те, що нам радять, а те, що роблять в інших аграрних країнах. І я вірю, що у нас все вийде. Не нищіть наш шанс.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякуємо, Юлія Володимирівно.</p>
<p>Йдемо далі. 726-а. Фріс. Не наполягає.</p>
<p>728-а. Красов. Не наполягає.</p>
<p>729-а. Дубнов. Не наполягає.</p>
<p>730-а. Ковальов. Не наполягає.</p>
<p>731-а. Чорноморов. Не наполягає. <i>(Шум у залі) </i> Хто, хто? Чорноморов.</p>
<p>731-а. Чорноморов, будь ласка.</p>
<p></p>
<p>13:51:32</p>
<p>ЧОРНОМОРОВ А.О.</p>
<p>Добрий день! Шановний головуючий, дякую. Шановні колеги, шановний народе України! Дивіться, що ми зараз наразі бачимо? Що, в принципі, всі розуміють, що даний законопроект, він насамперед на часі. І земля, яку зараз очікують громади і потребують нашої допомоги для прийняття цього рішення для того, щоб земля вже повноцінно в законній мірі перейшла б до комунальної власності, і щоб голови ОТГ разом з депутатами і мешканцями кожного ОТГ почали формувати свої комунальні підприємства або здавати в оренду землю і на цьому заробляти гроші для ОТГ, для підняття і в рамках децентралізації.</p>
<p>Тому, колеги, звертаюся до вас. Прошу вас підтримати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>731-а. Чорноморов. Комітет пропонує відхилити. Прошу визначатися та голосувати.</p>
<p></p>
<p>13:52:40</p>
<p>За-32</p>
<p>Рішення не прийнято.</p>
<p>Далі. 732-а, Гайду. Не наполягає.</p>
<p>733-я, Холодов. Не наполягає.</p>
<p>734-а, Кабаченко<i>.</i> Не наполягає.</p>
<p>Фріс, 738-а. Не наполягає. Ви не будете наполягати, Ігор Павлович? Ще будете, да? Добре.</p>
<p>Холодов. Ковальов.Чорноморов.</p>
<p>749-а, Гайду. Не наполягає.</p>
<p>750-а.</p>
<p>752-а, Пузійчук.</p>
<p>755-а, Німченко Василь Іванович. Будь ласка, Василь Іванович. Мудра порада потрібна.</p>
<p></p>
<p>13:53:15</p>
<p>НІМЧЕНКО В.І.</p>
<p>От наші колеги і наші соратники по відстоюванню права власності українського народу на землю посилались на те, що не оцінюють значимість фермерів.</p>
<p>Я хочу вам сказати про одноосібників. На сьогоднішній день більше мільйона тих людей, які, по указу Президента пана Кучми, ще 1994 року отримали в своє розпорядження користування і управління майже 2 мільйони 800 тисяч гектарів – це, по суті, ці гектари на сьогоднішній день безгосподарні. І хто ними користуються на місцях, це все знають.</p>
<p>І те що тут в законі ми не побачили нічого із тих регуляторів, які б захистили права цих людей, віднайшли ті землі і повернули їх до власності територіальних громад, на жаль, відсутні.</p>
<p>І тому…</p>
<p></p>
<p>ГОЛОВУЮЧИЙ. Дякую, Василь Іванович.</p>
<p>Ставиться на голосування 755 поправка народного депутата Німченка. Комітет пропонує відхилити. Прошу визначатись та голосувати.</p>
<p></p>
<p>13:54:45</p>
<p>За-47</p>
<p>Рішення не прийнято.</p>
<p>756-а, Василь Іванович. Продовжіть, будь ласка, аргументацію.</p>
<p></p>
<p>13:54:53</p>
<p>НІМЧЕНКО В.І.</p>
<p>В продовження цієї теми. Давайте ми все-таки визначимося, що ми на сьогоднішній день вирішуємо цим законодавством: чи готовимо правову платформу і регулятори для продажу землі, чи ми готовимо платформу для того, щоб сконцентрувати цю землю у власника і в народу в особі територіальних громад і їх об'єднань.</p>
<p>Якщо ми на другій позиції, то скажіть, де ж ті територіальні об'єднання? На жаль, їх нема, на них навіть посилу нема. Це ще раз нагадує те, що Земельний кодекс, подивіться, він не містить навіть посилки на те, що земля є власністю українського народу, проте це є в Конституції. А цей кодекс не має, от про що йде мова.</p>
<p>І тому ми просили б, щоб, задовольняючи наші вимоги і внесені пропозиції, все-таки звернути увагу на це.</p>
<p>Спасибі.</p>
<p></p>
<p>ГОЛОВУЮЧИЙ. Дякую, Василь Іванович.</p>
<p>Ставиться на голосування ваша поправка 755. Комітет пропонує, на жаль, відхилити. Тому прошу визначатись і голосувати.</p>
<p></p>
<p>13:56:18</p>
<p>За-43</p>
<p>Рішення не прийнято.</p>
<p>Наступна 756-а. Василь Іванович, знову ваша поправка. Ви активно попрацювали над цим законом. Будь ласка.</p>
<p></p>
<p>13:56:36</p>
<p>НІМЧЕНКО В.І.</p>
<p>Шановні колеги, тут звідусіль ідуть дзвінки, люди запитують, що ж там знову таке твориться? Я хотів би сказати своєму колезі, який тут послався на те, що він вбачає і навіть упевнений в тому, що ці поправки направлені на затягування розгляду справи. То я хотів би йому сказати як доктору наук, я його дуже поважаю, що якщо ви на це посилаєтесь, покладіть на стіл юридичний факт про це підтвердження, факт порушення Регламенту. В противном случае, це просто, знаєте, це демагогія.</p>
<p>З повагою до доктора, професор Німченко. Спасибі.</p>
<p>Хочу, щоб підтримали нашу поправку.</p>
<p></p>
<p>ГОЛОВУЮЧИЙ. Дякую, Василю Івановичу. Ну така дискусія докторська в цьому вже залі з'являється. Це приємно. Професорського рівня.</p>
<p>Але я тоді поставлю все рівно на голосування 756 поправку за вашим авторством і авторством шановного Нестора Івановича Шуфрича. І повідомлю, що вона відхилена, на жаль, комітетом. Але прошу зал визначатись та голосувати.</p>
<p></p>
<p>13:58:07</p>
<p>За-44</p>
<p>Рішення, на жаль, Василю Івановичу, не прийнято.</p>
<p>Ну, на жаль, чому? Тому що, ну, Василь Іванович мав надії.</p>
<p>Нестор Іванович, наступна ваша поправка, 757… Немає?</p>
<p>А ви співавтор? Кива Ілля. Будь ласка. Це ваша поправка 757, нам цікаво буде почути аргументацію. <i>(Шум у залі)</i></p>
<p>Так хто, Нестор Іванович чи пан Ілля? Бо ми пана Іллю не чули, ви постійно, Нестор Іванович. Це несправедливо, ви забираєте авторство в колеги. Але вам вирішувати.</p>
<p>Нестор Іванович, будь ласка.</p>
<p></p>
<p>13:58:22</p>
<p>ШУФРИЧ Н.І.</p>
<p>Дякую, шановний головуючий. От ви нас точно не посварите з питання поправок. У нас їх вистачає на всю фракцію і на всю Верховну Раду, до речі.</p>
<p>Шановні колеги, мене тут звинувачували в тому, що ми тільки займаємося стратегічними напрямками, захищаємо тільки такі загальні глибинні речі.</p>
<p>В даному питанні ми якраз захищаємо дуже конкретне право власника землі встановити граничні межі. Ми захищаємо його право, якщо він не може з сусідом знайти, де кордон, щоб цей кордон, на вимогу власника, обов'язково був встановлений і в який спосіб. Тобто нас в Земельному кодексі цікавить не тільки питання, на чому ми стоїмо, щоб унеможливити володіння іноземцями землею. А і порядок володіння земельними ділянками тих, хто має на це право. І не сварився з сусідами.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Несторе Івановичу.</p>
<p>757 поправка шановних авторів Нестора Івановича Шуфрича і народного депутата Киви ставиться на голосування. Комітет пропонує відхилити.</p>
<p>Прошу визначатися та голосувати.</p>
<p></p>
<p>14:00:15</p>
<p>За-41</p>
<p>Рішення не прийнято.</p>
<p>Наступна поправка 760. Народний депутат Волошин.</p>
<p></p>
<p>14:00:26</p>
<p>ВОЛОШИН О.А.</p>
<p>Шановні колеги, я дуже вітаю те, що було сказано лідером однієї з фракцій, яка щойно виступала. Тому що, дійсно, питання відповідальності за цю реформу, воно теж має всіх хвилювати. Тому що останні прецеденти і по деяких інших голосуваннях, навіть які відбувалися там десять, одинадцять років тому, сьогодні достатньо серйозно вони стоять уже в правовій площині.</p>
<p>Відтак, я дуже би просив, щоби ми, голосуючи за цей закон, враховували те, що ніщо так швидко не змінюється в цій країні, як влада. І відтак, вся відповідальність, яка сьогодні лежить на кожному з тих, хто буде голосувати "за", "проти" чи "утримається", вона надзвичайно висока. В цьому дійсно є сила української демократії, що дуже часто ті, хто сьогодні в опозиції, опиняються у владі, і навпаки.</p>
<p>На цьому прошу поставити мою правку на голосування. Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Ставлю на голосування 760 поправку народних депутатів Волошина і Славицької. Комітет пропонує відхилити. Прошу визначатися та голосувати.</p>
<p></p>
<p>14:01:45</p>
<p>За-45</p>
<p>Рішення не прийнято.</p>
<p>Наступна поправка 764. Волошин.</p>
<p>Будь ласка, Олег Анатолійович.</p>
<p></p>
<p>14:01:56</p>
<p>ВОЛОШИН О.А.</p>
<p>Прошу поставте, будь ласка, правку на голосування.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 764 поправку народних депутатів Волошина і Славицької на голосування. Комітет пропонує відхилити.</p>
<p>Прошу визначатися та голосувати.</p>
<p></p>
<p>14:02:19</p>
<p>За-45</p>
<p>Рішення не прийнято.</p>
<p>766-а. Ковальов, будь ласка. Наполягаєте? Будь ласка.</p>
<p></p>
<p>14:02:30</p>
<p>КОВАЛЬОВ О.І.</p>
<p>Поряд з тим негативом, який є в законопроекті, є, в принципі, і позитивні речі.</p>
<p>Перше. Як вже говорили, це передача земель з державної в комунальну власність. Але також у залі не звучало, що позитивні дві речі є: це спрощення відведення земельної ділянки під електричні мережі, а також дійсно скасування корупційної схеми стосовно проведення землевпорядної експертизи. Оскільки люди можуть 5, навіть 7 років, коли вже змінюються закони, вони все ж таки проходять землевпорядну експертизу. Тому все ж таки треба погодитися з тим, що деякі моменти все ж таки є позитивні в цьому законопроекті. Але не всі.</p>
<p>Дякую.</p>
<p></p>
<p>ГОЛОВУЮЧИЙ. Ви не наполягаєте на..? Ставимо, да? Добре. Дякую.</p>
<p>Ставлю на голосування 766 поправку народного депутата Ковальова. Комітет пропонує її відхилити. Прошу визначатися та голосувати.</p>
<p></p>
<p>14:03:33</p>
<p>За-58</p>
<p>Рішення не прийнято.</p>
<p>Наступна поправка 769, Лукашев.</p>
<p>Включіть народному депутату Лукашеву мікрофон, будь ласка. Ваш мікрофон не ввімкнутий, перевірте наявність карти – пише мені. Все є. Будь ласка.</p>
<p></p>
<p>14:03:43</p>
<p>ЛУКАШЕВ О.А.</p>
<p>Це не дивно, в контексті наступу на свободу слова вже в парламенті представники "Опозиційної платформи – За життя" позбавляються у технічний спосіб права виступу.</p>
<p>Я хотів би продовження дискусії, ініційованої колегою професором, щодо зловживання правом нібито зазначити, що кожна наша правка, яку ми внесли, яку ми зараз озвучуємо, це є виконання наказів наших виборців. І я, отримуючи тисячі звернень від безземельних селян Луганщини, від шахтарів, які працюють під українською землею і не отримають заробітну плату, і які в борг беруть продукти харчування.</p>
<p>Тому я звертаюсь до колег, не треба перебільшувати. А правку поставити…</p>
<p></p>
<p>ГОЛОВУЮЧИЙ. Я з задоволенням поставлю цю правку на голосування. Але приємно, що в цій залі свобода слова вирішується шляхом своєчасного втискання картки на своє місце. Тому я ставлю на голосування 769-у. <i>(Шум у залі)</i></p>
<p>Картка була? Я перепрошую. Ну мені писало… Я не назвав вас і тому давайте йдемо далі.</p>
<p>769 поправку шановного депутата Лукашева і Павленка я ставлю на голосування. Комітет пропонує відхилити. Тому прошу визначатись та голосувати.</p>
<p>Микола Тарасович, голосуйте, будь ласка, ви не голосуєте.</p>
<p></p>
<p>14:05:53</p>
<p>За-47</p>
<p>Рішення не прийнято.</p>
<p>Наступна поправка 771.</p>
<p>Народний депутат Лукашев, будь ласка. Почекайте, ще не включили вам. В чому проблема, шановні колеги? <i>(Шум у залі)</i></p>
<p>Будь ласка.</p>
<p></p>
<p>14:06:10</p>
<p>ЛУКАШЕВ О.А.</p>
<p>Шановний пане головуючий, я розумію, що лікбез для тих, хто з бронепоїзду полягає в тому, щоб нагадати, що картку требу кудись вставити. Але ж я звертаюсь взагалі до Апарату Верховної Ради, той відсоток неголосувань не відображає нерозуміння депутатами принципу, за яким голосується. Тобто ця система, яка спрямована на подолання кнопкодавства це вона цю мету досягла, але ж ми бачимо, що постійно, що десятки разів система не спрацьовує. І це встановлено для того, щоб ми не могли показати реальне своє волевиявлення під час голосування по питанню ключовому сакральному питанню української землі.</p>
<p>Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Ставлю на голосування 771 поправку народного депутата Лукашева і Павленка. Комітет пропонує її відхилити. Прошу визначатись та голосувати.</p>
<p></p>
<p>14:07:35</p>
<p>За-44</p>
<p>Рішення не прийнято.</p>
<p>Наступна, 772-а. Народний депутат Волошин, будь ласка.</p>
<p></p>
<p>14:07:43</p>
<p>ВОЛОШИН О.А.</p>
<p>Пане Руслане, а знаєте, от за що ми дійсно вас в тому числі шануємо – це за блискуче почуття гумору. Тому що в наших реаліях, в яких сьогодні опинилась країна, без почуття гумору впала би в депресію навіть опозиція, не кажучи вже про вас, яким доводиться протягувати через зал такі специфічні законопроекти. Інакше, як без почуття гумору, це неможливо робити, і я дуже ціную те, що ви його не втрачаєте і сподіваюсь, так буде і надалі і бажаю вам в цьому сенсі сил і здоров'я.</p>
<p>А тепер власне щодо моєї поправки. В черговий раз хочемо наголосити на тому, що пан Сольський дійсно професійно відповів на частину моїх питань.</p>
<p>Але мені все рівно незрозуміло, чому ми вважаємо, що на рівні територіальних громад люди будуть менш корумповані, ніж на рівні центральних органів державної влади в питаннях землевпорядкування? Просто таке питання тому що знову ж таки стосується загальної філософії земельної реформи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 772 поправку народного депутата Волошина і Славицької. <i>(Шум у залі)</i></p>
<p>А ви хочете, щоб я відреагував? Щоб відповів? Давайте я відреагую: я теж ціную ваше почуття гумору і високий професіоналізм. Дякую вам.</p>
<p>Будь ласка, Микола Тарасович Сольський.</p>
<p></p>
<p>14:09:06</p>
<p>СОЛЬСЬКИЙ М.Т.</p>
<p>Шановний колего, питання, як ви зазначили, дійсно філософське. Тому в цьому законі крім передачі є багато інших моментів, які, на мою думку, знизять корупцію.</p>
<p>В першу чергу – це дерегуляція. 90 процентів дерегуляції, які є в цьому законі – це усунення дублювань погоджень, тобто коли орган робить декілька раз одне і те ж саме. Чому ми й забираємо погодження проекту землеустрою в кадастрі, чому ми забираємо державну експертизу – це рівно з цієї історії.</p>
<p>Коли тут не раз в залі звучало питання по корупції, що нам треба займатися правоохоронними органами і злочинами, і цією корупцією. Верховна Рада не правоохоронний орган, щоб займатися, разом з тим, що вона може зробити, це дерегулювати ту сферу і прийняти нові закони, які потенційно об'єм корупції сильно зменшують.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 772 поправку народного депутата Волошина і Славицької. Комітет пропонує відхилити. Прошу визначатися та голосувати.</p>
<p></p>
<p>14:10:29</p>
<p>За-44</p>
<p>Рішення не прийнято.</p>
<p>Наступна поправка 773, народні депутати Колтунович і Загородній. Хто буде?</p>
<p>Будь ласка, народний депутат Загородній Юрій Іванович.</p>
<p></p>
<p>14:10:46</p>
<p>ЗАГОРОДНІЙ Ю.І.</p>
<p>Дякую, Руслан Олексійович. Юрій Загородній, політична партія "Опозиційна платформа – За життя". Ви знаєте, наша партія, коли йшла на позачергові парламентські вибори у 2019 році, у своїй передвиборчій програмі записала, що земля має залишитися у власності українського народу, відкриття ринку землі – лише за підсумками всеукраїнського референдуму.</p>
<p>І сьогодні, по всіх соціологічних опитуваннях, громадяни України підтримують нашу позицію. Більше 74 відсотків громадян України висловлюються за те, щоб був проведений всеукраїнський референдум і лише тоді займатися питанням ринку землі.</p>
<p>У програмі Президента Зеленського було записано: сформувати прозорий ринок землі. Але законопроектами, які ініціює монобільшість і розглядаються в цій сесійній залі, формується непрозорий ринок землі. А тим більше громадяни України надзвичайно бояться, що цими законами буде відкрити доступ до скупки землі іноземними громадянами.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я ставлю на голосування 773 поправку народних депутатів Колтуновича і Загороднього. Комітет пропонує відхилити. Прошу визначатися та голосувати.</p>
<p></p>
<p>14:12:12</p>
<p>За-49</p>
<p>Рішення не прийнято.</p>
<p>Наступна поправка 783, Волошин, Славицька. Хто буде? Народний депутат Волошин, відійшов на секундочку. Добре, дякую.</p>
<p>Наступна поправка 788. Народний депутат Власенко Сергій Володимирович, будь ласка.</p>
<p></p>
<p>14:12:41</p>
<p>ВЛАСЕНКО С.В.</p>
<p>Дякую, пане головуючий. Насправді ця поправка носить концептуальний характер, позиція партії і фракції "Батьківщина" з земельного питання є такою, що ми вважаємо, що першочергове право оренди сільськогосподарської землі повинні мати українські фермери. Але при цьому держава повинна нарощувати запаси сільськогосподарських земель і своєї власності, передаючи ці землі в оренду українським фермерам за невисоку ціну. І у тих фермерів, які мають паї, і у тих власників, які мають паї, і хочуть їх продати, держава повинна викуповувати землю за ринковою ціною.</p>
<p>А від так, ми вважаємо, що приватизація земельних ділянок сільськогосподарського призначення не повинна відбуватися. Тобто держава повинна нарощувати стратегічний запас земель сільськогосподарського призначення і передавати його фермерам в оренду на абсолютно вигідних для українських фермерів умовах.</p>
<p>Дякую.</p>
<p></p>
<p>ГОЛОВУЮЧИЙ. Дякую. Ставлю на голосування 788 поправку народного депутата Власенка Сергія Володимировича. Комітет пропонує відхилити.</p>
<p>Прошу визначатись та голосувати.</p>
<p></p>
<p>14:14:02</p>
<p>За-55</p>
<p>Рішення не прийнято.</p>
<p>Наступна поправка 790. Нестор Іванович або Ілля Володимирович, хто буде? Ілля Володимирович, будь ласка, ваша поправка. 790-а, нагадаю.</p>
<p></p>
<p>14:14:14</p>
<p>КИВА І.В.</p>
<p>Шановний головуючий. Я бачу ви трохи іронічно відноситесь до наших правок. А ви взагалі розумієте, що це єдина можливість в законному разі відтягнути час зґвалтування нашої держави – відтягнути час знущання над нашим народом.</p>
<p>Тому я вважаю і наполягаю на тому, що рано чи пізно ті, хто зробили цей законопроект, предстануть перед судом і будуть покарані українським народом за зраду.</p>
<p></p>
<p>ГОЛОВУЮЧИЙ. Ілля Володимирович, оскільки ви звернулися до мене, я не майстер в тому, щоб щось відтягнути. Я майстер в тому, щоб робити законодавство кращим. Дякую.</p>
<p>Ставлю на голосування 790 поправку народних депутатів Шуфрича і Киви. Комітет пропонує відхилити. Прошу визначатися та голосувати.</p>
<p></p>
<p>14:15:23</p>
<p>За-39</p>
<p>Рішення не прийнято, на жаль.</p>
<p>Далі йдемо. Наступна, 792-а. Лукашев, будь ласка.</p>
<p></p>
<p>14:15:31</p>
<p>ЛУКАШЕВ О.А.</p>
<p>Дякую, шановний Руслан Олексійович.</p>
<p>Шановні колеги, дійсно, цей законопроект, який є по суті і по формі антиукраїнським, який спрямований на остаточне і одвічне позбавлення українців права володіти землею, не зважаючи на те, що вона є матеріальною основою державного суверенітету. І в цьому законопроекті ми бачимо ганебну норму щодо родючого шару землі, який можуть знімати і далі розпоряджатися ним на власний розсуд. Ну, цього навіть фашисти не зробили. Але ж ми в цій залі під якийсь сміх, якісь жарти, все це нагадує таке якесь шоу легковажне, і ми йдемо до продажу…</p>
<p></p>
<p>ГОЛОВУЮЧИЙ. 792 поправка народних депутатів Лукашева і Павленка. Комітет пропонує відхилити. Прошу визначатися та голосувати.</p>
<p></p>
<p>14:16:57</p>
<p>За-41</p>
<p>Рішення не прийнято.</p>
<p>Наступна поправка 794-а, народний депутат Волошин.</p>
<p>Немає. Добре. Дякую.</p>
<p>Далі, наступна поправка. Наступна поправка 811, Ковальов.</p>
<p></p>
<p>14:17:22</p>
<p>КОВАЛЬОВ О.І.</p>
<p>Хочу зазначити, в цьому законопроекті є проблемне питання щодо проведення аукціонів стосовно саме першочергового права викупу земельної ділянки орендарем. Тобто, наприклад, якщо була оренда, точніше, якщо земельна ділянка була придбана, наприклад, за 30 тисяч гривень, тобто в аукціоні участвовало 10 осіб, але орендар має право без участі в цьому аукціоні за ту ж саму ціну купити дану земельну ділянку.</p>
<p>Вважаю, що це є неприпустимим, оскільки саме у нас буде відсутня конкуренція між тими людьми, які хочуть придбати дану земельну ділянку.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 811 поправку народного депутата Ковальова. Комітет пропонує відхилити. Прошу визначатися та голосувати.</p>
<p></p>
<p>14:18:25</p>
<p>За-61</p>
<p>Рішення не прийнято.</p>
<p>Наступна поправка 817. Народний депутат Лукашев, будь ласка.</p>
<p></p>
<p>14:18:40</p>
<p>ЛУКАШЕВ О.А.</p>
<p>Дякую, шановний Руслан Олексійович.</p>
<p>Шановні колеги, я хотів би повернутися до ключового питання саме народовладдя в Україні. Виходячи з конституційної норми щодо визнання українського народу єдиним джерелом влади і носієм суверенітету в Україні та норми Декларації про державний суверенітет щодо визнання землі матеріальною основною цього суверенітету, то я вважаю, що іншого способу вирішення питання щодо передачі землі іноземцям і взагалі питання земельного немає, окрім проведення всеукраїнського референдуму. Лише українські громадяни мають вирішити у який спосіб і яка доля власне української землі.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Ставлю на голосування 817 поправку народного депутата Лукашева. Комітет пропонує відхилити. Прошу визначатися та голосувати.</p>
<p></p>
<p>14:20:01</p>
<p>За-44</p>
<p>Рішення не прийнято.</p>
<p>Наступна поправка 818. Народний депутат Лукашев, будь ласка.</p>
<p></p>
<p>14:20:08</p>
<p>ЛУКАШЕВ О.А.</p>
<p>Дякую, Руслане Олексійовичу. Шановні колеги, ось ми тут дискутуємо стосовно окремих питань законопроекту. А я б хотів би звернути колективну увагу депутатів на те, що біля правого входу в сесійну залу знепритомнів поліціянт, бо він задихається від того штину, який від айкосів. Там в кулуарах не можна знаходитися. І поліціянт звернувся до мене як до народного депутата України з проханням озвучити цю ситуацію, бо він не може, не може дані виконувати свої професійні обов'язки.</p>
<p>Тому, шановний Руслане Олексійовичу, зробіть оголошення, бо ви маєте авторитет беззаперечний, як в юридичній науці академічній, так і в цій сесійній залі.</p>
<p>Дякую.</p>
<p></p>
<p>ГОЛОВУЮЧИЙ. Дякую. Давайте проголосуємо, а потім я попрошу.</p>
<p>Ставлю на голосування 818 поправку народного депутата Лукашев. Комітет пропонує відхилити. Прошу визначатися та голосувати.</p>
<p></p>
<p>14:21:32</p>
<p>За-43</p>
<p>Рішення не прийнято.</p>
<p>Ви абсолютно вірно сказали. Тому я хочу звернутися до Апарату Верховної Ради України, до народних депутатів України. Верховна Рада не є айкос френдлі, тому я дуже прошу використовувати тільки в тих місцях, де це відведено для вживання відповідних засобів. Я буду дуже вдячний. Тому що повага до прав людини починається з того, що ми створюємо необхідні можливості. Дякую.</p>
<p>Ідемо далі. Наступна поправка 822-а, народна депутатка Королевська. Я не бачу, Наталія Юріївна є чи немає? Немає. Ідемо далі.</p>
<p>824-а. Знову народний депутат Лукашев, будь ласка.</p>
<p></p>
<p>14:22:22</p>
<p>ЛУКАШЕВ О.А.</p>
<p>Дякую, Руслане Олексійовичу, що поставили плече у справі допомоги поліціянту, який опікується нашою безпекою.</p>
<p>І ще хотів би до вас звернутись з таким проханням. Там журналісти з неопозиційних, не закритих каналів постійно також порушують це правило і в чоловічому туалеті там зробили неможливу атмосферу.</p>
<p>Тому прошу вас втрутитись, оскільки не буде кому ходити по українській землі. Дякую за увагу.</p>
<p>Прошу поставити правку на голосування.</p>
<p>Краще нехай п'ють, ніж травлять наше повітря!</p>
<p></p>
<p>ГОЛОВУЮЧИЙ. Можна я не буду цю пропозицію ставити на голосування, з приводу чоловічого туалету?</p>
<p>А поставлю на голосування 824 поправку народного депутата Лукашева. Прошу визначатись та голосувати.</p>
<p></p>
<p>14:23:44</p>
<p>За-37</p>
<p>Рішення не прийнято.</p>
<p>Наступна, 825-а, Волошин. Немає.</p>
<p>826-а, Олександр Сергійович Колтунович. Будь ласка, Олександр Сергійович.</p>
<p></p>
<p>14:23:57</p>
<p>КОЛТУНОВИЧ О.С.</p>
<p>Дякую, шановний пане голово.</p>
<p>Як уже ми сьогодні зазначали, що близько 8 відсотків світових запасів чорноземів знаходяться в Україні. Коли ми говоримо про рівень розораності територій, то ця цифра складає більше 54 відсотків.</p>
<p>Для прикладу, я хотів би звернути увагу, що в країнах Європи, в інших країнах Європи, ми, звичайно, також країна Європи, ця цифра досягає десь не більше 35 відсотків. Тобто розумієте, чому така цінність сьогодні земельного питання, чому воно настільки важливе і чому ми на нього звертаємо увагу? Це перше.</p>
<p>Друге. Не можу не відреагувати щодо майстрів робити законодавство кращим і кращим взагалі. А що краще стало? Ми ж з вами говорили, що за 20-й рік сільське господарство зменшилось на 11,5 відсотка. Вже на фоні провального року ми знову в цьому році показуємо мінус 6,1 відсотка. Так що ж краще, що зробили краще, який концепт?</p>
<p>Розумієте, не вирішується нагальні проблеми в агропромисловому комплексі країни в цілому, забезпечення продовольчої безпеки, є питання МВФ і так далі. Ці всі речі, вони фундаментальні, а ці питання не вирішені...</p>
<p></p>
<p>ГОЛОВУЮЧИЙ. Я ставлю на голосування 826 поправку народного депутата Колтуновича та Загороднього. Комітет пропонує відхилити. Прошу визначатись та голосувати.</p>
<p>З приводу законодавства проведемо окремо велику дискусію, я вам обіцяю. Я це люблю.</p>
<p></p>
<p>14:25:23</p>
<p>За-42</p>
<p>Рішення не прийнято.</p>
<p>827-а, Крулько. Будь ласка, Іван Іванович, да.</p>
<p></p>
<p>14:25:34</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, шановні українці! Ви знаєте принципову позицію "Батьківщини" з приводу цього законопроекту. Ми вважаємо, що нам треба розвивати українське фермерство і передати землю громадянам України, які її обробляють. Не іноземцям, не іноземним юридичним особам, не іноземним банкам, а саме тим українським фермерам, які працюють важко на землі і дають валовий внутрішній продукт для України.</p>
<p>Моя поправка, яку я прошу прийняти, вона, норма, яку запропоновано в законопроекті, є абсолютно необґрунтованою, адже, згідно з проектом землеустрою формуються нові земельні ділянки та змінюється цільове призначення існуючих земельних ділянок. І це впливатиме на умови подальшого користування ними.</p>
<p>Тому давайте в законі створювати нормальні адекватні умови для того, щоб підтримувати українських фермерів і давати можливість користуватися. І дослухайтеся до того, що в своєму виступі говорила Юлія Тимошенко.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 827 поправка народного депутата Крулька Івана Івановича. Комітет пропонує відхилити. Прошу визначатися та голосувати.</p>
<p></p>
<p>14:26:59</p>
<p>За-54</p>
<p>Рішення не прийнято.</p>
<p>Наступна поправка 833, Ковальов. Будете наполягати? Будь ласка, Ковальов.</p>
<p></p>
<p>14:27:16</p>
<p>КОВАЛЬОВ О.І.</p>
<p>Хочу також зазначити, що в законопроекті є питання стосовно того, хто є заставодержателем в правочинах з землями сільськогосподарського призначення. Там записано… І правка ця була врахована. Там записано, що тільки банки. Але не конкретизовано, які банки: банки з іноземним капіталом чи 100 відсотків українські банки.</p>
<p>Також, на мою думку, потрібно було все ж таки зафіксувати фінансову установу, оскільки, наприклад, кредитні спілки, вони об'єднують фізичних осіб, можливо, і фермерів, які могли б уже передавати саме в заставу ці земельні ділянки. Тому вважаю, все ж таки неправильним було врахування цієї правки, що тільки стосується банків, без конкретизації, які саме банки – з іноземним капіталом або тільки стовідсотково українські банки.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 833 поправку народного депутата Ковальова. Комітет пропонує відхилити. Прошу визначатись та голосувати.</p>
<p></p>
<p>14:28:29</p>
<p>За-52</p>
<p>Рішення не прийнято.</p>
<p>Підійшов Іван Григорович. Іване Григоровичу, 830-а, будь ласка. Кириленко. Кириленко, 830-а, будь ласка.</p>
<p></p>
<p>14:28:40</p>
<p>КИРИЛЕНКО І.Г.</p>
<p>Дякую. Шановні колеги, чому так загострено і болісно "Батьківщина" реагує на ці абсолютно руйнівні зміни до діючого Земельного кодексу? Ну подивіться, по суті прибирається одна з ключових статей даного кодексу – 186-а.</p>
<p>Уявіть, скасовуються обов'язкові державні заходи та процедури по землеустрою. Ну це абсурд. Який бедлам, свавілля, дикість очікується при отриманні прав на земельні ділянки без урахування обмежень. Держава рано чи пізно втратить землі природо-заповідного фонду, землі науки, насіннєвих і дослідних господарств, землі з особливим режимом користування і так далі. Друзі, ну, до яких пір можна так робити? Поставте на голосування, може, зал таки схаменеться та підтримає.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>14:29:38</p>
<p>СОЛЬСЬКИЙ М.Т.</p>
<p>Шановний колего, як в нас зараз виглядають ці моменти. Геокадастр, коли звертається будь-яка організація, підприємство, установа і так далі щодо будь-яких дій з землею, наприклад, здача в оренду і так далі, вона дає дозвіл на розробку проекту землеустрою. Пізніше той самий орган погоджує проект землеустрою, пізніше, тобто Держгеокадастр, робить земельну експертизу того, що він погодив, ще раз, і після цього приймає рішення, наприклад, про оренду.</p>
<p>Коли ми в ручному режимі, цим урядом і попередніми урядами, минулого року в тому числі передали багато проінвентаризованих земель місцевим громадам, залишилася двояка ситуація. Тобто місцева громада надає дозвіл на розробку проекту землеустрою і пізніше буде затверджувати і надавати, наприклад, в оренду чи виділяти атошнику чи будь-кому іншому, особа, яка звернулася, має розробити проект землеустрою, він залишається. Але геокадастр все рівно це має погодити. Тобто насправді без цього…</p>
<p></p>
<p>ГОЛОВУЮЧИЙ. Ставлю на голосування 830 поправку народного депутата Кириленка. Комітет пропонує відхилити.</p>
<p>Прошу визначатися та голосувати.</p>
<p></p>
<p>14:31:08</p>
<p>За-50</p>
<p>Рішення не прийнято.</p>
<p>Наступна поправка 837. Нестор Іванович Шуфрич, Ілля Володимирович Кива. Хто?</p>
<p>Нестор Іванович цього разу. Будь ласка.</p>
<p></p>
<p>14:31:21</p>
<p>ШУФРИЧ Н.І.</p>
<p>Дякую, шановний головуючий. Я прошу на табло поміняти пана Сольського на мене. Дякую. При всій повазі до пана Сольського. Поверніть мені, будь ласка, 13… Дякую.</p>
<p>Шановні колеги, дійсно, абсолютно якась нелюдська норма – дозволити збирати і перевозити один метр найбільш родючого шару українського чорнозему невідомо куди і навіщо. Мільйони років ця земля була на нашій території. Куди ви хочете вже її везти?</p>
<p>І не менш принципове питання. От ви нас лякали: якщо ми не знімемо поправки, буде позачергова сесія. Испугали ежика!</p>
<p>У мене питання. Ми принципами не торгуємо, будемо стояти на поправках. А от наскільки принципові ви, що проведете через 28 хвилин позачергову сесію з питань тарифів та створення слідчої комісії по злочину оточення Зеленського і Порошенка?</p>
<p></p>
<p>ГОЛОВУЮЧИЙ. Ставиться на голосування 837 поправка Шуфрича, Киви. Комітет пропонує відхилити. Прошу визначатися та голосувати.</p>
<p></p>
<p>14:32:48</p>
<p>За-40</p>
<p>Рішення не прийнято.</p>
<p>Наступна. 842-а. Лукашев, будь ласка. Я перепрошую, перепрошую, стоп-стоп час.</p>
<p>839-а, Власенко. Я перепрошую. Потім – ви.</p>
<p>Сергію Володимировичу, будь ласка.</p>
<p></p>
<p>14:33:12</p>
<p>ВЛАСЕНКО С.В.</p>
<p>Все нормально, пане головуючий, немає жодних проблем.</p>
<p>Колеги, "набуття право власності на земельну ділянку за набувальною давністю" – насправді це такий достатньо складний механізм. А, на жаль, так, як він виписаний, то він надає теоретичну можливість в тому числі іноземцям, в тому числі іноземним юридичним особам набувати право власності на земельну ділянку за набувальною давністю.</p>
<p>Тому ми пропонуємо заборонити набуття для іноземцями права власності на землі сільськогосподарського призначення за набувальною давністю, тому що для того, щоб це не було використано, для того, щоб іноземці отримували контроль, іноземні юридичні або фізичні особи отримували контроль за українською сільськогосподарською землею, що, на наш погляд, є категорично неприпустимим, але, на жаль, чомусь є стратегією цього закону. Саме викидання слова "України" і України як такої із цього законопроекту.</p>
<p></p>
<p>ГОЛОВУЮЧИЙ. Ставлю на голосування 839 поправку народного депутата Власенка.</p>
<p>Комітет пропонує відхилити. Прошу визначатись та голосувати.</p>
<p></p>
<p>14:34:37</p>
<p>За-54</p>
<p>Рішення не прийнято.</p>
<p>Наступна поправка як я вже казав 842. Лукашев, будь ласка.</p>
<p></p>
<p>14:34:45</p>
<p>ЛУКАШЕВ О.А.</p>
<p>Дякую, шановний Руслан Олексійович.</p>
<p>Шановні колеги, я щойно отримав телефонний дзвінок з Троїцького району Луганської області, а саме – Шеховцев Іван Якович мешканець села Покровське. І він питає, питає в мене, коли вже держава повернеться до відновлення тієї дороги, яку було зруйновано, щоб збудувати той ганебний "Євровал"?</p>
<p>Стіна в домі тріснула і ніхто це вже кілька років не намагається відновити. І до того ж відрізали у людей половину їх паїв і некомпенсовані ці земельні площі. Держава позбавила людей їх власності.</p>
<p>Тому я хотів би, щоб пан Сольський прокоментував, коли та земля, яка пішла з власності…</p>
<p></p>
<p>ГОЛОВУЮЧИЙ. Будь ласка, Микола Тарасович, прокоментуйте.</p>
<p></p>
<p>14:35:57</p>
<p>СОЛЬСЬКИЙ М.Т.</p>
<p>Правка комітетом відхилена. І вона насправді зовсім про інше. Я хотів би просто відповісти попередньому колезі з приводу набувальної давності.</p>
<p>Перше. Набувальна давність на сільськогосподарську землю може стосуватися тільки тих суб'єктів, які мають право отримувати у власність сільськогосподарську землю.</p>
<p>Друге. Яка є зміна по набувальній давності в цьому законі? У нас є норма 15 років набувальна давність, і після цього немає обмежень в яких розмірах. Закон встановлює, що якщо є підстава – 15 років користується, то в межах безоплатної приватизації, по процедурі безоплатної приватизації, щоб закрити схему легалізації документів заднім числом, пов'язаних з набувальною давністю.</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 842 поправка народного депутата Лукашева і Павленка. Комітет пропонує відхилити. Прошу визначатись та голосувати.</p>
<p></p>
<p>14:37:13</p>
<p>За-44</p>
<p>Рішення не прийнято.</p>
<p>843 поправка. Народний депутат Лукашев, будь ласка.</p>
<p></p>
<p>14:37:19</p>
<p>ЛУКАШЕВ О.А.</p>
<p>Шановний пане голово комітету, я знову формулюю своє питання. Оскільки я представляю Луганщину, яка має найбільший кордон в Україні з іноземними державами, і будівництво "Євровалу", який не має якогось захисного і оборонного спрямування, то було також "велике крадівництво" за попередників. Так ось, люди, власники паїв, вони позбавлені половини свого паю.</p>
<p>Коли буде вирішено питання і українці мешканці Луганської області, Харківської, Сумської, Чернігівської, які проживають у прикордонних селах, коли вони отримають повноцінні земельні ділянки для того, щоб пай був збережений?</p>
<p>Дякую.</p>
<p></p>
<p>ГОЛОВУЮЧИЙ. Микола Тарасович, дайте відповідь.</p>
<p></p>
<p>14:38:24</p>
<p>СОЛЬСЬКИЙ М.Т.</p>
<p>Шановний колего, дійсно, така проблема є, пов'язана з будівництвом різних в тому числі і об'єктів оборонного значення. Минулої осені комітет займався цим питанням і було прохання до Держгеокадастру провести інвентаризацію цих земельних ділянок і визначити об'єм цієї проблеми, і після цього обговорити варіанти рішень.</p>
<p>Ну питання, які стримують вирішення цієї проблеми – це те, що багато інформації про оборонні об'єкти є закритою інформацією і вони, на жаль, не були надані.</p>
<p>Я не знаю, чи я повністю відповів на ваше питання, але по крайній мірі про характер роботи, який ведеться в цьому напрямку.</p>
<p>Дякую.</p>
<p></p>
<p>ГОЛОВУЮЧИЙ. Дякую, Микола Тарасович.</p>
<p>Ставлю на голосування 843 поправку народних депутатів Лукашева і Павленка. Комітет пропонує відхилити. Прошу визначатися та голосувати.</p>
<p></p>
<p>14:39:35</p>
<p>За-48</p>
<p>Рішення не прийнято.</p>
<p>Наступна поправка 844. Народний депутат Лукашев, будь ласка.</p>
<p></p>
<p>14:39:42</p>
<p>ЛУКАШЕВ О.А.</p>
<p>Шановний пане Миколо Тарасовичу, стосовно вашої відповіді на запитання моїх виборців щодо відновлення їх права на власні земельні ділянки. Знаєте, ваша відповідь мені нагадує такі висновки РНБО і коментарі пана Данілова, що це є секретна інформація і ми не можемо її повідомити.</p>
<p>Якщо ви як голова комітету не можете надати відповідь, то як люди можуть, наші українці, які все життя віддали роботі в аграрній сфері, і сьогодні позбавлені половини свого паю, як вони можуть далі довіряти владі. Хто їм надасть цю інформацію?</p>
<p>Дякую.</p>
<p></p>
<p>ГОЛОВУЮЧИЙ. Ставиться на голосування 844 поправка народного депутата Лукашева. Комітет пропонує відхилити. Прошу визначатися та голосувати.</p>
<p></p>
<p>14:41:02</p>
<p>За-45</p>
<p>Рішення не прийнято.</p>
<p>Наступна поправка 845. Народний депутат Лукашев Олександр Анатолійович, будь ласка.</p>
<p></p>
<p>14:41:09</p>
<p>ЛУКАШЕВ О.А.</p>
<p>Я знову хотів продовжити питання, яке стосується безпосередньо виборців Троїцького, Білокуракинського, Міловського, Марківського, Біловодського, Станично-Луганського районів. Тобто всіх прикордонних районів, де тисячі людей стикнулися з такою проблемою, яка має для них не лише нагальне, а життєво важливе значення, оскільки вони позбавлені джерел для власного існування. І в той час, коли відбувається така тарифна політика, яка є геноцидом українського народу, люди не можуть отримати половину паю.</p>
<p>Я розумію, що інтереси національної безпеки не можна навіть обговорювати і все необхідне держава має робити, але ж необхідний зважений механізм…</p>
<p></p>
<p>ГОЛОВУЮЧИЙ. Ставлю на голосування 845 поправку народного депутата Лукашева і Павленка. Комітет пропонує відхилити. Прошу визначатись та голосувати.</p>
<p></p>
<p>14:42:34</p>
<p>За-44</p>
<p>Рішення не прийнято.</p>
<p>Наступна поправка 846. Народний депутат Лукашев Олександр Анатолійович, будь ласка.</p>
<p></p>
<p>14:42:43</p>
<p>ЛУКАШЕВ О.А.</p>
<p>Шановний Микола Тарасович, питання компенсації землевласникам тих земель, які на сьогодні вийшли з під їх контролю у зв'язку з будівництвом цих парканів, які мають нібито оборонне значення, слід унормувати і вирішити. І це нагальне питання для десятків тисяч українців, які живуть в прикордонних населених пунктах. І це відбувається, ось відсутність саме компенсацій, відбувається в той час, коли десятки тисяч гектарів землі перебувають у якомусь самозахваті і незаконно обробляються фермерами та іншими ділками.</p>
<p>Тому я звертаюсь до вас, давайте об'єднаємо зусилля і компенсуємо…</p>
<p></p>
<p>ГОЛОВУЮЧИЙ. Шановні колеги, ставиться на голосування 846 поправка народного депутата Лукашева. Комітет пропонує відхилити. Прошу визначатись та голосувати.</p>
<p></p>
<p>14:44:11</p>
<p>За-40</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:44:16</p>
<p>ГОЛОВУЮЧИЙ. Рішення не прийнято.</p>
<p>Правка не врахована.</p>
<p>Волошин, 847 правка.</p>
<p>Тимошенко. Ні, не наполягає.</p>
<p>Колтунович, 853 правка.</p>
<p></p>
<p>14:44:35</p>
<p>КОЛТУНОВИЧ О.С.</p>
<p>Дякую, вельмишановний пане Голово.</p>
<p>Ну, давайте тоді ще звернемо увагу на ряд моментів, які пов'язані з операціями купівлі-продажу земельних ділянок, набуття у власність земельних ділянок, ну, і значні трансакційні витрати, які виникають у цьому процесі.</p>
<p>Перше – це вартість нотаріальних послуг, щоб встановити, що буде складатися під час переоформлення. Вона становитиме десь приблизно 5 тисяч 500 гривень за нашими даними, це розрахунок ми проводили до тисячі доларів за гектар.</p>
<p>Вартість розробки технічної документації з відновлення меж земельної ділянки, а в окремих регіонах половина власників взагалі не мають уявлення навіть по деяким земельним ділянкам, ця цифра може складати 2,5 - 3 тисячі гривень.</p>
<p>Що стосується вартості експертної оцінки земельної ділянки, якраз експертна оцінка проводиться під час купівлі-продажу земельної ділянки, вони може становити до трьох тисяч гривень.</p>
<p>Ну, і ніхто не скасовував інші податки і збори, які сплачуються.</p>
<p>Тому чи не здається вам, що необхідно насамперед вирішувати питання такого характеру, які в повній мірі дозволять без найбільших цих витрат спокійно…?</p>
<p></p>
<p>ГОЛОВУЮЧИЙ. Не наполягаєте більше на..? Комітет?</p>
<p>853 правка Колтуновича. Комітетом не підтримана. Прошу визначатися та голосувати.</p>
<p></p>
<p>14:46:07</p>
<p>За-46</p>
<p>Рішення не прийнято. Правка не врахована.</p>
<p>Частково, Шуфрич? 849-а?</p>
<p>849-а, Шуфрич. Частково врахована.</p>
<p></p>
<p>14:46:20</p>
<p>ШУФРИЧ Н.І.</p>
<p>Дякую, Дмитро Олександрович.</p>
<p>Це питання передбачає процедуру передачі земель державній власності. А тут у мене виникає одне питаннячко.</p>
<p>Пам'ятається мені, у Савіка Шустера дехто Роман Лещенко, який тоді був головою Державної служби з питань кадастру сказав, що він знайшов 5 мільйонів гектарів, які були вкрадені, і знає прізвища тих, хто вкрав. Що відбулося потім? Потім він став міністром. Мабуть, ті, хто вкрав, забезпечили його підвищення на посаді, щоб він не займався тими, хто вкрав.</p>
<p>Тому ми вимагаємо, щоб Лещенко довів це питання до кінця, сказав, хто вкрав 5 мільйонів гектарів державної землі. Якщо ні – то хай котиться у відставку. Я абсолютно проти хайпів, проти цирку, за відповідальність політиків. Якщо сказали, що вкрав, скажи – хто, якщо ні – то іди сам.</p>
<p></p>
<p>ГОЛОВУЮЧИЙ. Ставити на голосування? Ставлю на голосування правку Шуфрича. Автор наполягає на повному врахуванні цієї правки. Ставлю пропозицію автора на голосування. Прошу визначатися та голосувати.</p>
<p></p>
<p>14:47:52</p>
<p>За-42</p>
<p>Рішення не прийнято. Правка не врахована.</p>
<p>Власенко. Наполягаєте? 858 правка.</p>
<p></p>
<p>14:48:13</p>
<p>ВЛАСЕНКО С.В.</p>
<p>Дякую, пане Голово.</p>
<p>Я ще раз хотів зазначити, що засадничою позицією "Батьківщини", яка тотально відрізняє її від того, що нам пропонують, полягає в наступному. Ми за те, щоб український фермер отримав можливість орендувати сільськогосподарську землю. Ті власники земельних паїв, які мають земельні паї, повинні мати можливість продати такі паї державі за ринковою ціною. Держава повинна нарощувати банк сільськогосподарської землі і лише передавати її в оренду тим, хто обробляє цю землю, а відтак ніхто не може передавати землю, сільськогосподарську землю будь-кому.</p>
<p>Саме на це і скерована правка 858. Прошу підтримати і проголосувати. Дякую.</p>
<p></p>
<p>ГОЛОВУЮЧИЙ. Ставлю на голосування правку номер 858 Власенка. Комітетом не підтримана.</p>
<p>Прошу визначатися та голосувати.</p>
<p></p>
<p>14:49:24</p>
<p>За-50</p>
<p>Рішення не прийнято.</p>
<p>860-а. Колтунович.</p>
<p></p>
<p>14:49:30</p>
<p>КОЛТУНОВИЧ О.С.</p>
<p>Дякую, шановний пане Голово. Щодо надходжень коштів від продажу землі до зведеного бюджету України, це в контексті децентралізації поправка якраз стосується щодо обласних державних адміністрацій і те, що вони можуть передавати земельні ділянки. Але я хотів би звернути увагу на те, що уже неодноразово говорили наші колеги в контексті децентралізації.</p>
<p>Показники, які є, от закладені, навіть ми аналізували в бюджеті 20-го року, що за рахунок відчуження земель державної і комунальної власності, це видно якраз з проекту бюджету на 20-й рік, оскільки закладалися планові обсяги надходжень коштів у сумі 996 мільйонів гривень. Це в два рази менше, ніж те, що у нас було роком раніше. Це раз.</p>
<p>Друге. Коли ми говоримо про реальну децентралізацію, і ті, хто сьогодні виступали за посилення регіонів, так я хотів би вам нагадати, що ви в проекті бюджету на цей рік, державного бюджету на цей рік, проголосували зменшення доходів і міжбюджетних трансфертів якраз місцевих бюджетів.</p>
<p>Тому, коли ви говорите про ці речі, ви маєте розуміти, що у порівнянні з попередніми періодами ці цифри зменшуються. Туди треба заглядати…</p>
<p></p>
<p>ГОЛОВУЮЧИЙ. Ставлю на голосування 860 правку Колтуновича. Комітетом не підтримана. Прошу визначатися та голосувати.</p>
<p></p>
<p>14:51:00</p>
<p>За-49</p>
<p>Рішення не прийнято. Правка не врахована.</p>
<p>Павленко.</p>
<p>Колтунович.</p>
<p>А, Лукашев є. 861-а. Наполягаєте, да?</p>
<p></p>
<p>14:51:17</p>
<p>ЛУКАШЕВ О.А.</p>
<p>Дякую, Дмитро Олександрович. Шановні колеги, я знову продовжую говорити про звернення виборців, які вимагають від нас звернення до монобільшості, до влади з питання проведення всеукраїнського референдуму. Народ України, як єдине джерело влади, має вирішувати доленосне питання майбутнього української землі. І виборці Луганщини не мають бажання жити в країні, де вони не зможуть володіти і розпоряджатися власною землею. Наші виборці – українці, не хочуть бути і залишатись рабами на українській землі і працювати на іноземних олігархів.</p>
<p>Прошу поставити на голосування.</p>
<p></p>
<p>ГОЛОВУЮЧИЙ. Ставлю на голосування 861 правку, Лукашева. Комітетом не підтримана. Прошу визначатись та голосувати.</p>
<p></p>
<p>14:52:43</p>
<p>За-39</p>
<p>Рішення не прийнято. Правка не врахована.</p>
<p>Наступна правка, Колтунович Олександр Сергійович, 865-а.</p>
<p></p>
<p>14:52:56</p>
<p>КОЛТУНОВИЧ О.С.</p>
<p>Дякую, шановний пане Голово.</p>
<p>Безумовно, зараз перейду до поправки. Однак хотів би звернути увагу, що отримав персональний лист від Асоціації фермерів та приватних землевласників України, де вони звертаються, що не погоджуються з прийняттям в другому читанні і в цілому законопроекту 2194, приводячи при цьому ряд моментів.</p>
<p>Безумовно, вони зазначають, мається на увазі Асоціація фермерів і приватних землевласників, що для них, наприклад, є неприпустимим, що законопроект практично прибирає існуючі законодавчі обмеження, які надають можливості набувати права власності на українські землі іноземцям та створеним ними юридичним особам. Ми сьогодні вже говорили про те, що є нормою користування, однак в Асоціації переконані, бачите, що є питання все-таки власності завуальоване, ніхто нікуди його не забирав.</p>
<p>Далі, так само не відповідає своєму завданню і не вирішує питання земельної децентралізації даний законопроект.</p>
<p>Ще з важливих моментів, я хотів би звернути увагу, що даний законопроект створює нові юридичні можливості захоплювати землі постійного користування, на яких сьогодні працюють фермерські господарства. І ряд інших.</p>
<p>Тому з цієї точки зору цей законопроект в мінус, а не плюс…</p>
<p></p>
<p>ГОЛОВУЮЧИЙ. Ставлю на голосування 865 правку. Комітетом не підтримана. Прошу визначатись та голосувати.</p>
<p></p>
<p>14:54:24</p>
<p>За-41</p>
<p>Рішення не прийнято. Правка не врахована.</p>
<p>Ковальов. Наполягаєте? 875-а.</p>
<p></p>
<p>14:54:43</p>
<p>КОВАЛЬОВ О.І.</p>
<p>Хочу зазначити ще один проблемний момент у цьому законопроекті – це технічна документація. Можна, по цьому проекту закону, розробляти технічну документацію без дозволу органу місцевого самоврядування.</p>
<p>Цією дерегуляцією ми повертаємося в 2008 рік, коли, наприклад, людина могла будувати житловий будинок без правовстановчих документів. Зараз вона може піти до державного реєстратора, зазначити в технічному паспорті, що будинок збудовано в 91-му році і так відвести собі земельну ділянку. Так у нас повторювалось на Херсонщині, на моєму 186 окрузі, так були захоплені земельні ділянки біля моря.</p>
<p>Тому хочу застерегти тих, хто планує голосувати, що є такі саме застереження з цього питання стосовно технічної документації, яка може бути розроблена без дозволу, присвоєно кадастровий номер. А сільській раді тільки потрібно буде затвердити дану технічну документацію. Крім того, в цій технічній документації не потрібно буде саме отримувати висновки архітектора.</p>
<p></p>
<p>ГОЛОВУЮЧИЙ. Необхідне голосування?</p>
<p>Наступна правка 871, Овчинникова.</p>
<p></p>
<p>14:56:03</p>
<p>ОВЧИННИКОВА Ю.Ю.</p>
<p>Доброго дня, шановні колеги. Ми не можемо не поставити цю правку як екологічний комітет безпосередньо і екологічна спільнота. Правка стосується наступного.</p>
<p>Ми безпосередньо підтримуємо реформу децентралізації, абсолютно підтримуємо земельну реформу, але ми говоримо про збереження довкілевого компоненту.</p>
<p>Правка стосується, по-перше, зберегти повноваження за Кабінетом Міністрів у частині прийняття рішення щодо вилучення та зміни цільового призначення земельних ділянок саме під лісами як угіддями. І це ліси не обліковані. Тому необхідно обов'язково включитися для того, щоб ці ліси мали в перспективі заповідання. Дуже багато самосійних лісів.</p>
<p>І це чітко визначено законодавчо. Є конкретний підзаконний акт з категорії 005. Зазначу, що в 16-му році таких лісів 857 тисяч. І нам треба зробити все можливе для того, щоб їх зберегти.</p>
<p>Але дякую комітету за те, що ми плануємо розробити законопроект, внести ці норми. І ми зробимо все можливе, щоб це було прийнято.</p>
<p></p>
<p>ГОЛОВУЮЧИЙ. 871 правка, Овчинникової. Комітетом не підтримана. Прошу визначатись та голосувати.</p>
<p></p>
<p>14:57:29</p>
<p>За-215</p>
<p>Рішення не прийнято. Правка не врахована.</p>
<p>876 правка, Німченко. Василь Іванович, будь ласка.</p>
<p></p>
<p>14:58:04</p>
<p>НІМЧЕНКО В.І.</p>
<p>Шановні колеги, я хотів би підняти два питання. У мене 876-а і 877-а. По-перше, давайте ми подивимося на те… І, щоб доповідач мені відповів. Чи мають ці норми, які будемо вводити в дію з вами, на сьогоднішній день пропонується таке, що власником території, частини території України становиться інша держава? Чи пов'язано це з порушенням нашого суверенітету і статті 15 Конституції? Я хотів би почути.</p>
<p>І друге питання. Стосовно того як можна вирішувати питання розмежування територій сіл і міст без державного контролю? Що за цим стоїть?</p>
<p>При умові, що в нас сама більша корупція при розподілі державного бюджету…</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 876 правку Німченка. Комітетом не підтримана.</p>
<p>Прошу визначатися та голосувати.</p>
<p></p>
<p>14:59:32</p>
<p>За-38</p>
<p>Рішення не прийнято. Правка не врахована.</p>
<p>Шановні колеги, 15:00. Засідання Верховної Ради України оголошую закритим.</p>
<p></p>
