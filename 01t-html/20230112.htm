Засідання 1 (продовження)
12. 01. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>12 січня 2023 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:03:49</p>
<p>ГОЛОВУЮЧИЙ. Слава Україні, шановні колеги!</p>
<p>Шановні колеги, я попрошу всіх займати місця, у нас сьогодні буде виступ гостя. І я перед тим, я ще не починаю наше… не продовжую наше засідання, але просто звертаюся до вас з великим проханням під час виступу гостя сидіти і проявити належну повагу до нього, не ходити, не створювати якийсь безлад у залі. Домовились, колеги? Я думаю, що це правильний підхід, який дасть можливість нам виявити належний рівень поваги до наших гостей. Домовились, друзі?</p>
<p>Слава Україні! Шановні народні депутати, я прошу займати свої місця. Сьогодні в залі засідань Верховної Ради перебуває делегація Латвійської Республіки, яку очолює спікер Саейми Латвії пан Едвардс Смілтенс. Давайте оплесками привітаємо шановну латвійську делегацію. <i>(Оплески)</i> <i> </i></p>
<p>Шановні народні депутати, перед продовженням плеканого засідання вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Я також прошу усіх народних депутатів України, представників уряду відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву у пленарному засідання, ми маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, Верховна Рада України працює в режимі одного пленарного засідання. Тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп ми продовжуємо наше пленарне засідання.</p>
<p>Давайте за доброю парламентською традицією розпочнемо роботу з виконання Державного Гімну України.</p>
<p><i> (Лунає Державний Гімн України)</i></p>
<p>Шановні народні депутати України, сьогодні триває вже 323-й день збройної агресії Російської Федерації проти нашої держави та українського народу. Минулий рік був надскладним для кожного з нас, але ми, українці, продемонстрували усьому світові виняткову відвагу та самовідданість у захисті рідної землі та демократичних цінностей, а також неабияку єдність, згуртованість та взаємодопомогу у повсякденній праці і боротьбі. Віримо і сподіваємося, що спільними зусиллями ми зробимо 2023 рік роком української перемоги. На превеликий жаль, кожного дня через загарбницьку російську агресію ми втрачаємо наших героїв і героїнь, а також мирних співвітчизників.</p>
<p>Я прошу хвилиною мовчання вшанувати світлу пам'ять захисників і захисниць, які поклали життя за свободу і незалежність України. Вічна шана і слава полеглим героям! Згадаємо також усіх мирних громадян, безневинно загиблих від рук російських катів.</p>
<p><i>(Хвилина мовчання)</i></p>
<p>Прошу сідати.</p>
<p>Шановні колеги, вельмишановний пане спікере, передусім дозвольте висловити від імені Верховної Ради України безмежну вдячність латвійському народу, парламенту Латвії і вам особисто за тверду і незмінну підтримку суверенітету, незалежності та територіальної цілісності України. Між нашими державами традиційно завжди були дружні відносини, а з 2014 року, з початком російської збройної агресії, вони стали ще міцнішими. Латвія знаходиться серед лідерів у підтримці України, активно і послідовно виступає за членство України в Європейському Союзі і НАТО. Парламент Латвії визнав Російську Федерацію державою-спонсором тероризму, а злочини, які вона чинить в Україні, цілеспрямованим геноцидом українського народу.</p>
<p>Ми дуже вдячні Латвії за надання прихистку, підтримки українців, які через війну змушені були залишити свої домівки, а також за лікування і реабілітацію поранених захисників і захисниць України.</p>
<p>Стоячи пліч-о-пліч з нами, ваша держава продовжує надавати Україні вкрай необхідну військову підтримку, включно з військовою технікою, зброєю, боєприпасами, наметами, зимовим одягом та взуттям, військовим спорядженням та амуніцією. Ми безмежно вдячні дружній Латвії за вагому підтримку та допомогу і пишаємося, що маємо таких надійних друзів.</p>
<p>Шановні народні депутати, до слова запрошується спікер Саейми Латвійської Республіки пан Едвардс Смілтенс. <i>(Оплески)</i></p>
<p></p>
<p>12:12:11</p><p>ЕДВАРДС СМІЛТЕНС. Шановний пане Голово Верховної Ради України, шановні депутати! <i>(Оплески)</i> Героїчний народе України, браття та сестри українці! <i>(Оплески)</i> Для мене велика честь сьогодні звернутися до вас від імені Саейми Латвії. Для всього латвійського народу у цей складний час, коли Україна бореться за весь цивілізований світ, який протистоїть російській агресії, ми, латиші, разом з вами. <i>(Оплески)</i></p>
<p>Вже 14 лютого минулого року о 12-й годині я мав честь брати участь у піднятті прапора України в Ризі, що стала початком тижня підтримки України. Наступного ранку прапори України майоріли по всій Латвії. Для нас війна почалася ще у 2014 році, і ми безперервно підтримуємо вас з того часу. <i>(Оплески)</i></p>
<p>Слід відзначити, що можливо у цей історичний момент сторіччя, саме зараз, нарешті по-справжньому розпадається Радянський Союз. Він занепадає у нас на очах на полі бою України та в наших серцях геополітично та серед людей. <i>(Оплески)</i> Він руйнується у символічний час сторіччя з моменту створення Радянського Союзу, як і кровожерливий російський диктатор замислив оживити у більш жорсткій формі, відкривши ворота пекла в Україні. Зачинити ці ворота спільними зусиллями є обов'язком всього цивілізованого світу. <i>(Оплески)</i></p>
<p>Шановні українці! Своїм героїзмом ви здійснили неможливе – справжнє відродження як на полі бою, так і посилаючи настільки потужний поштовх сміливості та рішучості, що він досяг кожного куточку вільного світу, досяг сердець мільярдів людей. <i>(Оплески)</i> Він розвіяв туман ілюзії та здійснив небачену до цього хвилю солідарності та співпраці людей, та нагадав нашим народам про саме цінне, про саме головне – про нашу свободу, незалежність та демократію.</p>
<p>У боротьбі за ці цінності ви визначили чітку лінію фронту, виступивши проти найбільшого зла, яке спалахнуло в ХХІ сторіччі, – путінської Росії. <i>(Оплески)</i> Режиму, який наскрізь насічений нацизмом і злом, який не здатний більше нічого вартувати, як тільки руйнувати цінності, знищувати, грабувати, вбивати, ґвалтувати та поневолювати. <i>(Оплески) </i>Режиму, який очевидно перетворився на терористичну організацію, яка з азартом підриває переповнені залізничні станції, магазини, житлові будинки в індустріальних масштабах.</p>
<p>Ця ваша сила дозволила нам у себе вдома зробити те, що відкладалося роками, та великими кроками піти геть від імперіалістичного впливу сусіда, від темного тягаря минулого та ліквідувати символи окупації, отримавши справжню свободу та дозволивши об'єднатися заради підтримки України. <i>(Оплески)</i> Тому особливо хочу підкреслити надзвичайно широку солідарність та залучення наших людей. Кожний день з Латвії надсилаються вантажі допомоги, це точно демонструє, що мова йде не лише про політику чи міжнародні відносини, мова йде про дещо набагато суттєвіше – про те, що йде від сердець людей, від самих основ людяності, про глибинні спільні цінності про те, що ми добре усвідомлюємо, що є добро, що є зло, де правда, а де брехня. І людям у Латвії це добре відомо.<i> (Оплески)</i></p>
<p>23 лютого о 17-й годині, за день до початку повномасштабного вторгнення Росії, ви отримали перший вантаж військової допомоги від Латвії – Stinger, які стали вирішальними для оборони Києва. <i>(Оплески)</i> Згідно розрахунків річного валового продукту на сьогоднішній день ми серед світових лідерів з надання військової допомоги. <i>(Оплески)</i> Від початку російської військової агресії жителі Латвії пожертвували мільйони євро підтримки, які продовжують надходити і зараз. <i>(Оплески)</i></p>
<p>Дорогі друзі, а завтра кількість доставлених "Твіттер-конвоєм" пожертвуваних авто досягне тисячі. <i>(Оплески)</i> Наші люди пишаються, що допомагають вам як тут, так і тим, що намагаються хоч трохи створити відчуття дому для тих українців, які через війну були вимушені покинути свої домівки та знайти прихисток на нашій землі. Саме тому я звертаюсь до вас українською мовою. <i>(Оплески)</i> Я звертаюсь до вас українською мовою, засвідчивши повагу вашій нації та мові, а також тим українцям, які у Латвії з перших днів завзято вивчають латиську мову і вже звертаються до мене "Labdien", що означає "Доброго дня!". <i>(Оплески)</i></p>
<p>Латвія непохитно виступає за міжнародну ізоляцію Росії, посилення санкцій та притягнення Росії до відповідальності. Є абсолютно необхідним визначення юридичних меж для покарання російських військових злочинців, конфіскація та використання заморожених коштів російських олігархів у відбудові України. Є абсолютно необхідним не дозволити Росії відновити свої військові можливості, не допустити повторення історії та нову агресію. <i>(Оплески)</i></p>
<p>Шановні колеги, обов'язком всього цивілізованого світу є доказати, що у світі має панувати сила права, а не право на силу. Не право на силу, а сила права. <i>(Оплески)</i> Щоб зло не наважилось ожити.</p>
<p>В липні Латвія стала першою державою, яка подала заяву до Міжнародного суду ООН на отримання статусу третьої сторони у процесі Україна проти Росії. Ми серед тих, хто потужно підтримує ідею щодо створення трибуналу над російською агресією. Президент Егілс Левітс, Президент Латвії, запропонував проводити його у Ризі. <i>(Оплески)</i> Зло не може залишитися не покараним.</p>
<p>11 серпня минулого року Сейм Латвії визнав Росію країною, яка підтримує тероризм. <i>(Оплески)</i></p>
<p>Ми послідовно виступаємо за інтеграцію України до ЄС та НАТО. Ми не сумніваємося щодо приналежності України до Альянсу євроатлантичних країн. <i>(Оплески)</i></p>
<p>Ми радіємо кожному вашому досягненню та оплакуємо кожного вашого загиблого як власну втрату. Саме так проявляється справжнє братерство. <i>(Оплески)</i></p>
<p>Дорогі друзі, ми не просто бачимо – ми відчуваємо, ми не просто знаємо – ми розуміємо, тому що прожили це як нація у власній історії. Це код нашої нації, який у нас в крові, тому що ми також вибороли свою вільну державу кров'ю та через біль. Латвія буде продовжувати надавати політичну, військову, фінансову, гуманітарну підтримку та підтримку людей України <i> (Оплески) </i>незалежно від того, як довго це буде потрібно і скільки це коштуватиме. Ми з нашими партнерами в один чіткий та рішучий голос кажемо: "Ми не втомимося". <i>(Оплески)</i></p>
<p>Хочу ще раз засвідчити повну підтримку та солідарність Латвії Україні та її людям. Ця підтримка непохитна. <i>(Оплески)</i> Я знаю, що поруч з прапорами країн Європи майорітиме прапор незалежної та процвітаючої України, який вже став глобальним символом свободи та сміливості. <i>(Оплески) </i></p>
<p>Шановні українці, ви вже заслужили своє місце у Європі, яка завдяки вам буде вільна, сильна, єдина, безпечна та процвітаюча. Дорогі друзі-українці, ми будемо допомагати вам усім, чим зможемо. Латвія разом з Україною, разом ми переможемо за свободу, незалежність і демократію.</p>
<p>Слава Україні! <i>(Тривалі оплески)</i></p>
<p>Дуже дякую, шановні друзі. Україна понад усе! <i>(Оплески)</i></p>
<p></p>
<p>12:29:50</p>
<p>ГОЛОВУЮЧИЙ. Шановний пане спікере, я не так досконало володію мовою латвійською, але я хочу сказати вам від імені усього парламенту paldies – дякую. <a name=_GoBack></a><i>(Оплески) </i>А також беру на себе зобов'язання вивчити набагато більше ніж labdies і labvakar. <i> </i></p>
<p>Шановні колеги, давайте ще раз подякуємо вельмишановному пану спікеру і латвійській делегації за участь у пленарному засіданні та за беззастережну підтримку України і солідарність з українським народом. <i>(Оплески)</i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>12:31:05</p>
<p>ГОЛОВУЮЧИЙ. Шановні колеги, на Погоджувальній раді ми домовились перед початком розгляду питань порядку денного надати час по 3 хвилини для виступів від депутатських фракцій та груп їх уповноважених представників. Прошу представників депутатських фракцій і груп записатися на виступ.</p>
<p></p>
<p>ГОЛОС ІЗ ЗАЛУ. А реєстрація?</p>
<p></p>
<p>ГОЛОВУЮЧИЙ. Яка реєстрація? Ви, мабуть, не в курсі, у нас триває безперервне засідання, з початку вересня десь.</p>
<p>Будь ласка, Степан Іванович Кубів, "Європейська..." Ірина Володимирівна Геращенко, будь ласка, "Європейська солідарність".</p>
<p></p>
<p>12:32:03</p>
<p>ГЕРАЩЕНКО І.В.</p>
<p>Шановний мужній героїчний український народе, дорогі колеги! Перше засідання цьогорічне Верховної Ради України, я думаю, об'єднує всіх нас однією думкою – думкою про тих героїв, які сьогодні поблизу Соледара, поблизу Бахмута, у всіх інших точках фронту тримають небо українське, тримають фронт. І ми усвідомлюємо, якою важкою ціною дається сьогодні захист кожного метру української території.</p>
<p>І власне, говорячи стратегічно, в перший день засідання цього року маємо намалювати ті високі цілі, як ми на нашому парламентському фронті маємо допомогти українській армії здобуту перемогу. Звичайно, в першу чергу нас має об'єднати робота над євроінтеграцією і євроатлантичною інтеграцією для того, щоб якнайшвидше пройти цей шлях. Але в дипломатії, в міжпарламентській діяльності маємо зробити все для того, щоб наздогнати країну-агресора, для того, щоб посилити санкції проти Російської Федерації. І було створено трибунал для кримінальної відповідальності злочинного, вбивчого путінського режиму і всіх росіян, причетних до російської агресії. І коли ми говоримо про те, що сьогодні українці вимагають відповідальності, то маємо думати і про те, наскільки сьогодні є чутливим питання відповідальності і солідарності.</p>
<p>Власне, для нашої політичної команди, коли ми згадуємо бої, які сьогодні точаться поблизу Соледара і Бахмута, це має дуже особистісне значення. Там зараз воюють члени нашої партії, зокрема, Олександр Погребиський – депутат Київської міської ради. І досі проти Олександра Прогребиського відкрита кримінальна справа за начебто напад на представника забороненої партії ОПЗЖ пана Волошина. Запитаємо, а де Волошин цих 11 місяців? Ніхто жодного дня не бачив його в сесійній залі в той час, коли людина, яку звинувачують по цьому нападу, в Соледарі захищає наше право тут знаходитись. Так само десь в бігах знаходяться десятки членів цієї забороненої партії, а інші, я хочу сказати, причетні були до написання псевдоманіпуляційних політичних справ: проти генерала Марченка – і досі не закрита справа, проти генерала Павловського – і досі не закрита справа, десятки політичних справ про тих людей, які сьогодні кров'ю захищають країну. Українці сьогодні, вони вимагають справедливості, і наш з вами Соледар має бути в сесійній…</p>
<p></p>
<p>ГОЛОВУЮЧИЙ. Дякую.</p>
<p>Славицька Антоніна Керимівна, будь ласка, "Відновлення України".</p>
<p></p>
<p>12:35:17</p>
<p>СЛАВИЦЬКА А.К.</p>
<p>Шановний пане головуючий, дорогі колеги! Перше пленарне засідання в новому році – це завжди розмова про плани. І наш план, наша мета і наше спільне бачення, і не тільки бід бій курантів, – це перемога. І кожен із нас робить все можливе, аби її досягнути.</p>
<p>Україна не просто об'єдналась, нашої енергії вистачило, щоб консолідувати весь цивілізований світ. Українці сьогодні – це синонім незламності, мужності та сили. Передусім її уособлюють наші захисники. Але, разом з тим, це також активна роботи в тилу наших численних волонтерських ініціатив, українських енергетиків, медиків, освітян, комунальників та підприємців. Лише уявіть, український бізнес сплатив практично всі заплановані у минулорічному бюджеті податки. Це не лише підтримка української армії – це інвестиції в майбутнє нашої держави, майбутніх поколінь українців.</p>
<p>Візити іноземних представників в Україну є не лише виявленням підтримки нашого народу. Наші друзі хочуть відчути моральну міць українського духу, який лише кріпне. Для прикладу, в цьому нещодавно переконалась міністр закордонних справ Німеччини пані Бербок, яка на днях відвідала незламний Харків, це декілька десятків кілометрів від російського кордону. Хочеться вірити, що такі поїздки будуть частішими.</p>
<p>Окремий фронт – енергетичний. Всю країну хотіли лишити без світла, без тепла та навіть без води. Але ми встояли. І кожна наступна масована атака має менший ефект. Це відбувається не тому, що російська зброя в теорії стала менш руйнівною – ні. Наші енергетики, військові, дипломати, врешті партнери в світі працюють в унікальній синергії. З кожним тижнем, кожним місяцем ми лише поліпшуємо наш імунітет.</p>
<p>Лише уявіть, під час активної фази війни держава приступає до реального відновлення України. Прем'єр-міністр на нещодавньому засіданні уряду заявив, що з різних джерел вже доступні 110 мільярдів гривень на відбудову. Це те, про що заявляла наша група неодноразово. Розпочинати відновлення України потрібно вже зараз.</p>
<p>Переконані, що Верховна Рада має всі можливості до посилення робіт відбудови нашої держави. Зокрема, депутатська група "Відновлення України" пропонує активніше використовувати передбачені законодавством можливості. Потрібно створити фонд відновлення та стимулювання розвитку регіонів і територій, що викладено в законопроекті 8085. Для відродження вітчизняної інфраструктури в хід має йти весь інструментарій. Віримо, що в новому році Верховна Рада буде не менш результативною ніж в 2022 році. Тож до роботи, і все буде Україна.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, "Платформа за життя та мир". Папієв Михайло Миколайович. Будь ласка.</p>
<p></p>
<p>12:38:16</p>
<p>ПАПІЄВ М.М.</p>
<p>Дякую. Шановні народні депутати України, шановні колеги! Ви знаєте, що під час російської агресії нам треба отримувати не тільки перемогу на фронті, але і перемогу всередині, в тилу, на нашому соціальному фронті. Чому я кажу соціальний фронт і я зраз поясню. Тому що соціальний спокій в державі – це є запорука стабільності і запорука того, що українці, вони об'єднано підтримують і Збройні Сили України, і підтримують один одного в ці скрутні часи.</p>
<p>Що я маю на увазі? Я сьогодні хочу сказати слова вдячності нашому керівництву Комітету з питань соціальної політики Галині Миколаївні. Тому що минулого разу, коли я виступав з цієї трибуни, то я звертався до Кабінету Міністрів України, до Комітету з питань соціальної політики, щоб вони звернули увагу на саботаж Фонду соціального страхування. Бо якраз зібралася купка організованих людей, які під керівництвом професійних спілок України прийняли план саботування закону Верховної Ради України і зриву соціальних виплат в січні поточного року. На щастя, правоохоронні органи, Кабінет Міністрів України спрацювали оперативно. На сьогодні один із організаторів цього саботажу знаходиться в СІЗО, йому об'явлена застава 125 мільйонів гривень. І Кабінет Міністрів прийняв дуже серйозне рішення по введенню ліквідаторів Фонду соціального страхування.</p>
<p>І зараз приємна новина. 2 січня почав працювати вже Пенсійний фонд України, який об'єднав функції Фонду соціального страхування. Доповідаю. На сьогодні 170 тисяч застрахованих осіб, а це потерпілі на виробництві, отримали своєчасно всі належні їм соціальні виплати. Крім того, в штатному режимі йде нарахування лікарняних листів по листам непрацездатності тимчасової, йде нарахування виплати допомоги по народженню дитини, по пологах, по похованню людей, тобто функції Пенсійний фонд виконує своєчасно і в повному обсязі. І тому саботаж оцих колаборантів внутрішніх, він не вдався.</p>
<p>Шановні колеги, крім всього іншого, ми продовжуємо реформування соціальної сфери України по європейському принципу, і мною зареєстровано Закон України якраз про передачу функцій фонду по безробіттю Пенсійному фонду України. Це ще збільшить і приведе до європейської моделі соціальне страхування, що у нас буде єдиний фонд і виплатні каси, і в цей же час буде Державна служба зайнятості, яка буде опікуватися цими питаннями.</p>
<p>Тому, шановні колеги, я хочу звернутися до вас, подякувати народним депутатам України за те, що ми проголосували цей закон, і ми ще раз підтвердили, що Верховна Рада України буде все робити необхідне для соціальної стабільності в державі, як би це комусь не хотілося.</p>
<p>Дякую всім.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Тарас Іванович Батенко, група "Партія "За майбутнє".</p>
<p></p>
<p>12:41:33</p>
<p>БАТЕНКО Т.І.</p>
<p>З Новим роком та Різдвом Христовим! Христос народився!</p>
<p>Шановна громадо, дорогі виборці! Цей рік, ми всі розуміємо, буде вирішальним у цій війні, тому ми насамперед хочемо подякувати нашим міжнародним партнерам, які дозволяють нам щодня стояти і боротися. Насамперед ми хочемо подякувати Республіці Польщі, нашим братам полякам, за вчорашнє рішення надати Україні танки Leopard, вони нам допоможуть перемагати росіян на полі бою. Але нам потрібні танки ще, ще і ще. Тому ми повинні боротися не тільки у військовий спосіб – ми повинні боротися економічно, і світ повинен боротися з Росією економічно, добивати Росію економічно щодня. І ми вже знаємо, що щодня Росія втрачає близько 200 мільйонів доларів через обмеження ціни на нафту, і вони ще більше будуть втрачати після застосування санкцій на нафтопродукти з 5 лютого. І ці втрати повинні бути дуже відчутні для російської економіки.</p>
<p>Ми повинні перемагати культурно, доводячи на всіх міжнародних площадках, що дії Росії відповідають всім ознакам нацизму і фаши<a name=Temp></a>зму в ХХІ столітті. Ми підтримуємо право народів Російської Федерації на самовизначення і очікуємо те, що така хвиля процесів самовизначення буде активно підніматися в Росії. Нам треба фіксувати з міжнародними партнерами усі злочини і кваліфіковано, і невідворотно готувати міжнародний трибунал. Це те, що жоден російський злочинець, починаючи від Президента Путіна і закінчуючи рядовими, не мине міжнародного трибуналу. І ми повинні очищуватися у власному колі, у власному парламенті.</p>
<p>Тому наша депутатська група "За майбутнє" разом з партнерами по парламенту, іншими фракціями наполягає на тому, щоб Верховна Рада України невідкладно розглянула на пленарному засіданні законопроект 7424, це зміни до Регламенту, яким ми заборонимо відвідування сесійної зали Верховної Ради України колишнім членам ОПЗЖ. І це не тільки позбавлення мандату Медведчука, Козака і Ко (and company). Треба було чекати рік, щоб це сталося в парламенті. Це надто довго чекати рік. Країна не може чекати довго на такі кроки самоочищення від українського парламенту.</p>
<p>Тому, друзі, перед нами виступав прекрасний спікер перед тим, спікер сейму Латвії, який звернувся повністю цілковито своєю промовою до нас українською мовою. Це урок в тому числі і для багатьох українських політиків, як чітко стояти на українських принципах і говорити державною українською мовою.</p>
<p>Тому ми повністю солідарні з його виступом і хочемо повторити, і сказати, що не право на силу, а сила правди, і правда переможе. Слава Україні!</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:44:37</p>
<p>ГОЛОВУЮЧИЙ. Героям Слава!</p>
<p>Будь ласка, Михайлюк Галина Олегівна, фракція політичної партії "Слуга народу".</p>
<p></p>
<p>12:44:41</p>
<p>МИХАЙЛЮК Г.О.</p>
<p>Прошу передати слово народній депутатці Марії Мезенцевій.</p>
<p></p>
<p>ГОЛОВУЮЧИЙ. Будь ласка, Марія Мезенцева. Марія Сергіївна.</p>
<p></p>
<p>12:45:01</p>
<p>МЕЗЕНЦЕВА М.С.</p>
<p>Дякую, шановний пане Голово.</p>
<p>Щиро вітаю, колеги, в новому політичному сезоні! Ви знаєте, мене нещодавно запитали, що не вдалося зробити українському парламенту. Я думаю, що минулого року ми навіть перевиконали всі наші плани, і сьогоднішній виступ наших латвійських партнерів нашою рідною українською мовою на засіданні українського парламенту, який ні на день не зупинявся, голосував більше 20-30 законів в тиждень, які всі були майже пов'язані з тим прапором, який зараз прикрашає нашу залу не на словах, а на діях.</p>
<p>Але я хочу повернутися, дорогі друзі, до пріоритетів, які визначив Президент України Володимир Зеленський напередодні нового року. Звісно, у нас залишається багато викликів. Ми говоримо, що кожен цивільний будинок, кожна лікарня, кожна дитинка, яка постраждала від російської ракети, які щоденно випускаються по території нашої рідної України, це є воєнним злочином, і їх тисячі. Але передував цьому єдиний найбільший злочин агресії, який повторює Росія з 2014 року по сьогодні на всій території України. І я наголошую, за оцінками ООН, за ці злочини постраждали не тільки українці, друзі – 1,7 мільярда населення планети в 94 країнах. І якщо згадувати ООН, чи правомірно Росія займає своє крісло в Раді Безпеки ООН, яка покликана протидіяти агресіям і війнам?</p>
<p>Тому повторюємо пріоритети нашої роботи. Створення спецтрибуналу, нового суду за покарання за злочин агресії Путіна і його посіпак.</p>
<p>Пріоритет номер 2. Компенсації для кожного українця, України, які постраждали. Ми повинні розморозити активи Російської Федерації, направити їх на відновлення України.</p>
<p>Слава Україні! Працюємо на перемогу!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>ГОЛОВУЮЧИЙ. Будь ласка, Юрчишин Ярослав Романович, будь ласка, "Голос".</p>
<p></p>
<p>12:47:23</p>
<p>ЮРЧИШИН Я.Р.</p>
<p>Шановні колеги! Не в звичній сьогодні ролі буду виступати, але я би хотів-таки привітати з'їзд суддів з тим, що, нарешті, незважаючи на довготривале відкладення, вони почали виконувати свою функцію суддівського самоврядування і втілювати ті засади судової реформи, які були подані Президентом і були проголосовані залом, на жаль, з відкладенням. Але зараз суд, з'їзд суддів формує Вищу раду правосуддя, чим має розблокувати дуже багато процесів.</p>
<p>Вчора, як ви знаєте, сподіваюсь, було обрано п'ять членів, нових членів Вищої ради правосуддя. Так, на жаль, Етична комісія у зв'язку із воєнним часом не показала, як ці кандидати відповідали, ще тоді кандидати, на питання, які є в громадськості щодо них. Але ми як політики маємо поважати вибір суддів і дуже сподіватися, що на цьому судді не зупиняться і протягом двох наступних днів будуть обрані ще троє членів Вищої ради правосуддя і процес буде розблокований повністю. Щонайменше троє, бажано взагалі повністю закрити склад від суддів.</p>
<p>Звісно, дуже би хотілося звернутися до делегатів з'їзду, уважно звертати увагу на біографії. Величезне прохання звертати увагу на те, а чи раптом не мають кандидати родичів у країні-агресорі. Це, звісно, не дискредитаційний фактор, але це той елемент тиску, який може вчиняти країна-агресор на майбутніх членів Вищої ради правосуддя. Але будь-який вибір суддів ми як політики будемо вітати. Тут голова профільного комітету говорить, що у нас вже є сім членів ВРП з восьми необхідних. Це, звісно, величезне досягнення.</p>
<p>У той же час одразу хочу закликати новообраних членів Вищої ради правосуддя приступити до виконання своїх обов'язків, почати дисциплінарні провадження по тих суддях, які звинувачені не лише в хабарництві, а і в порушенні судової етики, призначити нових суддів і взагалі зробити так, щоб судова гілка влади, яка має не зупиняти свою роботу під час воєнного стану, працювала повноцінно. Хай обирають, як найкраще і хай Вища рада правосуддя активно працює. Ми будемо підтримувати будь-який вибір суддів. Але закликаємо їх розблокувати роботу Вищої ради правосуддя.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Павло Андрійович Бакунець, група "Довіра".</p>
<p></p>
<p>12:50:32</p>
<p>БАКУНЕЦЬ П.А.</p>
<p>Христос рождається! Вітаю з Різдвом Христовим вас, пане Голово, український парламент, весь український народ! Особливо вітаю з Різдвом найвідважніших українців, котрі зараз на різних фронтах в окопах виконують надважливу роботу – бережуть нашу Україну.</p>
<p>Так, вже багато місяців іде важка війна, в якій наш український народ героїчно боронить як свою землю, так і важливі демократичні європейські цінності. І, звичайно, що ми завдячуємо нашим найвідважнішим – нашим захисникам, які, власне, своєю мужністю показують всьому світу героїзм і характер цілого українського народу. І, звичайно, що ми дякуємо сьогодні і нашим партнерам, і нашим найближчим сусідам – польському народові, які, звичайно, допомагають нам вже і до війни, під час війни багато допомагають, які і зараз, власне, надають таку важливу зброю для наших захисників. Тому щиро дякуємо всьому українському народу, польському народу, урядам і президентам!</p>
<p>Але, шановний парламент, в українському суспільстві вже дуже гостро протягом цих місяців війни назрівають питання до нас, до парламентарів. Де рішучі дії українського парламенту аби обрубати так зване московське кремлівське коріння, яке вже багато років і досі, під час багатьох місяців війни працює в Україні? Адже в Україні досі працює московське коріння – це московська церква, яка регулярно протягом останніх 30 років незалежності і досі нав'язує в голови наших українців цю ідею "руського світу". Її потрібно обрубати. В людей виникає питання, щоб рішуче обрубати і цих кремлівських пропагандистів, які в соцмережах, в групах пишуть ідею "руського міра", а ще й досі мають притому українські паспорти. І суспільство вимагає від парламенту прийняти рішучі дії, щоб обрубати також і людей, які займають посади в різних органах влади від заборонених в Україні партій. Суспільство чекає, парламенте, на ваші рішучі, в конституційний спосіб, щоб ніхто потім не оскаржував, правильні дії і відповідь всім українцям.</p>
<p>Слава нашим Збройним Силам! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, ми завершили обговорення. Я запрошую народних депутатів зайняти свої місця. <i>(Шум у залі)</i></p>
<p>Від вас ніхто не виступав? А ви не записувалися, Юлія Володимирівна. Юлія Володимирівна, будь ласка.</p>
<p></p>
<p>12:54:04</p>
<p>ТИМОШЕНКО Ю.В.</p>
<p>Доброго дня, шановні колеги. Я хочу привітати вас і з Новим роком, і з Різдвом Христовим! І дуже хотілось би, щоб в цьому році - рік, який нами всіма сприймається як рік перемоги, як рік шляху України до вступу в Європейський Союз і в НАТО, це ключовий, переламний рік, - щоб ми і в парламенті змінили свої підходи і наші декларації про нашу єдність в той час, коли треба захищати Україну, стали не деклараціями, а реальністю; щоб всі наші кроки по захисту України в парламенті були не фейковими, а реальними.</p>
<p>І тому хотілось би, щоб в цьому парламенті приймалися закони, які посилюють обороноздатність нашої армії, які дають можливість всіма методами, які у нас тільки є, боронити Україну, але, в той же час, і захищати українців, які сьогодні залишилися без засобів для існування, які сьогодні ледве-ледве виживають. І дуже боляче бачити, коли замість єднання в парламенті сьогодні планується приймати закон, де по суті частина парламенту буде усунута від прийняття європейського законодавства, усунута грубим шляхом через комітет, позбавлення депутатів внесення своїх правок до європейських законопроектів. Дуже боляче, коли зараз в цьому залі, коли треба єднатися, приймаються речі прямо протилежні тому, що зміцнює суверенітет України, коли наші державні права, народні права віддаються на аутсорсинг за межі України.</p>
<p>Треба мати мужність, щоб вистояти, захистити і Україну, і наш суверенітет. Дуже боляче також дивитися, коли приймаються в Верховній Раді закони не тільки спрямовані на захист України і українців, а ще і на розбазарювання наших ресурсів, наших національних багатств і в тому числі приниження прав працюючих людей. Хотілось би, щоб в цьому новому році цього не трапилося, але відкриваємо порядок денний і там знову корпоратизація Енергоатома, що читай приватизація Енергоатома і прибутку Енергоатома навіть без грошей, коли читаєш, наприклад, законопроект 5344, де у інвалідів забираються останні права. Я хочу запитати, навіщо така еклектика? Наша єдність потрібна для того, щоб і на фронті, і тут в залі захищати українські національні інтереси і права людей, а не лобіювати те, що вигідно в сьогоденні, прикриваючись війною.</p>
<p>Я дуже хочу, щоб в цьому році все помінялося. Слава…</p>
<p></p>
<p>ГОЛОВУЮЧИЙ. Шановні колеги, ми завершили виступи. Прошу народних депутатів зайняти свої місця.</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Готові голосувати? Шановні колеги, я запрошую взяти участь у сенсорному голосуванні, бо далі ми голосуємо законопроекти. Будь ласка, сенсорне голосування. Сигнальне, перепрошую, сигнальне голосування. Сигнальне сенсорною кнопкою.</p>
<p></p>
<p>12:58:13</p>
<p>За-246</p>
<p>246 – за, 7 – проти, 3 – утримались. Все, як завжди. Не пишіть мені про зелену кнопку, будь ласка, більше, хто яку хоче, хай таку жме. Дякую, шановні колеги.</p>
<p>Ну що, ще раз звертаюся до всіх народних депутатів, представників уряду із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи. Шановні друзі, перелік питань, який вам був наданий, попередньо ухвалений на Погоджувальній раді вам був наданий. Переходимо до розгляду питань порядку денного.</p>
<p>Шановні колеги, у нас перших п'ять ратифікацій, ми домовилися, ми одну обговорюємо, а решту голосуємо без обговорення. Тому я оголошую обговорення, ми заходимо в питання 0171. Я пропоную розглянути це питання за скороченою процедурою. Прошу народних депутатів голосувати.</p>
<p></p>
<p>12:59:31</p>
<p>За-253</p>
<p>Рішення прийнято.</p>
<p>Шановні колеги, давайте тоді одразу записуємося: два – за, два – проти, хто хоче обговорювати, і потім голосуємо п'ять ратифікацій. Прошу фракції і групи записатися. Записуйтесь.</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Будь ласка, "Батьківщина", Цимбалюк.</p>
<p>Немиря, будь ласка.</p>
<p></p>
<p>13:00:24</p>
<p>НЕМИРЯ Г.М.</p>
<p>Доброго дня, шановні колеги! Фракція "Батьківщина" буде підтримувати всі п'ять ратифікацій, хоча вони не стосуються одного предмету: частина є щодо Європейського Союзу, євроінтеграції, друга є гуманітарний блок і третій – стосовно досьє СНД.</p>
<p>І от я хотів би зосередити вашу увагу на абсурдності ситуації, в якій парламент продовжує перебувати. Я вже третій раз звертаю вашу увагу на це. Чи знаєте ви, що до сих пір Україна залишається стороною, підписантом, учасником кількох десятків угод і конвенцій в рамках СНД? Чи відомо вам це, що коли завершується вже рік війни, Україна продовжує залишатися учасником кількох десятків угод, конвенцій, договорів СНД?</p>
<p>Чи відомо вам, що наступного року Україна, якщо все буде добре, розпочне передвступні переговори щодо членства в Європейському Союзі? Ми знаємо, що наступного місяця має відбутися саміт Україна – ЄС. І чи вважаєте ви нормальною ситуацією, коли Україна починає рухатися до вступу в ЄС з величезним не обрубаним хвостом зобов'язань в рамках СНД, учасником якої є Російська Федерація, Білорусь, Вірменія? Чи вважаєте ви це нормальною ситуацією?</p>
<p>Тому, пане Голово, я вважаю, що ми маємо зробити все, щоб до початку наших переговорів про вступ Україна вийшла з усіх угод в рамках СНД.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кісільов, "Відновлення". Хто від вас?</p>
<p></p>
<p>13:02:33</p>
<p>КІСІЛЬОВ І.П.</p>
<p>Приходько. Прохання передати слово Приходько Наталії Ігорівні.</p>
<p></p>
<p>ГОЛОВУЮЧИЙ. Будь ласка, Наталія.</p>
<p>Включіть мікрофон, будь ласка.</p>
<p></p>
<p>13:02:47</p>
<p>ПРИХОДЬКО Н.І.</p>
<p>Шановні колеги, дану ратифікацію однозначно необхідно підтримувати. Приєднання до відповідної програми – це можливість нашої вітчизняної системи охорони здоров'я залучити частину коштів у розмірі 5 мільярдів 300 мільйонів євро в межах цієї європейської ініціативи. Наголошую, що програма себе ефективно показала в рамках боротьби з коронавірусом. Якщо ми зараз внаслідок війни не говоримо про певні хвороби, то це жодним чином не означає, що цих хвороб немає. Дана програма сприятиме: поліпшенню доступності ліків, проведення профілактичних заходів, є надійною допомогою під час криз завдяки наявному ресурсу, плюс вона розрахована на середньостроковий термін до 2027 року. Наше приєднання до згаданої програми сприятиме інтеграції української системи охорони здоров'я із загальноєвропейською. Тому парламент має надати зелене світло для цього закону і депутатська група "Відновлення України" буде підтримувати і голосувати "за".</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович, "Платформа за життя і мир".</p>
<p></p>
<p>13:04:07</p>
<p>ШУФРИЧ Н.І.</p>
<p>Дякую, шановний головуючий і шановні колеги.</p>
<p>Вітаю всіх з Новим роком, Різдвом Христовим! Новим переможним для України роком, я в цьому переконаний, роком повернення миру і стабільності в нашу країну. Ми маємо унікальний шанс стати членами Євросоюзу після завершення війни. І ми маємо шанс зробити це не через 10-20 років, а через 12-18 місяців у разі об'єднання наших зусиль заради цього. Це я вам говорю як людина, яка, ще раз підкреслюю, була найбільшим скептиком в цьому залі щодо можливості входження України в Євросоюз, а зараз як людина, яка спілкується з керівництвом багатьох європейських країн, які сумнівно ставились до нашої перспективи щодо Євросоюзу до 24 лютого, зараз говорять про її реальність.</p>
<p>Тому пропоную об'єднуватися навколо цих законів. Цей закон є дуже виваженим, слушним, він відповідає багатьом вимогам і стандартам Європейського Союзу. Хотілося б, щоб виконання цього закону залишилось не тільки на папері, а і в реальному житті наших громадян.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>Артур Володимирович Герасимов.</p>
<p>Марія Іонова, будь ласка, "Європейська солідарність.</p>
<p></p>
<p>13:05:37</p>
<p>ІОНОВА М.М.</p>
<p>Христос народився! Пане Голово, шановна президія, шановні колеги! Україна – європейська держава. І цей свідомий вибір ми зробили 2014 року в повній мірі, і тому наші захисники зараз несуть таку найкривавішу, найжорстокішу, найдорожчу ціну за те, щоб ми стали частиною Європейського Союзу і частиною НАТО. Але ми відбиваємо цю російську агресію задля захисту європейських цінностей свободи і демократії. І адаптація українського законодавства до норм європейського та ратифікація різних конвенцій, вони надзвичайно важливі, і тому наша фракція "Європейська солідарність" буде їх підтримувати. Але набагато важливіше все ж таки працювати за цивілізованими європейськими правилами, підтверджуючи власну дорослість і готовність до членства в ЄС і НАТО.</p>
<p>На жаль, вчора під час засідання Комітету закордонних справ стався такий прецедент, який ганьбить парламент і Україну, коли комітет скасував власне рішення, грудневе рішення, про включення Петра Порошенка до складу постійної делегації в ПАРЄ. Лідери опозиції з дипломатичним досвідом, широкою мережею міжнародних контактів його усунули від участі в делегації, не даючи жодного адекватного чи логічного пояснення. Отак виглядає єдність. І я розумію, що, на жаль, мій виступ не покажуть по єдиному марафону. Ми також пам'ятаємо, як Порошенка не пускали з країни на засідання Парламентської Асамблеї НАТО. І це дрібне рішення вчорашнє, воно не демонструє дії як європейського парламенту.</p>
<p>Тому я би закликала і зверталась до Голови Верховної Ради, щоб він дав доручення скликати негайно знову комітет і розглянути це питання все ж таки без маніпуляцій, керуватися ефективністю і результатом задля інтересів України. Тому що наша команда як працювала спільно з державними інституціями і неурядовим сектором на дипломатичному фронті, так і буде далі працювати задля перемоги України.</p>
<p>Дякую. І слава Україні!</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>ГОЛОВУЮЧИЙ. Шановні колеги, завершили обговорення. Ми завершили обговорення і переходимо до прийняття рішень по п'яти міжнародних актах. Будь ласка, займіть свої місця. Шановні колеги, займіть свої місця.</p>
<p>Я ставлю пропозицію прийняти за основу і в цілому з необхідними техніко-юридичними поправками проект Закону про ратифікацію Угоди між Україною та Європейським Союзом про участь України у програмі "EU4Health" (реєстраційний номер 0171).</p>
<p>Готові голосувати? Прошу народних депутатів голосувати.</p>
<p></p>
<p>13:08:42</p>
<p>За-310</p>
<p>Рішення прийнято.</p>
<p>Наступний. Я ставлю пропозицію прийняти за основу і в цілому з необхідними техніко-юридичними поправками проект Закону про приєднання України до Марракеського договору про полегшення доступу сліпих, осіб з порушеннями зору або іншими обмеженнями з причин інвалідності сприймати друковану інформацію до опублікованих творів (реєстраційний номер 0159). Прошу народних депутатів голосувати.</p>
<p></p>
<p>13:09:28</p>
<p>За-317</p>
<p>Рішення прийнято.</p>
<p>Наступний 0162, це проект Закону про вихід з Угоди про порядок вирішення спорів, пов'язаних із здійсненням господарської діяльності. Я ставлю пропозицію прийняти за основу і в цілому з необхідними техніко-юридичними поправками проект Закону (реєстраційний номер 0162).</p>
<p>Прошу народних депутатів голосувати.</p>
<p></p>
<p>13:10:14</p>
<p>За-322</p>
<p>Рішення прийнято. Закон прийнятий в цілому.</p>
<p>Наступний, проект Закону про вихід з Конвенції про передачу осіб, які страждають психічними розладами, для проведення примусового лікування (реєстраційний номер 0168).</p>
<p>Я ставлю пропозицію прийняти цей законопроект 0168 за основу і в цілому з необхідними техніко-юридичними поправками. Прошу народних депутатів голосувати.</p>
<p></p>
<p>13:10:58</p>
<p>За-325</p>
<p>Рішення прийнято.</p>
<p>І ще одна ратифікація – 0177, це проект Закону про ратифікацію Угоди № 2 у формі обміну листами між Україною та Сполученим Королівством Великої Британії і Північної Ірландії про внесення змін до Угоди про політичне співробітництво, вільну торгівлю і стратегічне партнерство між Україною та Сполученим Королівством Великої Британії і Північної Ірландії (реєстраційний номер 0177).</p>
<p>Я ставлю пропозицію прийняти за основу і в цілому проект Закону 0177 з необхідними техніко-юридичними поправками. Прошу народних депутатів голосувати.</p>
<p></p>
<p>13:11:52</p>
<p>За-319</p>
<p>Рішення прийнято.</p>
<p>Наступний законопроект у нас, теж ми домовились, без обговорення, це 3603. Ну, це друге читання, ніхто не буде ставити поправок.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кримінального процесуального кодексу України щодо захисту прав та інтересів дитини у разі затримання або тримання під вартою її батьків (реєстраційний номер 3603).</p>
<p>Готові голосувати? Прошу народних депутатів голосувати.</p>
<p></p>
<p>13:12:41</p>
<p>За-319</p>
<p>Рішення прийнято.</p>
<p>Наступний законопроект теж, ми домовилися, без обговорення, 8294. Це проект Закону про внесення змін до деяких законів України щодо пріоритетних напрямів розвитку науки і техніки та інноваційної діяльності.</p>
<p>Я ставлю пропозицію включити до порядку денного сесії законопроект 8294. Прошу народних депутатів голосувати.</p>
<p></p>
<p>13:13:17</p>
<p>За-319</p>
<p>Рішення прийнято.</p>
<p>Я ставлю пропозицію прийняти за основу законопроект 8294. Прошу народних депутатів голосувати.</p>
<p></p>
<p>13:13:42</p>
<p>За-315</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення змін до деяких законів України щодо пріоритетних напрямів розвитку науки і техніки та інноваційної діяльності (реєстраційний номер 8294). Прошу народних депутатів голосувати.</p>
<p></p>
<p>13:14:15</p>
<p>За-318</p>
<p>Рішення прийнято.</p>
<p>Шановні колеги, далі спарено йдуть два проекти постанов: одна по Херсонській області, друга по Миколаївській області. Ми домовлялися, що ми одну обговоримо.</p>
<p>Крім "Європейської солідарності" ще хтось буде наполягати на обговоренні? Ніхто. Тоді є пропозиція надати 2 хвилини "Європейській солідарності" і проголосувати одразу перше і друге. Нема заперечень?</p>
<p>Тоді переходимо до 8324, це проект Постанови про здійснення начальником Ювілейної сільської військової адміністрації Херсонського району Херсонської області повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:15:13</p>
<p>За-318</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою.</p>
<p></p>
<p>13:15:34</p>
<p>За-292</p>
<p>Шановні колеги, 2 хвилини – "Європейська солідарність", і голосуємо підряд ці два проекти постанов.</p>
<p>Артур Володимирович, хто від вас? Ірина Володимирівна, будь ласка.</p>
<p></p>
<p>13:15:49</p>
<p>ГЕРАЩЕНКО І.В.</p>
<p>Шановні колеги, безпекова ситуація в Херсонському регіоні значно деградує. Ворог, якого героїчно українська армія вибила з Херсона, мститься і щодня обстрілює житлові цивільні квартали цього героїчного міста. І тому для нас дуже важливо, щоби надавати підтримку військову сьогодні тим силам, які боронять херсонський напрямок, але і призначати адекватну владу.</p>
<p>Ми тільки повернулися з Херсона і були абсолютно вражені тим, що керівниця військової адміністрації міста пані Лугова, вона абсолютно неадекватно сьогодні представляє українську владу. Вибачте, в місті, де залишається більше 60 тисяч населення, де сьогодні немає роботи, де немає виплат, тому що немає роботи, допоки не запроваджені виплати від гуманітарних міжнародних організацій, бо тільки збираються ці реєстри, волонтери вирішили створити волонтерську пекарню. Яке ж було подивування громади, яка потребує сьогодні свіжого хлібу, а іноді немає коштів це купити, коли пані керівничка просто заборонила працювати цій пекарні з незрозумілих причин. Так само є скарги сьогодні від громадських організацій щодо відсутності діалогу пані керівниці військової адміністрації щодо непрозорого розподілу гуманітарної допомоги, яка надходить від організацій.</p>
<p>На нашу думку подібні рішення ганьблять і центральну владу, адже хтось оцих керівничих призначає.</p>
<p>Тому, звичайно, друзі, ми підтримаємо це рішення. Але ми просимо всіх причетних до формування кадрового резерву, а мова йде про Банкову, призначати людей не лояльних, не тих, хто буде міньйонами Банкової, а адекватних, професійних, мужніх, відповідальних, солідарних зі своїми регіонами і таких, які будуть керуватися захистом регіону, захистом людей там, захистом там здорового глузду, а не, знаєте, якимись дивними…</p>
<p></p>
<p>ГОЛОВУЮЧИЙ. Шановні колеги, прошу зайняти свої місця, переходимо до прийняття рішення одразу по двох проектах постанов.</p>
<p>Я ставлю пропозицію… Шановні колеги, займіть місця, це проекти постанов, які внесені Президентом. Будь ласка.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальником Ювілейної сільської військової адміністрації Херсонського району Херсонської області повноважень, передбачених частиною другою статті 10 Закону України "Про правовий режим воєнного стану" (реєстраційний номер 8324).</p>
<p>Готові голосувати? Я прошу народних депутатів голосувати.</p>
<p></p>
<p>13:18:47</p>
<p>За-318</p>
<p>Рішення прийнято.</p>
<p>Шановні колеги, наступна 8305 без обговорення. Це проект Постанови про здійснення начальниками військових адміністрацій населених пунктів у Баштанському та Миколаївському районах Миколаївської області повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:19:30</p>
<p>За-320</p>
<p>Рішення прийнято.</p>
<p>Я ставлю пропозицію прийняти в цілому з необхідними технікою-юридичними поправками проект Постанови реєстраційний номер 8305. Прошу народних депутатів голосувати.</p>
<p></p>
<p>13:19:56</p>
<p>За-320</p>
<p>Рішення прийнято.</p>
<p>Шановні колеги, наступний законопроект ми теж без обговорення, 8087. Це проект Закону про внесення змін до деяких законів України щодо невідкладних заходів посилення спроможностей із кіберзахисту державних інформаційних ресурсів та об'єктів критичної інформаційної інфраструктури.</p>
<p>Я ставлю пропозицію включити це питання до порядку денного сесії.</p>
<p></p>
<p>13:20:33</p>
<p>За-305</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до деяких законів України щодо невідкладних заходів посилення спроможностей із кіберзахисту державних інформаційних ресурсів та об'єктів критичної інформаційної інфраструктури (реєстраційний номер 8087). Прошу народних депутатів голосувати.</p>
<p></p>
<p>13:21:07</p>
<p>За-302</p>
<p>Рішення прийнято.</p>
<p>Наступний законопроект, теж без обговорення, 8098. Це проект Закону про внесення змін до деяких законодавчих актів України щодо порядку проходження військової служби за контрактом іноземцями та особами без громадянства у Збройних Силах України та інших утворених відповідно до законів України військових формуваннях.</p>
<p>Я ставлю пропозицію, там ніхто не буде ставити поправки, прийняти в другому читанні та в цілому з необхідними техніко-юридичними поправками законопроект реєстраційний номер 8098.</p>
<p>Готові голосувати? Прошу народних депутатів голосувати.</p>
<p></p>
<p>13:21:56</p>
<p>За-321</p>
<p>Рішення прийнято.</p>
<p>Наступний законопроект 7322. Це проект Закону про внесення змін до деяких законодавчих актів України щодо визнання учасниками бойових дій осіб, які брали безпосередню участь у здійсненні заходів, необхідних для забезпечення оборони України, захисту безпеки населення та інтересів держави у зв'язку з військовою агресією Російської Федерації проти України та інших питань.</p>
<p>Тут також, ми домовились, ніхто не буде ставити свої поправки. Тому я одразу ставлю пропозицію прийняти в другому читанні та в цілому з необхідними техніко-юридичними поправками законопроект реєстраційний номер 7322.</p>
<p>Готові голосувати? Прошу народних депутатів голосувати.</p>
<p></p>
<p>13:22:51</p>
<p>За-310</p>
<p>Рішення прийнято.</p>
<p>Наступний законопроект 6085. Це проект Закону про внесення змін до Податкового кодексу України щодо електронної ідентифікації та електронних довірчих послуг.</p>
<p>Ми теж домовилися без обговорення. Тому я одразу ставлю пропозицію прийняти за основу проект Закону реєстраційний номер 6085.</p>
<p>Готові голосувати? Прошу народних депутатів голосувати.</p>
<p></p>
<p>13:23:27</p>
<p>За-321</p>
<p>Рішення прийнято.</p>
<p>Наступний законопроект 6086. Це проект Закону про внесення змін до Митного кодексу України щодо електронної ідентифікації та електронних довірчих послуг.</p>
<p>Ми теж домовилися без обговорення. Тому я одразу ставлю пропозицію прийняти за основу проект Закону реєстраційний номер 6086.</p>
<p>Готові голосувати? Прошу народних депутатів голосувати.</p>
<p></p>
<p>13:24:07</p>
<p>За-325</p>
<p>Рішення прийнято.</p>
<p>Шановні колеги, наступний законопроект… Геращенко, будь ласка, з процедури.</p>
<p></p>
<p>13:24:22</p>
<p>ГЕРАЩЕНКО І.В.</p>
<p>Дякую. Шановні колеги, це перше засідання Верховної Ради цього року. Я нагадаю, ми прийняли Закон "Про медіа", яким вирішили питання висвітлення діяльності Верховної Ради України на період воєнного стану. Але він вступає в дію тільки через 3 місяці після підписання. Отже, невирішеним залишається питання висвітлення діяльності Верховної Ради України, зокрема і в ці пленарні дні. Це важливі засідання, ми приймаємо багато євроінтеграційних рішень, і тому я прошу, щоб зараз Голова Верховної Ради України поставив на голосування питання про необхідність висвітлити ці наші пленарні засіданні, щоб і виступи представників фракцій всіх, і дайджест щодо роботи, діяльності Верховної Ради України був в слоті телеканалу "Рада" в єдиному марафоні. Тим більше все більше є нарікань сьогодні, що канал "Рада" абсолютно, на жаль, вперше в історії українського парламенту не показує парламент, а виборці запитують, де ми, що…</p>
<p></p>
<p>ГОЛОВУЮЧИЙ. Шановні колеги, пропозиція Ірини Володимирівни Геращенко. Будь ласка, прошу голосувати.</p>
<p></p>
<p>13:25:48</p>
<p>За-244</p>
<p>Рішення прийнято.</p>
<p>Ідемо далі, шановні колеги. Наступний 5742, ми теж домовилися без обговорення, ніхто не буде ставити поправки.</p>
<p>Тому, шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про співробітництво територіальних громад" щодо упорядкування окремих питань співробітництва територіальних громад. Прошу народних депутатів голосувати.</p>
<p></p>
<p>13:26:30</p>
<p>За-284</p>
<p>Рішення прийнято. Закон прийнятий в цілому.</p>
<p>Наступний законопроект 5325. Це проект Закону про внесення змін до Законів України "Про державні соціальні стандарти та державні соціальні гарантії" та "Про фізичну культуру і спорт" щодо запровадження державних стандартів у сфері фізичної культури і спорту та державних соціальних нормативів надання послуг суб'єктами сфери фізичної культури і спорту. Ми домовилися, ніхто не ставить поправки.</p>
<p>Тому я ставлю пропозицію прийняти в другому читанні та в цілому з необхідними техніко-юридичними поправками законопроект, реєстраційний номер 5325. Прошу народних депутатів голосувати.</p>
<p></p>
<p>13:27:22</p>
<p>За-305</p>
<p>Рішення прийнято.</p>
<p>Наступний законопроект 6364. Там буде одна поправка на підтвердження, правильно я розумію? Хто буде? Ні, не буде, да? Знімаємо це питання. Тоді я одразу ставлю законопроект.</p>
<p>Шановні колеги, 6364: проект Закону про внесення змін до Закону України "Про протидію поширенню хвороб, зумовлених вірусом імунодефіциту людини (ВІЛ), та правовий і соціальний захист людей, які живуть з ВІЛ" щодо застосування сучасних підходів до профілактики, тестування і лікування ВІЛ-інфекції відповідно до керівних документів ВООЗ.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками законопроект реєстраційний номер 6364. Готові голосувати? Я прошу народних депутатів голосувати.</p>
<p></p>
<p>13:28:28</p>
<p>За-297</p>
<p>Рішення прийнято. Вітаю, колеги, закон прийнятий в цілому.</p>
<p>Шановні колеги, наступний закон вже з обговоренням, але я не думаю, що воно буде довгим. 6013 - це проект Закону про особливості регулювання підприємницької діяльності окремих видів юридичних осіб та їх об’єднань у перехідний період.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:29:04</p>
<p>За-264</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>ГОЛОВУЮЧИЙ. Для доповіді запрошується народний депутат України, Голова Верховної Ради України Руслан Олексійович Стефанчук.</p>
<p></p>
<p>13:29:19</p>
<p>СТЕФАНЧУК Р.О.</p>
<p>Дякую. Вельмишановні колеги, у 2003 році в стінах цього парламенту був проголосований один з найбільш прогресивних кодифікованих актів, яким є Цивільний кодекс України. Це розвиток і майбутнє нашого законодавства. Але в той самий час в стінах цього ж парламенту в цей же день під наполяганням пострадянської еліти був проголосований так званий Господарський кодекс. За весь цей період Господарський кодекс себе вихолостив повністю і сьогодні є великим ярмом на шиї за правозастосовчої практики.</p>
<p>Коли ми приходили сюди, ми говорили, що наш принцип буде "one – in, two – out" (заводим один закон, виводимо – два). І це той приклад, коли після дерадянізації законодавства ми сьогодні ставимо питання прибрати застарілий пострадянський Господарський кодекс.</p>
<p>Єдине, я одразу хочу відмітити, що це жодним чином не вплине на господарську юрисдикцію судів, це жодним чином не вплине на кафедри господарського права в університеті, тому що спеціальне законодавство, яке регулює підприємницьку діяльність, воно залишається.</p>
<p>Друге, що важливо. Ми даємо перехідний період і залишаємо деякі норми з чинного Господарського кодексу, які будуть діяти впродовж семи років для того, щоб ми мали можливість перейти на нормальні рейки цивілізованого підприємницького обороту. Ми даємо можливість вибору, але ми повинні корчувати такі пні, яким є Господарський кодекс України і інші критичні і шкідливі для законодавства України акти.</p>
<p>Тому я дуже прошу, звертаюся до колег, над цим законопроектом працювала велика кількість науковців і практиків, і ми будемо ще його вдосконалювати, ми врахуємо всі необхідні поправки, які надійдуть, для того, щоб перевести українську підприємницьку діяльність на нормальні рейки функціонування, які існують в європейському світі.</p>
<p>Дякую за увагу. І прошу підтримати.</p>
<p></p>
<p>ГОЛОВУЮЧИЙ. Дякуємо.</p>
<p>Записуємося: два – за, два – проти.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Шановні колеги, давайте тоді запишемося два – за, два – проти і будемо голосувати. Будь ласка, шановні колеги, запишіться: два – за, два – проти.</p>
<p>Будь ласка, слово надається Таруті Сергію Олексійовичу, фракція політичної партії Всеукраїнське об'єднання "Батьківщина".</p>
<p></p>
<p>13:32:08</p>
<p>ТАРУТА С.О.</p>
<p>Слово передається Власенку.</p>
<p></p>
<p>ГОЛОВУЮЧИЙ. Будь ласка, Сергій Володимирович Власенко.</p>
<p></p>
<p>13:32:20</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Така дещо цікава логіка. Виявляється, що прийнятий в 2004 році Цивільний кодекс є надпрогресивним, а прийнятий в 2003 році Господарський кодекс є ретроградним. Ну, така цікава історія і цікава логіка в цьому всьому.</p>
<p>Насправді, колеги, що пропонується нам цим законом? Це, дійсно, як сказав Голова Верховної Ради, це насправді закон про, по суті, про зменшення впливу держави на економіку і про скасування Господарського кодексу. Це виглядає досить дивно в той період, коли ця Верховна Рада приймає закони, якими ми примусово забираємо в державну власність майно, приватне майно, коли ми посилюємо вплив держави на економіку для того, щоб країна згуртувалася для відсічі збройної агресії Російської Федерації, коли ми робимо певні речі, розуміючи, що нам треба посилювати вплив держави на певні сектори економіки. Мова не йде про повернення до Радянського Союзу, мова йде про реальний, серйозний баланс. Будь-яка серйозна, розвинена країна має до 25 відсотків впливу держави на базові сектори економіки. Нам же пропонують цього впливу не те, щоби позбавитись, а зменшити його настільки наскільки можливо, а там, де можливо, позбавитись цього впливу.</p>
<p>Насправді в цій складній ситуації, яка є, це абсолютно неприпустимо і неможливо. Дійсно, є історія про те, що дається семирічний період на перехід. Але, я ще раз підкреслю, певні механізми запускаються вже, певні тенденції запускаються вже, певні тенденції запускаються сьогодні на ослаблення держави в той період, коли ми повинні державу посилювати. Я переконаний в тому, що між першим і другим читанням цей закон треба дуже серйозно доопрацьовувати, наскільки я розумію, головний автор теж не заперечує це.</p>
<p>Дякую, колеги.</p>
<p></p>
<p>ГОЛОВУЮЧИЙ. Дякую, Сергій Володимирович.</p>
<p>Будь ласка, Бардіна Марина. Я так розумію, Мережко, да? Мережко Олександр Олександрович. Будь ласка.</p>
<p></p>
<p>13:34:37</p>
<p>МЕРЕЖКО О.О.</p>
<p>Шановний пане Голово, шановні колеги! Ви знаєте, я хотів би вам сказати декілька слів не як політик, не як депутат, а як вчений-цивіліст. Тому що сьогодні настав по-справжньому визначний день в історії українського права і в історії України. Я, чесно кажучи, не вірив, що цей день колись настане, але він настав. Ми робимо давно назрілий крок, усуваючи перешкоду, на шляху до створення в Україні повноцінної європейської системи приватного права, сучасної системи приватного права. Ядром цієї системи є Цивільний кодекс.</p>
<p>Що ж заважає розвитку системи приватного права в Україні? Такою перешкодою був Господарський кодекс, який втілює в собі сумнівні концепції радянського права, які гальмують розвиток цивільного права і економічного права в Україні. Усунення цієї перешкоди сприятиме розвитку права в Україні як невід'ємної складової європейського приватного права, вдосконаленню правового регулювання цивільних і економічних відносин в Україні, заохочення інвестицій в українську економіку. Європейський кодекс вносить хаос в правову систему і руйнує єдність системи приватного права. Його прийняття було пов'язане не з об'єктивними причинами і необхідністю, а суто політичними міркуваннями ідеологічного характеру. Завдяки цьому закону, який ми сьогодні приймемо, ми створюємо логічну, ієрархічну, зрозумілу систему норм приватного права, в центрі якої знаходиться Конституція і Цивільний кодекс, як Біблія, як Конституція нашого суспільства. Ми позбавляємось радянських правових анахронізмів, які заважають розвитку права власності і інститутів приватного права. Правове регулювання цивільно-правових відносин і економічних відносин стане більш…</p>
<p></p>
<p>ГОЛОВУЮЧИЙ. Дякую, Олександр Олександрович.</p>
<p>Шановні колеги, будь ласка, я розумію, від "Європейської солідарності" Кубів Степан Іванович.</p>
<p></p>
<p>13:36:57</p>
<p>КУБІВ С.І.</p>
<p>Шановний пане Голово, шановні колеги, я би підтримав думку пана Власенка, що у 2003-2004 році законопроекти, які були 19-20 років, зіграли велику роль для нашої держави.</p>
<p>Разом з тим, коли ми сьогодні розглядаємо про вдосконалення корпоративного управління в юридичних особах, заснованих на державній і комунальній власності, підвищення інвестиційної привабливості, запровадження ефективних механізмів контролю державної і комунальної власності, і усуваємо суперечності між Цивільним кодексом і актами спеціального призначення. Ми говоримо сьогодні про приватне право, яке має переваги і яке буде зроблено. Разом з тим, між першим і другим читанням необхідно усунути великі розбіжності, на які звертає увагу і ГНЕУ щодо перехідного періоду. Він великий, але він має бути ефективний. Ми говоримо сьогодні про війну, ми говоримо сьогодні про знищені підприємства на сході і в центрі. В частині положень проекту немає безпосереднього відношення до засад здійснення підприємництва і їх об'єднання та інших позицій. Разом з тим треба усунути і відповідно правові позиції щодо конституційної витримки у нормах. Ми говоримо про статтю 191 Цивільного кодексу.</p>
<p>Разом з тим, хочу сказати, колеги, що необхідно і ми будемо перше читання підтримувати. Ми повинні підтримати продовження терміну подачі поправок і разом з тим доопрацювати, використовуючи 116 статтю. Висновок Комітету євроінтеграції, висновок Комітету цифрової… інших багато міністерств підтримують дані зміни, але потрібно досить попрацювати довго…</p>
<p></p>
<p>ГОЛОВУЮЧИЙ. Дякую, Степан Іванович.</p>
<p>Будь ласка, ще Нестор Іванович Шуфрич, після цього Железняк Ярослав Іванович, і після цього голосуємо. Прошу запросіть народних депутатів до зали.</p>
<p>Будь ласка, Нестор Іванович.</p>
<p></p>
<p>13:39:12</p>
<p>ШУФРИЧ Н.І.</p>
<p>Дякую, шановний пане Голово. Я думаю, абсолютно зрозуміла вчасна ініціатива. Ми маємо якомога швидше її підтримати і проголосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>Будь ласка, шановні колеги, Ярослав Іванович Железняк. Після цього переходимо до голосування. Прошу народних депутатів зайняти місця.</p>
<p>Будь ласка, Ярослав Іванович.</p>
<p></p>
<p>13:39:38</p>
<p>ЖЕЛЕЗНЯК Я.І.</p>
<p>Шановні колеги, я дуже коротко, я знаю дуже-дуже мало прикладів, коли наявність Господарського кодексу в тому вигляді, в якому він є зараз, допомагала українському бізнесу. І знаю величезну кількість прикладів, коли наявність в такому вигляді Господарського кодексу заважала, а іноді навіть руйнувала український бізнес. Тому правильний закон, за основу його точно можна голосувати, потім доопрацюємо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього… Степан Іванович, а ви виступали ж вже. Ви з процедури щось?</p>
<p>Будь ласка, Степан Іванович Кубів.</p>
<p></p>
<p>13:40:25</p>
<p>КУБІВ С.І.</p>
<p>Шановні колеги, пане Голово, я говорю про продовження строку подачі поправок.</p>
<p></p>
<p>ГОЛОВУЮЧИЙ. Да-да, я розумію, в мене є це, я його оголошу і зал проголосує. Ми спочатку голосуємо за основу, а потім пропозицію комітету щодо продовження, так. Тому я почергово ставлю.</p>
<p>Шановні колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про особливості регулювання підприємницької діяльності окремих видів юридичних осіб та їх об'єднань у перехідний період (реєстраційний номер 6013).</p>
<p>Готові голосувати? Шановні колеги, я прошу народних депутатів голосувати.</p>
<p></p>
<p>13:41:35</p>
<p>За-241</p>
<p>Рішення прийнято.</p>
<p>Дякую, колеги.</p>
<p>Шановні колеги, я ставлю пропозицію відповідно до рішення комітету продовжити наполовину строки подачі пропозицій і поправок для підготовки до другого читання. Прошу голосувати за таку пропозицію комітету, це відповідно до Закону 6013.</p>
<p></p>
<p>13:42:08</p>
<p>За-280</p>
<p>Рішення прийнято.</p>
<p>Дякую, колеги. Йдемо далі. Наступний законопроект 6447. Це проект Закону про внесення змін та доповнень до Цивільного кодексу України, спрямованих на розширення кола об'єктів цивільних прав.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:42:42</p>
<p>За-287</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:43:04</p>
<p>За-251</p>
<p>Рішення прийнято.</p>
<p>Шановні колеги, два – за, два – проти чи просто хтось, одна фракція виступить? Крім "Європейської солідарності" хто ще? Тоді два – за, два – проти записуємося.</p>
<p>Будь ласка, Стернійчук Валерій Олександрович, фракція політичної партії "Слуга народу".</p>
<p>Калауру передаємо, так я розумію, так, як автору законопроекту?</p>
<p></p>
<p>13:43:45</p>
<p>СТЕРНІЙЧУК В.О.</p>
<p>Прошу передати слово Калауру.</p>
<p></p>
<p>ГОЛОВУЮЧИЙ. Будь ласка, Іван Романович Калаур. Іван Романович, давайте, ви вийдіть все-таки, ви ж автор законопроекту. Ми як би домовилися: два – за, два – проти, але хоча б виступ з центру.</p>
<p></p>
<p>13:43:57</p>
<p>КАЛАУР І.Р.</p>
<p>Шановний пане Голово, шановні колеги! Сьогодні в стінах українського парламенту день цивілістики. Я дякую всім, хто підтримав законопроект 6013. Це дійсно перемога приватного права.</p>
<p>До вашої уваги в контексті цих цивілістичних змін подається законопроект 6447, який називається: внесення змін та доповнень до Цивільного кодексу, спрямованих на розширення кола об'єктів цивільних прав. Основна мета цього законопроекту – це об'єктивно зумовлена необхідність розширити коло об'єктів цивільних прав, доповнивши його благами, які створюються, існують і майновий оборот, який здійснюється в цифровому середовищі.</p>
<p>Завдання розробити модель імплементації таких благ, коло об'єктів цивільних прав, стоїть перед робочою групою, яка була створена два роки тому при Верховній Раді, і основне завдання якої – це провести рекодифікацію цивільного законодавства. В концепції цієї рекодифікації так і зазначається: про необхідність розширення кола об'єкта цивільних прав віртуальними активами, цифровим контентом, обліковими записами та іншими благами, які існують в цифровому середовищі.</p>
<p>Я хочу наголосити, що багато європейських держав вже провели оцю рекодифікацію і в планах цієї рекодифікації було проведено залучення таких об'єктів до об'єктів цивільного права.</p>
<p>Даний законопроект хоч і змістовно невеликий, але він є базисним для того, щоб в подальшому розробляти цілу низку законопроектів євроінтеграційного значення. Цим законопроектом вводиться в майновий оборот віртуальні активи...</p>
<p></p>
<p>ГОЛОВУЮЧИЙ. Дякую. Дякую, Іван Романович.</p>
<p>Будь ласка, Григорій Михайлович Суркіс, група "Платформа за життя і мир".</p>
<p></p>
<p>13:46:37</p>
<p>СУРКІС Г.М.</p>
<p>Прошу передати слово Мамці Григорію Миколайовичу.</p>
<p></p>
<p>ГОЛОВУЮЧИЙ. Григорій Миколайович Мамка, будь ласка.</p>
<p></p>
<p>13:46:48</p>
<p>МАМКА Г.М.</p>
<p>Шановні народні депутати, по суті законопроект цей, тільки говориться про перше читання. Чому? Тому що питання нематеріальних активів, воно не таке просте, як здається зміни одного законопроекту. Це дійсний комплекс, який застосовується, який намагається зробити в практиці. Дуже погано, що Кабінет Міністрів і нові міністерства: цифрової інформації не приймають у цьому участь, а подають ініціативи як народні депутати, використовуючи своє право, тому що комплексного підходу до оцінювання нематеріальних активів, його на даний час в Україні не існує.</p>
<p>У даному законопроекті, я маю надію, що буде виправлена історія з приводу того, хто буде наділятися повноваженнями, яким чином буде проводитись оцінка і, саме основне, хто саме, по якій методології це буде приймати рішення і робити цю роботу. Якщо ці критерії будуть визначені законом до другого читання, ми його будемо підтримувати в другому читанні.</p>
<p>На даний час у першому читанні ми підтримаємо і будемо приймати участь між першим і другим щодо змін і внесення правок. Дякую.</p>
<p></p>
<p>ГОЛОВУЮЧИЙ. Будь ласка, Величкович Микола Романович, фракція політичної партії "Європейська солідарність".</p>
<p></p>
<p>13:48:17</p>
<p>ВЕЛИЧКОВИЧ М.Р.</p>
<p>Прошу передати слово Сергію Алєксєєву.</p>
<p></p>
<p>ГОЛОВУЮЧИЙ. Будь ласка, Сергій Алєксєєв.</p>
<p></p>
<p>13:48:25</p>
<p>АЛЄКСЄЄВ С.О.</p>
<p>Шановні колеги, в сучасному обігу давно існують такі блага, які існують лише у віртуальному цифровому форматі, і є обмін такими благами, є правовідносини щодо таких благ, і відповідно це необхідно врегулювати на законодавчому рівні. Тому законопроект передбачає врегулювання цього питання шляхом внесення відповідних змін до Цивільного кодексу України відповідно до статті 177, і вводиться таке нове поняття, як цифрові речі, які віднесені до об'єктів цивільних прав. Справа в тому, що ми Цивільний кодекс приймали десь років 20 тому, і це питання не врегульовано.</p>
<p>Тому фракція "Європейська солідарність" буде підтримувати в першому читанні цей законопроект як визначення, яке імплементується до Цивільного кодексу, щоб у подальшому можна було врегульовувати такі правовідносини і буде слідкувати за розбіжностями, які необхідно врегулювати до другого читання.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ярослав Іванович Железняк. Шановні колеги, після цього голосуємо... А, Сергій Володимирович, ще буде, Власенко, і після цього голосуємо.</p>
<p></p>
<p>13:49:37</p>
<p>ЖЕЛЕЗНЯК Я.І.</p>
<p>Дуже коротко. Потрібний законопроект, враховуючи те, що ми будемо легалізувати крипто- і віртуальні активи, без змін в Цивільний кодекс це буде достатньо неправильна робота. Тому дякую комітету за те, що підготували, так довго це готувалося, і це справді важка праця, і достатньо вона зараз філософська в усьому світі. Я впевнений, що до другого читання доопрацюєте. Але, в принципі, введення поняття "віртуальних активів", "цифрового контенту" і таке інше – це правильний крок, який зараз роблять всі країни, які хоч якось називаються цивілізійно розвиненими і ті, які хочуть в цьому столітті просуватися, в тому числі і в сфері ІТ.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, завершальне слово, Сергій Володимирович Власенко, і переходимо до голосування.</p>
<p>Будь ласка, Сергій Володимирович.</p>
<p></p>
<p>13:50:25</p>
<p>ВЛАСЕНКО С.В.</p>
<p>Дякую, шановний пане Голово. Мені здається, що словосполучення "цивілістичний день" скоро стане таким самим, як "трускавецька школа права". На жаль, знаєте, чи треба регулювати цифрові речі? Сто відсотків треба. Але в мене є два питання. Чи це першочергове питання, яке хвилює українців сьогодні? Чи нам треба витрачати час на законопроекти, які скеровані на відсіч збройній агресії? Це по-перше.</p>
<p>А, по-друге, ви знаєте, я такого хаосу законодавчого давно не пам'ятаю. З одного боку, вони його віднесли до категорії "речі", бо це цифрові речі, а з другого боку, пише, що це "блага". А блага – це нематеріальні активи, які регулюються взагалі абсолютно іншим розділом Цивільного кодексу. Так ви спочатку визначіться: це речі чи це нематеріальні блага – а після цього будемо регулювати.</p>
<p>Тому фракція "Батьківщина" такий хаос законодавчий підтримувати в першому читанні не буде. Ми підготуємо відповідні поправки і будемо дивитися, як цей законопроект буде готуватися до другого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу зайняти місця. Я прошу зайняти місця. Я ставлю пропозицію прийняти за основу проект Закону про внесення змін та доповнень до Цивільного кодексу України, спрямованих на розширення кола об'єктів цивільних прав (реєстраційний номер 6447).</p>
<p>Готові голосувати? Прошу народних депутатів голосувати.</p>
<p></p>
<p>13:52:13</p>
<p>За-273</p>
<p>Рішення прийнято. Вітаю, колеги.</p>
<p>Йдемо далі. Наступний законопроект – 6576. Ми домовилися без обговорення, оскільки вони пов'язані.</p>
<p>Тому я одразу ставлю пропозицію, по-перше, включити до порядку денного сесії проект Закону про цифровий контент та цифрові послуги (реєстраційний номер 6576). Прошу народних депутатів голосувати.</p>
<p></p>
<p>13:52:51</p>
<p>За-271</p>
<p>Рішення прийнято.</p>
<p>Я ставлю пропозицію прийняти за основу проект Закону про цифровий контент та цифрові послуги (реєстраційний номер 6576).</p>
<p>Готові голосувати? Прошу народних депутатів голосувати.</p>
<p></p>
<p>13:53:18</p>
<p>За-261</p>
<p>Рішення прийнято. Вітаю, колеги.</p>
<p>Наступний законопроект – 8084. З обговоренням будемо. Це проект Закону про внесення змін до деяких законів України щодо унормування діяльності та державної реєстрації громадських організацій.</p>
<p>Я ставлю пропозицію включити законопроект 8084 до порядку денного сесії. Прошу народних депутатів голосувати.</p>
<p></p>
<p>13:53:53</p>
<p>За-295</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:54:15</p>
<p>За-264</p>
<p>Рішення прийнято.</p>
<p>Шановні колеги, хто наполягає на обговоренні? Тільки фракція "Європейська солідарність" і "Батьківщина"? Тоді давайте запишемося: два – за, два – проти.</p>
<p>Будь ласка, Народний депутат Ковальчук Олександр Володимирович, фракція політичної партії "Слуга народу".</p>
<p></p>
<p>13:54:48</p>
<p>КОВАЛЬЧУК О.В.</p>
<p>Прошу передати слово Фрісу Ігорю.</p>
<p></p>
<p>ГОЛОВУЮЧИЙ. Будь ласка, Ігор Павлович Фріс.</p>
<p></p>
<p>13:55:03</p>
<p>ФРІС І.П.</p>
<p>Вітаю, шановні колеги. Законопроект 8084 розроблений Кабінетом Міністрів і направлений на врегулюванні і унормування питань діяльності громадських організацій в Україні. Коротко, щоб було зрозуміло. Ми прибираємо в цьому законопроекті питання громадських об'єднань, вирішуємо питання всеукраїнських громадських об'єднань, так само їх прибираємо, цей статус, дозволяємо здійснювати державну реєстрацію громадських організацій всіма суб'єктами державної реєстрації, забираємо виключно компетенцію Міністерства юстиції в цьому питанні.</p>
<p>І це прогресивний законопроект, який підтримується громадськими організаціями, який підтримується громадським суспільством, який на сьогоднішній день розглянутий нашим Комітетом з питань правової політики і підтриманий ним.</p>
<p>Звісно, до другого читання необхідно буде зробити відповідні правки. Фракція "Європейської солідарності" звернулася з необхідним врегулюванням конкретного питання щодо застосування національних символів в назвах і в показах громадських організацій. Звісно, це треба назад буде відновити, але в суцільному законопроект прийнятний, заслуговує на увагу, я прошу його підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народному депутату Величковичу Миколі Романовичу, фракція політичної партії "Європейська солідарність".</p>
<p></p>
<p>13:56:20</p>
<p>ВЕЛИЧКОВИЧ М.Р.</p>
<p>Прошу передати слово Володимиру В'ятровичу.</p>
<p></p>
<p>ГОЛОВУЮЧИЙ. Будь ласка, Володимир Михайлович В'ятрович.</p>
<p></p>
<p>13:56:31</p>
<p>В’ЯТРОВИЧ В.М.</p>
<p>Доброго дня, шановні колеги! "Європейська солідарність" буде підтримувати цей законопроект у першому читанні, оскільки його ключові положення справді спрямовані на спрощення життя громадським організаціям. Як людина з великим досвідом громадського життя відчуваю потребу такого спрощення, крім того, цей закон справді наближує наше законодавство до норм, які діють у Європейському Союзі. Можливість діяти на підставі модельного статуту, скасування поділу організацій на сорти і підтвердження всеукраїнського статусу, спрощення процедур реєстрації, зменшення терміну реєстрації організації до 24 годин – все це заслуговує на підтримку.</p>
<p>Разом з тим, закон потребує серйозного доопрацювання до другого читання і ми закликаємо профільний комітет внести до нього ряд важливих змін. Наприклад, якщо ми позбавляємося поняття всеукраїнської організації, то незрозуміло, чому робляться якісь окремі винятки для окремих сфер. Якщо ми хочемо спростити життя громадським організаціям, то слід відмовитись від посилення регулювання процедур їх внутрішнього життя, в демократичній країні це точно не справи держави. При цьому слід врахувати, що громадські організації в Україні відіграють важливу роль і в діяльності державних інституцій через наглядові ради. Тому важливо не допустити зловживання цими спрощеннями, які пропонує цей законопроект.</p>
<p>Не можу погодитись із вилученням із базового закону заборони використання символіки громадських організацій комуністичної, нацистської і ухвалений минулого року спеціальним законом рашистської символіки чи символіки російської агресії, так само як і Державного Герба чи Прапора або зображень фізичних осіб без їх згоди. Те, що символіка не буде тепер окремо реєструватись Мін'юстом, не означає, що на ній можна зображувати що завгодно. Тому в цілому цей проект можна буде ухвалювати лише після внесення серйозних змін.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Власенко Сергій Володимирович, фракція "Батьківщина". Після цього Григорій Миколайович Мамка і після цього голосуємо. Запросіть народних депутатів до зали.</p>
<p>Будь ласка, Сергій Володимирович.</p>
<p></p>
<p>13:58:20</p>
<p>ВЛАСЕНКО С.В.</p>
<p>Дякую, пане Голово.</p>
<p>Насправді закон, законопроект дуже контраверсійний. По-перше, зникає статус всеукраїнської організації. Тобто громадська організація, яка налічує тисячі людей або десятки тисяч людей, сьогодні прирівнюється в статусі до організації любителів пива села такого-то, такого-то району, такої-то області і немає ніякої між ними різниці.</p>
<p>А давайте ще чесно скажемо другу історію. А що, ми не знаємо, що громадські організації створюються під вибори? А що, ми не знаємо, що громадські організації створюються для введення в оману людей? А що, ми цього не знаємо всього, що все так добре? Нам кажуть: "Ми порадились з громадянським суспільством", вибачте зі мною ніхто ні про що не радився. Якщо ви порадилися з якоюсь низкою наближених до вас громадських організацій, так званих громадських організацій, то це ваші проблеми.</p>
<p>І зверніть увагу, про що сказав заступник міністра юстиції, презентуючи цей законопроект на комітеті. Він сказав: у нас сьогодні 90 тисяч громадських організацій, ми не знаємо, що з цим робити, тому давайте ми знімемо цю відповідальність з Міністерства юстиції, давайте ми все відпустимо, хай все працює так, як воно є. Але при цьому запускається механізм перереєстрації громадських організацій, що більш властиво для недемократичних країн, ніж для демократичних.</p>
<p>Плюс ще одна історія. У цьому законопроекті немає жодних запобіжників про участь у таких громадських організаціях громадян країни-агресора і юридичних осіб, контрольованих країною-агресором. Тобто якщо законопроект залишиться в такому вигляді, як він є, то це призведе до того, що в Україні з'являться українські так звані громадські організації, які будуть контролюватися із країни-агресора.</p>
<p>Тому очевидно, що цей законопроект потребує дуже ретельного і серйозного доопрацювання. "Батьківщина" прийме в цьому участь, але в першому читанні підтримувати не буде.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Григорий Миколайович Мамка, група "Платформа за життя і мир".</p>
<p></p>
<p>14:00:24</p>
<p>МАМКА Г.М.</p>
<p>Шановні народні депутати, проблематика в діяльності громадських організацій, громадських спілок вона існувала, існує і, я думаю, що буде існувати.</p>
<p>Щодо контролю. Я вибачаюся, який контроль здійснює, наприклад, у цих історіях Міністерство юстиції? Відповідь. Якщо там 16 чи 17 спілок або філіалів спілок є визнані, вони зареєстровані належним законом чином, то статус всеукраїнської громадської спілки чи громадської організації може претендувати на статус національний, виданий міністерством. Якщо немає 16, а 15 чи 14, то міністерства можуть звернутися до міністерства, Мін'юст, щоб позбавили статусу національного. І все – контроль. Механізму перевірок цих окремих ланок його в Мін'юсту не існує. Це контроль? Ні, не контроль. Так більше того, цим законопроектом цей контроль і прибирається зовсім. Міністерство юстиції не буде дивитися даже по кількості і не реагувати. Я говорив свої пропозиції щодо внесення змін до першого читання. Але ми підтримаємо його в першому читанні, ґрунтовно доопрацюємо правками для того, щоб дійсно контроль був і аудиту надати функцію перевірки цих організацій, тому що аудиторська служба – державна установа, не має повноваження зараз на перевірки цих громадських організацій.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту. Прошу народних депутатів зайняти свої місця. Шановні колеги, прошу зайняти місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законів України щодо унормування діяльності та державної реєстрації громадських організацій (реєстраційний номер 8084).</p>
<p>Готові голосувати? Я прошу народних депутатів голосувати.</p>
<p></p>
<p>14:03:16</p>
<p>За-283</p>
<p>Рішення прийнято.</p>
<p>Шановні колеги, йдемо далі. Наступний законопроект 7039, 7039-1. Це проект Закону про освіту дорослих і альтернативний: проект Закону про навчання та освіту дорослих.</p>
<p>Я ставлю пропозицію розглянути ці питання за скороченою процедурою. Прошу народних депутатів голосувати.</p>
<p></p>
<p>14:03:50</p>
<p>За-259</p>
<p>Рішення прийнято.</p>
<p>Шановні колеги, одразу два – за, два – проти чи можемо голосувати? Два – за, два – проти, будь ласка, запишіться.</p>
<p>Будь ласка, Степан Іванович Кубів.</p>
<p></p>
<p>14:04:22</p>
<p>КУБІВ С.І.</p>
<p>Пане Голово, прошу слово передати пану Ростиславу Павленку.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Ростислав Павленко.</p>
<p></p>
<p>14:04:32</p>
<p>ПАВЛЕНКО Р.М.</p>
<p>Дякую, Руслан Олексійович.</p>
<p>Шановні колеги, це дуже важливий законопроект як і практично всі, які розглядаються Комітетом з питань освіти, науки і інновацій, він ретельно готувався. Фракція "Європейська солідарність" буде його підтримувати за основу. Але це питання, в якому теж є великий простір для доопрацювання в напрямку конкретизації механізмів того, як це буде реалізовано. Тому що освіта дорослих потребує досить суттєвих капіталовкладень. Йдеться не просто про якісь там підвищення кваліфікації чи подібні речі, що теж важливі, але і про те, щоб українське суспільство, кожен громадянин знав, як використовувати свої права, знав, яким чином може ці права реалізувати, знав, яким чином може бути відповідальним громадянином і, власне, захищати свою державу, і використовувати для цього всі можливі механізми.</p>
<p>Тому до другого читання треба буде доопрацювати ту частину законопроектів, яка стосується, зокрема, бюджетної підтримки заходів освіти для дорослих, і конкретизації того, щоб і державна влада, і місцева влада мала не тільки повноваження, які надає цей законопроект, але і відповідні ресурси.</p>
<p>Але, колеги, я також хочу сказати, що крім безпосередніх цих механізмів, які є, ми всі маємо бути прикладом для країни і розглядати чимшвидше ті питання, які остаточно виривають щупальці "русского мира". І тому звертаюся з пропозицією розглянути чимшвидше ті законопроекти, які, власне, справою будуть доводити освіту для дорослих. І щодо деколонізації України – номер 7721, і щодо заборони російської церкви – 8221, і щодо ліквідації "п'ятої колони" в цій залі – 8089.</p>
<p>Дуже дякую.</p>
<p></p>
<p>ГОЛОВУЮЧИЙ. Будь ласка, Павло Андрійович Бакунець.</p>
<p>Будь ласка, слово передається Арешонкову Володимиру Юрійовичу.</p>
<p></p>
<p>14:06:52</p>
<p>АРЕШОНКОВ В.Ю.</p>
<p>Шановний пане Голово, шановні колеги! Я в першу чергу хочу подякувати Комітету профільному з питань освіти і науки за те, що наполягли на тому, що, незважаючи на те, що в дуже непростій ситуації в країні, де пріоритетними і першочерговими, зрозуміло, є законопроекти, які пов'язані з питаннями напряму національної безпеки, оборони, армії і таке інше, і сьогодні ми виносимо цілий ряд законопроектів, які стосуються питань освіти, науки, інноваційних технологій. Тому давайте наполегливо будемо цю позицію підтримувати.</p>
<p>Чому даний законопроект є важливим? Річ у тім, що система освіти і науки України, дійсно, могла б пишатись тим, що ми мали потужну систему, яка дозволяла забезпечити підготовку фахівців у галузі вищої освіти і як у великій кількості, так і достатньо пристойної якості. Однак те, що відбувається протягом останніх років в цілому в світі, так і в Україні, говорить про те, що потрібно посилювати увагу до підготовки фахівців, професійних кваліфікованих кадрів в окремих галузях господарства, так і в цілому підійти до питань підготовки освіти уже дорослих людей в сучасних умовах і України, і мінливого світу.</p>
<p>Законопроект комплексний. Над ним потрібно детально і ретельно працювати. Тому я хотів би, перше, звертаючись до всіх і до всього залу, підтримати його в першому читанні, підготувати якісно до другого…</p>
<p></p>
<p>ГОЛОВУЮЧИЙ. Будь ласка, Сергій Володимирович Власенко. Шановні колеги, після цього ще буде Грищук, і після цього голосуємо. Запрошую народних депутатів зайняти місця.</p>
<p>Будь ласка, Сергій Володимирович.</p>
<p></p>
<p>14:09:09</p>
<p>ВЛАСЕНКО С.В.</p>
<p>Дякую, пане Голово. Ви знаєте, напевно, назва цього законопроекту відображає загальні тенденції розвитку: закон називається про освіту дорослих, але мова йде про освіту в тому числі людей з 14-річного віку. Тобто у нас уже виявляється дорослі – це не якісь люди, а люди в 14 років.</p>
<p>Але я хотів сказати не про це. Насправді цей закон містить багато корисних і зрозумілих речей, які, звичайно, треба було б підтримувати. Але там є такі речі, які фракція "Батьківщина" з ідеологічних мотивів підтримати не може. Зокрема, фракція "Батьківщина" є багаторічним ідеологічним противником використання місцевих бюджетів для фінансування в тому числі професійно-технічної освіти. На жаль, цю величезну помилку здійснив парламент попереднього скликання, "Батьківщина" тоді була проти і "Батьківщина" зараз проти покладання тягаря фінансування професійно-технічної освіти або середньої спеціальної освіти за рахунок місцевих бюджетів. На жаль, існування цієї норми в цьому законопроекті не дозволяє партії "Батьківщина" підтримати його в першому читанні.</p>
<p>Ми внесемо відповідні поправки, які будуть унормовувати це питання. Якщо ці поправки будуть підтримані і інші наші поправки будуть підтримані, ми будемо готові підтримувати цей законопроект. Також ми будемо вносити поправки, які будуть змінювати або навіть прибирати звідти створення нових державних інституцій, які повинні опікуватися будь-якими додатковими питаннями, на сьогоднішній день це абсолютно не на часі.</p>
<p>Тому фракція "Батьківщина" в першому читанні утримається, внесе відповідні поправки і далі буде відслідковувати прийняття цього законопроекту в другому читанні.</p>
<p>Дякую, пане Голово.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, шановні колеги, завершальне слово – Роман Грищук, і після цього переходимо до голосування цього законопроекту.</p>
<p>Будь ласка, пане Романе.</p>
<p></p>
<p>14:11:19</p>
<p>ГРИЩУК Р.П.</p>
<p>Що зробити, щоб після нашої перемоги Україна стала успішною? Я думаю, це питання ставить собі кожен. У мене є відповідь. Ми маємо зробити в Україні культ освіти, культ постійного навчання, перейти від підходу "діти вчаться, а дорослі всі знають" до підходу "всі навчаються впродовж всього життя". "І чужому навчайтесь, й свого не цурайтесь" – Тарас Шевченко казав не дітям, школярам і студентам, він казав всім українцям. Ми маємо навчатися не залежно від віку, не залежно від статусу, не залежно від кількості здобутих освіт і не залежно від нашого досвіду.</p>
<p>Ми маємо з вами запалити в українцях оце бажання пізнавати щось нове, щоб розбиратися в нових технологіях не залежно від віку, щоб покращувати українську мову не залежно від віку, щоб вчити і знати свої права і обов'язки як громадянина не залежно від віку. Я закликаю всіх проголосувати за законопроект про освіту дорослих...</p>
<p></p>
<p>ГОЛОВУЮЧИЙ. Шановні колеги, я прошу зайняти місця, ми переходимо до голосування. Я прошу народних депутатів зайняти місця.</p>
<p>Шановні друзі, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про освіту дорослих (реєстраційний номер 7039).</p>
<p>Готові голосувати? Прошу народних депутатів голосувати.</p>
<p></p>
<p>14:13:11</p>
<p>За-290</p>
<p>Рішення прийнято.</p>
<p>Наступний законопроект 8242. Це проект Закону про внесення змін до Регламенту Верховної Ради України щодо внесення, розгляду та прийняття законопроектів, спрямованих на адаптацію законодавства України до положень права Європейського Союзу (acquis ЄС) в частині виконання міжнародно-правових зобов'язань України у сфері європейської інтеграції.</p>
<p>Я ставлю пропозицію включити це питання до порядку денного. Прошу народних депутатів голосувати.</p>
<p></p>
<p>14:13:49</p>
<p>За-197</p>
<p>Рішення не прийнято. Не розглядаємо сьогодні.</p>
<p>Ідемо далі. 6203, це проект Закону про внесення змін до деяких законодавчих актів України щодо вдосконалення державного нагляду (контролю) у сфері техногенної та пожежної безпеки (6203).</p>
<p>Я ставлю пропозицію розглянути це питання за скороченою процедурою.</p>
<p></p>
<p>14:14:25</p>
<p>За-251</p>
<p>Рішення прийнято.</p>
<p>Шановні колеги, з обговоренням? Ніхто не наполягає. Давайте... Наполягають чи ні? Будуть. Тоді крім... знову "ЄС", "Батьківщина". Будь ласка, два – за, два – проти запишіться.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>14:15:07</p>
<p>КУБІВ С.І.</p>
<p>Шановний пане Голово, прошу слово передати пану Миколі Княжицькому.</p>
<p>Дякую.</p>
<p></p>
<p>ГОЛОВУЮЧИЙ. Микола Княжицький, будь ласка.</p>
<p></p>
<p>14:15:18</p>
<p>КНЯЖИЦЬКИЙ М.Л.</p>
<p>Дякую. Шановні колеги, цим законопроектом на суб'єктів господарювання пропонується покласти додаткові обов'язки, а саме: розміщення інформації про заходи безпеки життєдіяльності, поведінку працівників, дій населення в разі виникнення пожежі, іншої небезпечної події, призначення відповідальних осіб за пожежну безпеку здійснювати заходи до забезпечення власних об'єктів нерухомого майна засобами цивільного захисту і системами протипожежного захисту.</p>
<p>ГНЕУ висловлює численні зауваження до цього законопроекту, в тому числі ці зауваження стосуються використаної термінології. Оскільки цей законопроект було зареєстровано, крім того, в жовтні 2021 року, то деякі його положення наразі взагалі є неактуальними і не враховують того, що в 2022 році, зокрема, до Кодексу цивільного захисту України внесено зміни. Наприклад, законопроектом пропонується внести зміни до статей, які в 2022 році з Кодексу цивільного захисту взагалі були виключені.</p>
<p>Тому цей проект, очевидно, потребує доопрацювання, актуалізації з урахуванням діючих положень законодавчих актів, до яких він пропонує внести зміни. Зважаючи на це, він не може бути підтриманий. І з нашої точки зору, є багато інших важливих питань, над якими б мала сконцентруватися Верховна Рада, які потребують нагального рішення. Ми російську церкву не заборонили, "русский мир" не забороняємо в Україні. А вже після перемоги, звичайно, варто повернутися до добре доопрацьованого тексту законопроекту з метою покращення пожежного і технологічного нагляду.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається Павлюку Максиму Васильовичу, фракція політичної партії "Слуга народу".</p>
<p></p>
<p>14:16:56</p>
<p>ПАВЛЮК М.В.</p>
<p>Мандзію прошу передати слово.</p>
<p></p>
<p>ГОЛОВУЮЧИЙ. Будь ласка, Мандзій Сергій Володимирович.</p>
<p></p>
<p>14:17:03</p>
<p>МАНДЗІЙ С.В.</p>
<p>Шановні колеги, метою законопроекту є вирішення проблемних питань, пов'язаних з охороною життя та здоров'я людей, майна навколишнього природного середовища від пожеж та запобігання їх виникненню. Передбачається внести зміни до Кодексу цивільного захисту України, законів України "Про технічні регламенти та оцінку відповідності", та "Про основні засади державного нагляду (контролю) у сфері господарської діяльності". Проектом закону пропонується уточнити термінологію, визначити механізми здійснення заходів державного нагляду, обов'язки підприємців щодо забезпечення належного рівня пожежної безпеки, забезпечити принцип рівності господарюючих суб'єктів різних форм власності стосовно проведення їх перевірок.</p>
<p>Так, дійсно, до законопроекту сьогодні надійшли зауваження Головного науково-експертного управління, але вони, я думаю, що будуть опрацьовані під час підготовки законопроекту до другого читання.</p>
<p>Тому прошу підтримати рішення Комітету з питань екологічної політики та природокористування та за результатами розгляду в першому читанні прийняти законопроект за основу.</p>
<p></p>
<p>ГОЛОВУЮЧИЙ. Будь ласка, Цимбалюк Михайло Михайлович, фракція "Батьківщина".</p>
<p></p>
<p>14:18:45</p>
<p>ЦИМБАЛЮК М.М.</p>
<p>Шановний пане Голово, шановний головуючий, народні депутати! Михайло Цимбалюк, "Батьківщина". Насправді, сьогодні ми хочемо висловити вдячність співробітникам Державної служби з надзвичайних ситуацій за те, що вони на передовій сьогодні на захисті наших громадян. Саме вони першими реагують на ті виклики, які сьогодні існують, вони першими прибувають і ліквідовують наслідки ракетних і інших ударів Російської Федерації. Честь і хвала їм!</p>
<p>Стосовно цього законопроекту. Ну, насамперед треба прочитати висновок саме Комітету антикорупційної політки, який дає негативний висновок і вказує на корупційні ризики в разі ухвалення цього законопроекту. Саме ним надається надповноваження Державній службі з надзвичайних ситуацій безперешкодно, без відсутності уповноваженої особи або керівника підприємства, організації, установи проникати або брати участь в перевірках всіх цих об'єктів. Також цим законопроектом встановлюється їхнє право установлювати класифікацію ділянок підприємств, організацій, будов. Цим законопроектом виводяться з-під відповідальності забудівельники на стадії проектування або ведення будівництва, звільняються від відповідальності за протипожежні заходи.</p>
<p>Ми вважаємо, що цей законопроект слід повернути на доопрацювання авторам. Бо надання під час воєнного стану надзвичайних повноважень Державній службі з надзвичайних ситуацій, воно викличе нерозуміння тих суб'єктів, які сьогодні працюють задля України.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, "Платформа за життя і мир".</p>
<p></p>
<p>14:21:00</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Шановні колеги, я хочу висловити слова подяки нашим рятувальникам, нашим вогнеборцям за те, що вони роблять під час цієї страшної війни. Але для них війна розпочалася не в 2014 році, не 24 лютого, а з першого дня незалежності. Вони воюють за збереження життя наших громадян. І мені дивно чути, коли говорять про якісь надзвичайні повноваження для наших рятувальників. Коли щось стається не так, хто винуватий? Надзвичайна служба або Міністерство з питань надзвичайних ситуацій до її реорганізації.</p>
<p>А я задаю питання: чому ми вимагаємо їх оперативності, вимагаємо від них вчасного реагування і компетентності, а в той час, коли вони просять надати їм можливість контролювати, в тому числі на стадії будівництва і проектування, відповідні об'єкти, які вони потім, не дай боже, будуть захищати від вогню і стихії, то тоді це нікого не цікавить?</p>
<p>Я звертаюсь до всіх вас як людина, яка мала честь два рази очолювати роботу наших рятувальників і вогнеборників, підтримати сьогодні цю ініціативу і дати можливість контролю на стадії проектування і будівництва, а не закидати, чому пізно приїхали і невчасно відреагували, і не піднялися на відповідний поверх для захисту наших громадян. Немає нічого ціннішого, ніж життя наших громадян. І ті, хто їх захищають, заслуговують і поваги, і підтримки в цьому залі.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Прошу зайняти місця.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо вдосконалення державного нагляду (контролю) у сфері техногенної та пожежної безпеки (реєстраційний номер 6203). Прошу народних депутатів голосувати.</p>
<p></p>
<p>14:23:36</p>
<p>За-231</p>
<p>Рішення прийнято. По фракціях покажіть.</p>
<p>Наступне – 8079. Це друге читання, проект Закону про внесення змін до підрозділу 8 розділу ХХ Податкового кодексу України щодо заборони перебування грального бізнесу на спрощеній системі оподаткування. Ми домовлялися, в нас буде… Ніна Южаніна, так? Скільки? До 5 хвилин.</p>
<p>Будь ласка, до 5 хвилин, Ніна Петрівна, і потім голосуємо.</p>
<p></p>
<p>14:24:33</p>
<p>ЮЖАНІНА Н.П.</p>
<p>Шановні колеги, цей проект закону ми мали розглянути в другому читанні в грудні місяці, і ми дуже сподівалися, що цей закон буде прийнятий. В силу різних причин ми його не розглянули в другому читанні, від нашої фракції було дуже багато поправок, до речі, поправок в порушення 116 статті Закону "Про Регламент Верховної Ради України". Ми це робили навмисно, тому що дуже часто зараз влада зловживає саме 116-ю, порушуючи 116 статтю, і внести зміни в цей закон – це був єдиний шанс змінити ситуацію щодо блокування податкових накладних до кінця минулого року, але цього не відбулося.</p>
<p>Мені здається, що сьогодні в країні немає жодного підприємства, жодної людини, я впевнена, що серед вас вже всі знають, що таке блокування реєстрації податкових накладних і як це блокування може зупинити діяльність підприємств. І до тих пір, поки такі питання стосувалися невеликої кількості підприємств, ми мало говорили в залі, але коли уже і великі підприємства, і системні підприємства, виробники українські протягом листопада місяця звернень, до Президента України навіть подали більше 20-и, я всі маю ці звернення, вони представлені від великих асоціацій, від великих об'єднань, платники говорили про те, що вони вимушені двічі сплачувати ПДВ, двічі. Тому що один раз нараховуються податкові зобов'язання, коли отримується виручка від проданих товарів і послуг, і вдруге, коли підприємство не може скористатися законним правом на податковий кредит із-за нереєстрації накладної його контрагентом.</p>
<p>Шановні колеги, я хотіла, щоб ви, оскільки переважна більшість тут вперше, в парламенті, все ж таки розуміли, що коли ми системно щось намагаємось автоматизувати, ми маємо розуміти, що ця автоматизація не має призводити до величезних проблем для бізнесу. Ми її маємо проводити тільки для полегшення роботи і покращення контролю. І коли люба наша пропозиція, люба норма не досягає цього результату, ми маємо її або ж зробити такою, щоб уникнути всіх недоречностей або ручного втручання, або її відмінити. Систему блокування податкових накладних вводила я в 2016 році і там є, в Податковому кодексі, пряма норма закону про те, що не може жодне підприємство відповідати за його контрагента. Тобто якщо в контрагента заблоковані податкові накладні, то це ніяким чином не може відображатися на іншому підприємстві, на його партнері.</p>
<p>Зараз абсолютно очевидно, що цей інструмент перетворився виключно в корупційну складову, в ручний механізм блокування податкових накладних, що значно зменшив можливості отримання обігових коштів кожним із підприємств. І насправді це дуже делікатне і вузькопрофесійне питання, воно потребує широкого обговорення на комітеті, що ми і робимо. Але у зв'язку з тим, що чомусь влада вирішила, що можна нехтувати багатьма нормами Податкового кодексу, тобто знову ж блокувати по ланцюгу податкових накладних і прикриватися тим, що ми боремося з скрутками чи з іншими механізмами оптимізації. Цього робити не можна, бо тоді не можна таку впроваджувати тотальну систему, як була впроваджена СЕА ПДВ, блокування податкових накладних. Якщо ви продовжуєте діяти методами податкової міліції часів Азарова, Клименка, це тоді вони блокували всіх по ланцюгу, це тоді говорили вони ще про цей схемний кредит. А ми зараз у 2022-23 році продовжуємо діяти їх методами. Хто буде працювати в цій країні? Як платник буде довіряти нам?</p>
<p>Я хочу показати вам один приклад, як це відбувається. Є такі підстави для блокування податкових накладних, як наявність у податкових органах інформації, яка свідчить там про якісь там порушення, без конкретики. Іще раз скажу: пряма норма забороняє блокувати податкові накладні по ланцюгу.</p>
<p>Усвідомлюючи це, я подала до цього проекту закону дві поправки, які б врегулювали ситуацію, і з чим зверталися саме підприємства до Президента. Вони просили на час воєнного стану...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. 30 секунд Ніні Петрівні ще, будь ласка.</p>
<p></p>
<p>14:29:52</p>
<p>ЮЖАНІНА Н.П.</p>
<p>Я хотіла поставити дві поправки на підтвердження насправді. І довіряю голові комітету, що він доведе справу до кінця і зробить все можливе для того, щоб СМКОР працювала більш коректно і ручне втручання було відсутнє. Але ці дві поправки підписані представниками різних фракцій і груп, а це говорить про те, що проблему блокування знає вся країна. І вони... їх можна було б прийняти, вони стосуються...</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Переходимо до прийняття рішення. Прошу народних депутатів зайняти свої місця.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до підрозділу 8 розділу ХХ Податкового кодексу України щодо заборони перебування грального бізнесу на спрощеній системі оподаткування (реєстраційний номер 8079).</p>
<p>Готові голосувати? Прошу народних депутатів голосувати.</p>
<p></p>
<p>14:31:25</p>
<p>За-303</p>
<p>Рішення прийнято.</p>
<p>Шановні колеги, йдемо далі. Наступний законопроект 8298. Це проект Закону про внесення змін до Податкового кодексу України та інших законодавчих актів щодо додаткової підтримки вітчизняної промисловості та бізнесу під час воєнного стану.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:32:05</p>
<p>За-273</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою і прошу народних депутатів голосувати.</p>
<p></p>
<p>14:32:29</p>
<p>За-249</p>
<p>Рішення прийнято.</p>
<p>Данило Олександрович, ви хочете виступити чи одразу… Колеги, ми можемо одразу без обговорення проголосувати і перше, і друге. Крім "Європейської солідарності", хтось ще буде? "Голос" ще хоче. Ну, тоді, друзі, два – за, два – проти. Але тоді в мене пропозиція наступна. І спарений без обговорення. Також ні, да? Ну, добре, тоді давайте: два – за, два – проти.</p>
<p>Гринчук Оксана Анатоліївна, фракція політичної партії "Слуга народу".</p>
<p></p>
<p>14:33:20</p>
<p>ГРИНЧУК О.А.</p>
<p>Прошу передати слово Данилу Гетманцеву.</p>
<p></p>
<p>ГОЛОВУЮЧИЙ. Данило Олександрович Гетманцев.</p>
<p></p>
<p>14:33:35</p>
<p>ГЕТМАНЦЕВ Д.О.</p>
<p>Шановні колеги, зазначений законопроект є наслідком і результатом наших зустрічей, проведених з бізнесом протягом осені і грудня минулого року, за ініціативою Прем'єр-міністра України і на базі Кабінету Міністрів та нашого фінансового комітету.</p>
<p>Ми отримали від ключових галузей нашої економіки, які потерпають сьогодні від війни, ті пропозиції, які ми дуже глибоко обговорили, і, власне, прийшли до згоди підтримати нашу промисловість, а мова йде тут саме про промисловість, підтримати кількома такими достатньо істотними пільгами, які ми хочемо їм надати.</p>
<p>По-перше, це ввезення на митну територію України обладнання без сплати ПДВ та без сплати ввізного мита.</p>
<p>По-друге, це для металургії звільнення від рентних платежів на руду тієї руди, яка використовується для виготовлення металу. Ми маємо сьогодні мінус 65 відсотків від виробництва в тій галузі, яка вважається пріоритетною.</p>
<p>Крім цього, аграріям ми пропонуємо надати пільги по четвертій групі єдиного податку для тих територій, які перебувають під окупацією, в зоні бойових дій або засмічені мінами.</p>
<p>Крім цього, ми пропонуємо продовжити термін використання реєстраторів розрахункових операцій, навіть якщо вони завершилися.</p>
<p>Ми пропонуємо не застосовувати адміністративно-господарські санкції для тих підприємств за порушення норм по працевлаштуванню інвалідів. Дуже бізнес просить про ці норми.</p>
<p>А також деякі інші норми, які є більш секторальними, більш дрібними. Насправді на сьогодні бізнес потерпає. І наше завдання – підтримати його тим, чим ми можемо підтримати з урахування обмеженості ресурсів нашого бюджету. Безперечно, до другого читання проведемо консультації з Міжнародним валютним фондом і отримаємо збалансований документ.</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович, "Платформа за життя та мир".</p>
<p></p>
<p>14:35:44</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Прошу передати слово шановному колезі Колтуновичу Олександру.</p>
<p></p>
<p>ГОЛОВУЮЧИЙ. Олександр Колтунович.</p>
<p></p>
<p>14:35:53</p>
<p>КОЛТУНОВИЧ О.С.</p>
<p>Дякую, шановний Нестор Іванович, за можливість виступити.</p>
<p>Шановний головуючий, шановні колеги, і головне, шановні автори законопроекту! Є кілька формальних аспектів, на які я хочу звернути увагу, котрі не були враховані в поданих документах, це, зокрема, в пояснювальній записці, що стосується фінансово-економічного обґрунтування. Ну, і коли ви писали мотиваційну частину, там в одному з законопроектів є помилка, де скопіювали 13 мільярдів доларів збитків, посилаючись на Київську школу економіки. Хоча у них 136 мільярдів доларів збитків. Тобто ви скопіювали неповну цифру і з цієї точки зору у вас вийшли такі дані. Це перше.</p>
<p>А тепер по суті. Дивіться, чи потрібно підтримувати промисловість? Безумовно, потрібно, зважаючи на той хоча би факт, що у нас за минулий рік, а це оцінка Офісу Президента і дані, напевно, ще Інституту стратегічних досліджень на 70 відсотків в середньому впало промислове виробництво. В окремих галузях ця цифра складає, зокрема, металургію, яку сьогодні згадували, мінус 72 відсотки. Національний банк України фіксує заборгованість по заробітній платі, збільшення чисельності безробітних, зокрема 4,5 мільйона безробітних працездатного населення. Впав суттєво як наслідок експорт товарів на 35 відсотків. Це дані уже за повний минулий рік. Падіння валового внутрішнього продукту більш ніж на 30 відсотків. Тобто всі ці цифри свідчать про те, що дійсно економіка України потребує серйозних зрушень і стимулів, в тому числі фіскальних стимулів і митних стимулів, в тому числі і по завезенню обладнання.</p>
<p>Однак, на мій погляд, дискусійними є норми, які на сьогоднішній день включені щодо руди або інших аспектів, які, м'яко кажучи, напевно, що не матимуть того економічного ефекту. І чому я казав, що в пояснювальній записці цього немає? Тому що ви його не покажете, його не буде, або він буде дискусійним і сумнівним. Тому ми то підтримаємо цей законопроект за основу, але, на наш погляд, його треба буде суттєво доопрацювати між першим та другим читанням.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, далі Васильченко Галина Іванівна, фракція "Голос".</p>
<p></p>
<p>14:38:05</p>
<p>ВАСИЛЬЧЕНКО Г.І.</p>
<p>Прошу передати слово Железняку.</p>
<p></p>
<p>ГОЛОВУЮЧИЙ. Ярослав Іванович Железняк, будь ласка.</p>
<p></p>
<p>14:38:11</p>
<p>ЖЕЛЕЗНЯК Я.І.</p>
<p>Шановні колеги, там, звичайно, в цьому законі є певні норми, які треба підтримувати: про РРО, про четверту групу, про профтехосвіту. Але більшість норм – це про податкові пільги. Я можу вам одразу розповісти, яка буде далі дія і розвиток подій з цим законопроектом. Звичайно, такий популізм цей парламент проголосує. Це ж набагато легше відміняти податки, ніж їх потім впроваджувати.</p>
<p>Потім буде процедура другого читання. До процедури другого читання наше Міністерство фінансів отримає лист від МВФ, який виділить в тій програмі, в яку ми нещодавно зайшли, жирним і перекладе спеціально на українську, хто не знає англійську, норму про те, що ми не впроваджуємо податкові пільги. Після цього прилетить на уряд, після того прилетить у Верховну Раду. І цей законопроект в такому вигляді ніколи не приймуть. У нас є деякі депутати, які дружать з беттінговим бізнесом, було би круто, щоби там зробили таку ставку, ми могли б хоча б так наповнити бюджет.</p>
<p>Але, ще раз, цей законопроект прямо порушує програму з МВФ. Ну, просто от чорним по білому. Тому можемо ми героїчно зараз в першому читанні створити таку проблему? Можемо. Далі до другого читання всім залом, всім урядом, всією країною будемо також героїчно її вирішувати і розповідати МВФ, чому ми зовсім не те мали на увазі. Але вперед!</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна фракція "Європейська солідарність".</p>
<p></p>
<p>14:39:59</p>
<p>ЮЖАНІНА Н.П.</p>
<p>Шановний пане Голово Верховної Ради, мене, насправді, зараз шокує байдужість, з якою ми розглядаємо зараз цей блок законів, і цей закон, і наступний. Тому що популістські слова про підтримку промисловості, про те, що треба підтримувати.</p>
<p>Пане Олександре, я вас дуже поважаю, але ж ви подивіться, що тут написано. Мені здається, що не знати, що в нашій країні вже є "інвестняні", індустріальні парки, Дія Сіті, шахтарські містечка, розстрочка ПДВ, пільги для наукових установ, якщо вони придбають обладнання для своїх наукових розробок, є процедура в рамках митного безвізу, механізм кінцевого використання обладнання і ввозити його без ПДВ, і без сплати мита для власного використання, тільки треба відповідати певним критеріям прозорості. Чого ще не вистачає, скажіть, будь ласка? Як же надоїли ваші лобістські норми. Як надоїли оці всі речі, які ви під трьома нормальними нормами запихуєте в проект закону, який точно не можна приймати. Я вже мовчу про ренту на залізну руду. Як так можна було взагалі до цього відноситися? Пів року назад тут співали, що треба всіх зажати, чи 10 місяців назад, встановлювали нову формулу розрахунку, кричали, що зрада від власників цих заводів. А зараз поплили.</p>
<p>Слухайте, якщо зараз не будуть звертати на це увагу вся наша правоохоронна система, край країні настане, край. Люди, не ведіть себе так спокійно, ми маємо зараз дбати про наш бюджет. Ви бачили цифри втрат? На комітеті чують колеги члени комітету, що загальні втрати будуть 15,7 мільярда тільки ПДВ, 3 мільярди ввізного мита по обладнанню, по ренті 8 мільярдів, ренти. І ви це дозволяєте, щоб армія, яка знаходиться зараз в такому стані, втрачала можливість фінансування...</p>
<p></p>
<p>ГОЛОВУЮЧИЙ. Шановні колеги, виступили всі, прошу займати місця.</p>
<p>Я ставлю одразу пропозицію прийняти за основу проект Закону про внесення змін до Податкового кодексу України та інших законодавчих актів України щодо додаткової підтримки вітчизняної промисловості та бізнесу під час воєнного стану (реєстраційний номер 8298).</p>
<p>Готові голосувати? Прошу народних депутатів голосувати.</p>
<p></p>
<p>14:43:13</p>
<p>За-246</p>
<p>Рішення прийнято.</p>
<p>Покажіть по фракціях, будь ласка.</p>
<p>Наступний законопроект 8299. Це проект Закону про внесення змін до Митного кодексу України щодо додаткової підтримки вітчизняної промисловості та бізнесу під час воєнного стану.</p>
<p>Я ставлю пропозицію включити його до порядку денного сесії. Прошу народних депутатів голосувати.</p>
<p></p>
<p>14:43:51</p>
<p>За-257</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою.</p>
<p></p>
<p>14:44:16</p>
<p>За-251</p>
<p>Рішення прийнято.</p>
<p>Шановні колеги, два – за, два – проти. Чи можемо відразу переходимо до голосування? Шановні колеги, по-моєму все вже розказали. Добре, тоді два – за, два – проти. Демократія – страшна річ. Будь ласка.</p>
<p>Ні, ну, це ж жарт, ви ж розумієте. Це повага до демократії. Бо у нас велика сила то є сила, то є люкс, як співається паном Романом.</p>
<p>Шановні колеги, слово надається Козирю Сергію В'ячеславовичу, фракція політичної партії "Слуга народу".</p>
<p></p>
<p>14:45:09</p>
<p>КОЗИР С.В.</p>
<p>Прошу передати слово Данилу Гетманцеву.</p>
<p></p>
<p>ГОЛОВУЮЧИЙ. Данило Олександрович, будь ласка.</p>
<p></p>
<p>14:45:21</p>
<p>ГЕТМАНЦЕВ Д.О.</p>
<p>Шановні колеги, використаю цей час для того аби відповісти на ті моменти, звинувачення, занепокоєння, які пролунали з цієї трибуни щодо попереднього законопроекту. Дійсно, це дуже складне рішення, особливо для мене, ви знаєте мою позицію щодо податкових пільг, щодо зниження податків, дуже складне рішення. Але складні часи вимагають складних рішень. Бо, якщо у нас металургія втратила 65 відсотків виробництва і втрачає ринки зараз, то кому б не належали ці підприємства ми не отримаємо ані цих робочих місць, ані цих податків, ані чого, ані валютної виручки не отримаємо, якщо вони зникнуть взагалі на мапі України. І якщо у нас оборонно-промисловий комплекс повинен розвиватися, враховуючи державне замовлення у війну, то ми повинні забезпечити, щоб на ці гроші вони придбали обладнання, нове обладнання, а не авансували податок на додану вартість до бюджету. І я наполягаю, і стверджую, що якщо бізнес сплачує імпортне ПДВ або звільняється навпаки від імпортного ПДВ, то цей же самий ПДВ він сплачує потім в тому товарі, який він реалізує, і у держави немає втрат, є тільки відстрочення у часі отримання цього податку.</p>
<p>Я наполягаю на тому, щоб аграрії отримали пільги зі сплати податку четвертої групи на окупованих територіях. Навіщо це обговорювати, це зрозумілі речі. І зрозуміло, що у нас немає грошей майже ні на що. Але зрозуміло і інше, що ми повинні зберегти економіку, ми повинні забезпечити її розвиток після війни. Бо не буде у вас економіки, буде тільки сировинна, економіка нічого і ніякої перспективи не буде в нашої країни, будемо такими ж самими бідними, як і до війни.</p>
<p>Тому я прошу підтримати ці законопроекти. Дякую.</p>
<p></p>
<p>ГОЛОВУЮЧИЙ. Будь ласка, Фріз Ірина Василівна, фракція політичної партії "Європейська солідарність".</p>
<p></p>
<p>14:47:22</p>
<p>ФРІЗ І.В.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов.</p>
<p></p>
<p>14:47:37</p>
<p>ГЕРАСИМОВ А.В.</p>
<p>Шановні колеги, прохання дуже спокійно і уважно послухати, категорично не можна це голосувати. Причин чотири. Поясню.</p>
<p>Перше. Коли ми приймали бюджет на 23-й рік, міністр фінансів чітко сказав, що партнери нам надають допомогу на соціалку, на пенсії, на зарплату медикам, учителям. Але ми не можемо це використовувати на наші Збройні Сили. На наші Збройні Сили ми будемо використовувати виключно гроші з тих податків, які ми зберемо. Втрати від цього закону за мінімальними оцінками – 30 мільярдів. Тобто 30 мільярдів гривень.</p>
<p>Наступне питання, всі норми, за якими, наприклад, наш Укроборонпром може завозити собі обладнання, вже є в законодавстві, і вони можуть спокійно використовуватися.</p>
<p>Пункт номер 3. Зараз ви знаєте, наскільки ми, ну, на жаль, залежні через агресію від допомоги від наших партнерів. Так от вам просто для інформації. Так, Євросоюз виділяємо нам 18 мільярдів, точніше, збирається виділяти, і зараз має бути підписаний Меморандум з ЄС відносно цих грошей, 18 мільярдів євро, які підуть на зарплату медикам, вчителям, пенсії і так далі. Так от прийняття цього закону навіть в першому читанні значно ускладнить всі перемовини і все бесіди нашого Мінфіну і взагалі нашого уряду з Європейським Союзом щодо підписання цього Меморандуму.</p>
<p>Тому категорично не можна голосувати. Якщо ви хочете забрати у армії 30 мільярдів, кожен приймає рішення для себе, залишається роздруківка хто підтримав зняття грошей з армії. Я пам'ятаю вже ці історії в цій залі. Хто хоче ускладнити перемовини з Європейським Союзом, роздруківочка залишається, хто хоче – голосуйте. Хто вагається – одразу скажу, ще раз нагадаю: ці норми вже існують і вони є в нашому законодавстві. Тому це зараз приймається чисто лобістська історія, яка тільки нашкодить.</p>
<p>Дякую.</p>
<p></p>
<p>ГОЛОВУЮЧИЙ. Железняк Ярослав Іванович, фракція "Голос".</p>
<p></p>
<p>14:49:41</p>
<p>ЖЕЛЕЗНЯК Я.І.</p>
<p>Шановні колеги, ну дивіться, в цьому законопроекті те, що називається: змішалися коні і люди. Там є реально нормальні норми, ну, ще раз, по РРО, по четвертій групі на окупованих територіях, по Запорізькій атомній електростанції. Ніхто не заперечує, там не буде проблем.</p>
<p>Є дві по факту норми, які, ну, достатньо спірні – це ввезення без мита і ПДВ обладнання. Ну, правильно говорять колеги, дивіться, у нас є шахтарські міста, у нас є "інвестняні", у нас є індустріальні парки, у нас є вільні митні зони та хоч одна залишилася, у нас там ще багато інших пільг, але промисловості навіть в мирний час від цього не стало більше. Ну, можливо, нам треба не робити одне і теж саме, розраховуючи на інший результат, а якось все ж таки подумати про інші заходи.</p>
<p>Друга частина. Ну дивіться, це ж виглядає навіть зі сторони шизофренічно. Вчора уряд заявив, що він буде вносити на виконання програми МВФ Закон про скасування податкових пільг з 1 липня 2023 року для малих підприємців, для, ну, невеличкого бізнесу, тому що є Програма з МВФ. І вони це будуть робити, я вас запевняю, що ця зала це проголосує, тому що діватися буде нікуди. І одночасно ми намагаємося проголосувати пільги для великих підприємств. Ну, при всій повазі, але ті, хто добувають руду, ну, не на малий і середній бізнес. І так у них важко, вони втратили свої підприємства, і в тому числі в моєму рідному місті Маріуполь. Ну, не останній кусок хліба вони проїдають, ну от чесно.</p>
<p>Тому, шановні колеги, я вас запевняю, що цей законопроект все одно в такому вигляді не пройде. Навіщо ми черговий раз створюємо привід поглузувати з парламенту, чесно говорячи, я просто не розумію.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Прошу народних депутатів зайняти свої місця.</p>
<p>Шановні колеги, я ставлю пропозицію прийняти за основу проект Закону про внесення змін до Митного кодексу України щодо додаткової підтримки вітчизняної промисловості та бізнесу під час воєнного стану (реєстраційний номер 8299). Прошу голосувати.</p>
<p></p>
<p>14:52:41</p>
<p>За-243</p>
<p>Рішення прийнято. По фракціях покажіть, будь ласка.</p>
<p>Йдемо далі. Наступний законопроект – 8287. Це проект Закону про внесення змін до Податкового… 8287. Ой, пробачте, я перепрошую, я перепрошую, я перепрошую. Шановні колеги, все, вже треба перерва.</p>
<p>8286: проект Закону про забезпечення електронної простежуваності обігу алкогольних напоїв та тютюнових виробів, рідин, що використовуються в електронних сигаретах.</p>
<p>8286. Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>14:53:41</p>
<p>За-242</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>14:54:02</p>
<p>За-237</p>
<p>Рішення прийнято.</p>
<p>Шановні колеги, два – за, два – проти? Чи, Данило Олександрович, ви наполягаєте виступити? Голосуємо, да? Два – за, два – проти. Демократія – то є сила, то є люкс. Будь ласка, два – за, два – проти.</p>
<p>Шановні колеги, а можна, ми по 86-му виступимо, а 87-й… Ні, Артур Володимирович, святе право, будете виступати і по 87-й.</p>
<p>Будь ласка, Ковальчук Олександр Володимирович, фракція політичної партії "Слуга народу". Я так розумію, Данило Олександрович, так?</p>
<p></p>
<p>14:54:47</p>
<p>КОВАЛЬЧУК О.В.</p>
<p>Так, передайте слово.</p>
<p></p>
<p>ГОЛОВУЮЧИЙ. Будь ласка, Данило Олександрович Гетманцев.</p>
<p></p>
<p>14:54:58</p>
<p>ГЕТМАНЦЕВ Д.О.</p>
<p>Шановні колеги, про що цей законопроект, цей і наступний? Про електронну акцизну марку. Питання електронної акцизної марки піднімається в нашій країні з 2013 року. З 2013 року ми ведемо дискусію про те, як здійснювати облік підакцизних товарів горілки та тютюну таким чином, аби ці товари не втрачалися від виробника чи імпортера по дорозі до останньої каси, по дорозі до споживача. Аби кожна копійка з цим товарів, а акциз займає там подекуди 60 відсотків від вартості, йшла до державного бюджету.</p>
<p>І безперечно, це питання надважливим є і в мирний час, і надважливим є у воєнний час. Саме тому протягом року, навіть більше Міністерством цифрової трансформації разом з іншими державними органами був розроблений концепт програмного забезпечення, який дозволяє забезпечити облік цих товарів, так званий track-and-trace, і щодо тютюну, і щодо горілки. І робити це прозоро, аби кожен споживач міг своїм телефоном, відсканувавши акцизну марку, не паперову акцизну марку, а електронну акцизну марку, нанесену на пляшку, на пачку цигарок, дізнатися чи контрафактний цей продукт, чи неконтрафактний цей продукт, повідомити про це Державну податкову службу, якщо хоче.</p>
<p>Ми розуміємо, що протидія нелегальному ринку тютюну, протидія нелегальному ринку цигарок лежить саме в площині запровадження новітніх технологій, де акцизна марка буде отримуватися без участі людини, тільки на підставі сплати ліцензіатом відповідного платежу до державного бюджету, де за всім буде слідкувати електронна технологія, і участь людини буде мінімізована. Саме такий алгоритм розробив Федоров, саме такий алгоритм підтримуємо ми і просимо підтримати Верховну Раду.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу записатися: два – за, два – проти. А, ой, перепрошую, боже, Іванна Орестівна Климпуш-Цинцадзе, я перепрошую, фракція "Європейська солідарність".</p>
<p></p>
<p>14:57:14</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>14:57:25</p>
<p>ЮЖАНІНА Н.П.</p>
<p>Шановні колеги, я прошу вас не купуватися на голослівні слова, бо дехто за це отримує великі гроші. Я хочу вам сказати, що тільки що було проговорено про те, що електронна акцизна марка наноситься на, я так розумію, ємність, бутилку. Ні, електронна акцизна марка по даному проекту закону наноситься, також може і на етикетку наноситися, тільки її має надрукувати сам виробник чи імпортер вмістити. Я дуже уважно слухала за дискусією в комітеті, я не розумію, насправді про електронну акцизну марку говориться з 2014 року, але чомусь сьогодні для того, щоб отримати гроші по там певному гранту, на якому знову ж в Міністерстві трансформації сидять далеко люди не з міністерства і радники далеко не з України, відбувається така ситуація.</p>
<p>Мені здається, що удосконалювати систему контролю точно треба. Але мене дивує, чому ми не бачимо звернення, зауваження, пояснення великих інституцій, які вивчають ці теми і дають нам рекомендації. Нещодавно наш комітет, всі депутати отримали одну з таких, де якраз наведено пояснення, як відбувається цей контроль в Європейському Союзі. Так от, 23 країни Європейського Союзу зберегли класичну акцизну марку, а вони на початку теж відмовилися від неї і хотіли говорити про якусь електронну акцизну марку. Що таке електронна акцизна марка? Це QR-код, який містить набагато більше інформації і дозволяє контролювати більше по всьому ланцюгу, чому ця система так і називається, але з великим навантаженням на весь ланцюг постачання і покупки. Чи дасть це результат? Звісно, ні, бо він буде стосуватися виключно "білих" виробників і продавців.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович, фракція "Голос".</p>
<p></p>
<p>14:59:40</p>
<p>ЖЕЛЕЗНЯК Я.І.</p>
<p>Кабінет Міністрів виступає за проведення обліку підакцизної продукції в електронну форму. Прем'єр-міністра вважає абсолютно неефективним існування акцизних марок і виступає за переведення обліку підакцизної продукції виключно в електронну форму. Існування акцизної марки, за його словами, абсолютно неефективно створило серйозне підґрунтя для корупції.</p>
<p>Я вам тільки що зачитав повідомлення на сайті Кабінету Міністрів від 4 квітня 2014 року. Прем'єр-міністр, який це заявляв, це був Арсеній Яценюк. От стільки ми впроваджуємо електронну акцизну марку. Чому це важливо? Тому що крадуть, дуже просто, тому що крадуть на ринку тютюнових виробів, і зараз цей нелегальний ринок 22 відсотки, перекладаються мінус 20 мільярдів і приблизно половину, навіть трішки більше в алкогольні продукції. І те, що зараз пропонується цим законом, точно є адекватним підходом для того, щоб зменшити кількість грошей, які відвертий криміналітет краде, тому що там порядних людей немає. На нашому комітеті був Михайло Федоров, міністр трансформації, який пропонує безкоштовно систему, де кожен громадянин зі свого телефону може перевірити, це оригінальна пачка цигарок чи підробна, це нормальна горілка, чи якась зроблена, скажемо, не в дуже промислових умовах. Це важливий нормальний законопроект. Ще раз – безкоштовно.</p>
<p>Тому, шановні колеги, я думаю, що ми маємо підтримати починання ще попереднього уряду, який говорив про те, що треба переходити до електронної марки, і точно підтримати цей законопроект хоча б за основу.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ще Нестор Іванович Шуфрич і після цього переходимо до голосування. Прошу народних депутатів запросити до зали.</p>
<p>Будь ласка, Несторе Івановичу.</p>
<p></p>
<p>15:01:48</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Шановні колеги, все, що сприятиме боротьбі з обігом у тіньовому секторі, має бути нами підтримано і негайно проголосовано.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, прошу зайняти місця. Ми переходимо до прийняття рішення. <i>(Шум у залі)</i></p>
<p>Так тут немає альтернативного. 8286. Альтернативний є до 8287. Будь ласка, слідкуйте за перебігом засідання Верховної Ради України.</p>
<p>Шановні колеги, прошу зайняти місця. Переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про забезпечення електронної простежуваності обігу алкогольних напоїв та тютюнових виробів, рідин, що використовуються в електронних сигаретах (реєстраційний номер 8286).</p>
<p>Готові голосувати? Прошу народних депутатів голосувати.</p>
<p></p>
<p>15:03:18</p>
<p>За-242</p>
<p>Рішення прийнято.</p>
<p>Шановні колеги, наступних два законопроекти, є один основний, один альтернативний, 8287. Це проект Закону про внесення змін до Податкового кодексу України та деяких інших законів України у зв’язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах і альтернативний до нього 8287 зі значком "1".</p>
<p>Я ставлю пропозицію включити до порядку денного сесії обидва цих законопроекти. Прошу народних депутатів голосувати.</p>
<p></p>
<p>15:04:04</p>
<p>За-246</p>
<p>Рішення прийнято.</p>
<p>Шановні колеги, буде доповідь основного і альтернативного? Я так знаю, що автор альтернативного проситься доповісти, да? Тоді спочатку основний, потім альтернативний, потім: два – за, два – проти.</p>
<p>Будь ласка, Данило Олександрович Гетманцев.</p>
<p></p>
<p>15:04:37</p>
<p>ГЕТМАНЦЕВ Д.О.</p>
<p>Шановні колеги, власне, ми підтримали вже перший законопроект з пакету, тому логічно підтримати і другий законопроект. Я просто в двох словах розповім, чим відрізняється основний законопроект від альтернативного, – сферою застосування. Сферою застосування. От попередні спікери говорили про те, що дискусія триває з 14-го року. Це правда. А чому триває? Чому питання заговорюються? Бо, на жаль, ринок не хоче цієї системи і не хоче передусім ринок алкогольної продукції. Так от наш законопроект, він покликаний ввести акцизну марку і для тютюнової продукції, і для алкогольної продукції. Це той законопроект, який розроблений спільно з Міністерством цифрової трансформації. А альтернативний пропонує зупинитися лише на тютюновій продукції, що неправильно, на нашу думку, концептуально.</p>
<p>Хочу також наголосити у відповідь на попередні виступи, що, дійсно, акцизна електронна марка є безоплатною, це буде записано прямо в законі і це є в рішенні нашого комітету, і це не дозволить брати, ані за марку, ані за пачку цигарок, ані за пляшку жодних грошей. Це програмне забезпечення буде розроблятися спеціальним проектом не за державні гроші, за гроші донорів. І це також дуже важливо. І про це є відповідні домовленості Міністерства цифрової трансформації. Тобто додаткового навантаження на бюджет не буде.</p>
<p>Тому прошу підтримати цей законопроект. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, автор альтернативного законопроекту. Хто у нас? Прошу.</p>
<p></p>
<p>15:06:47</p>
<p>ХОЛОДОВ А.І.</p>
<p>Шановні колеги, лише декілька тез на підтримку нашого законопроекту, який по суті є альтернативним до законопроектів 8286 і 8287.</p>
<p>Наш законопроект вводить електронну акцизну марку на тютюнову продукцію, так, як і основний. Але наш законопроект залишає адміністрування акцизного податку за державною податковою службою, а законопроект Гетманцева передає цю суто фіскальну функцію на державне підприємство. Передача фіскальних функцій податкової державному підприємству – це ноу-хау, яке вперше пропонується застосувати за роки незалежності України. І навіщо передавати функцію адміністрування акцизного податку від ДПС на якесь державне підприємство, адже голова фінансового комітету постійно хвалить роботу податкової служби.</p>
<p>Наш законопроект напрацьований на базі робочої групи при Мінфіні із представниками тютюнової та алкогольної галузей. Законопроекти Гетманцева не доопрацьовані настільки, що у разі прийняття їх доведеться переписувати повністю до другого читання. І не факт, що це вдасться зробити якісно.</p>
<p>Також наш законопроект підтримується всіма асоціаціями та громадськими організаціями: Укртютюн, Європейська бізнес-асоціація, Федерація роботодавців України, Рада підприємців при Кабміні. Натомість вказані асоціації виступають категорично проти основного законопроекту за авторством Гетманцева. Законопроекти Гетманцева відповідно до позиції профільних асоціацій можуть привести до колапсу на ринку легальної торгівлі алкоголем і сигаретами. Ланцюги поставок можуть просто зупинитись на невизначений час. Все це сприятиме подальшому шаленому росту "чорного" ринку підакцизної продукції і зменшення надходжень до бюджету.</p>
<p>Наш законопроект передбачає просту і зрозумілу систему відстеження track-and-trace, яка застосовується в ЄС і повністю відповідає директиві ЄС.</p>
<p>Законопроекти Гетманцева концептуально не відповідають…</p>
<p></p>
<p>ГОЛОВУЮЧИЙ. Шановні колеги, право на репліку Гетманцеву. Будь ласка, Данило Олександрович. І після цього: два – за, два – проти. Будь ласка.</p>
<p></p>
<p>15:09:01</p>
<p>ГЕТМАНЦЕВ Д.О.</p>
<p>Дякую за те, що згадали.</p>
<p>Дивіться, от чому вони не приймалися 14-го року? От тому, що був супротив. А чому, власне, асоціації проти? Бо алкогольна асоціація не хоче електронної акцизної марки, бо тоді доведеться вести облік всієї своєї продукції, а не підхарчовуватись нелегальним спиртом і розбавляти його так, як це роблять навіть деякі "білі" виробники. А, колеги, я б радив перед тим як виступати, трошки читати законопроекти своїх опонентів і побачити, що жодної згадки про жодне ДП нема в тексті законопроекту і не буде, бо всі функції будуть за Державною податковою службою відповідно до законодавства і за Мінцифрою в частині адміністрування програмного забезпечення. Не треба брехати навіть на користь нелегального ринку.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я прошу тепер записатись: два – за, два – проти для обговорення цих важливих законопроектів, і після цього переходимо до голосування за них.</p>
<p>Будь ласка, запишіться: два – за, два – проти фракції і групи.</p>
<p>Ярослав Романович Юрчишин, фракція "Голос", будь ласка,</p>
<p></p>
<p>15:10:36</p>
<p>ЮРЧИШИН Я.Р.</p>
<p>Прошу передати Ярославу, але Железняку.</p>
<p></p>
<p>ГОЛОВУЮЧИЙ. Ярослав Іванович Железняк, будь ласка.</p>
<p></p>
<p>15:10:43</p>
<p>ЖЕЛЕЗНЯК Я.І.</p>
<p>Ярослав, але Железняк. Шановні колеги, я розумію, що сьогодні, напевно, ліміт на виступи вже перебільшив, тому дуже коротко. Теж технічний законопроект, в доповнення того законопроекту, який ми тільки що проголосували. Вже немає ніякого сенсу: один проголосували – інший не голосувати.</p>
<p>Тому до нього є зауваження, і є прохання від бізнесу, наприклад, продовжити перехідний період. Але це все можна спокійно зробити до другого читання. Тому пропоную його голосувати і швидко перейти до інших законодавчих ініціатив.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Климпуш-Цинцадзе Іванна Орестівна, фракція "Європейська солідарність"</p>
<p></p>
<p>15:11:20</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Ніні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>15:11:30</p>
<p>ЮЖАНІНА Н.П.</p>
<p>Колеги, ну, я не хочу, щоб ми так поверхнево розглядали такі глобальні проблеми. Та нема ніякого супротиву з 2014 року від виробників, усвідомте собі. У нас просто насправді зараз є реальна можливість через сильного міністра інформації, який може реалізувати цей проект, але для цього треба його виписати так, щоб він був прийнятий. А оцю беліберду, вибачте за слово, її треба повністю на сто відсотків переписати. Яка там 116 стаття Регламенту? Треба повністю замінити новими проектами законів.</p>
<p>Друзі, колеги з комітету, будь ласка, не падайте так низько, говорите популістичні якісь речі, а не реально те, що відбувається. Ну, ви ж не відповіли саме головне на питання, адже цей QR-код, ваша електронна акцизна марка, він не на бутилку, не на пляшку наноситься, а може бути в любий спосіб нанесений. Да, він генерується в електронній системі, і це може бути міністерство, яке нам допоможе розділити оце ручне втручання чи там підробку, чи там іще якісь рішення. Але це той документ, який просто буде сам виробник друкувати в типографії і кудись його прикріпляти.</p>
<p>Боже мій, та послухайте, ви просто зараз створюєте систему втрати контролю навіть над тією маркою, яка є. Бо наша паперова марка, справді, може витиратися, може втрачати свій зовнішній вигляд, але ця марка, на яку буде приклеєний QR-код, така ж сама. Зрозумійте, будь ласка, тут треба зовсім новий підхід, нові проекти законів, і справді зробити це завдяки Міністерству, яке зараз, трансформації, як системно, ввести навіть через Дію точку доступу для перевірки цих кодів. Все це можна зробити. Але те, що сьогодні ви розглядаєте в залі, це не те.</p>
<p>Тому пропоную не голосувати і швидко створити нові проекти...</p>
<p></p>
<p>ГОЛОВУЮЧИЙ. Шановні колеги… Нестор Іванович Шуфрич і потім ще від фракції Гетманцев, мені сказали.</p>
<p></p>
<p>15:13:45</p>
<p>ШУФРИЧ Н.І.</p>
<p>Дякую. Шановний пане Голово, шановні колеги, питання всесторонньо обговорено, я думаю, що всім сторонам, які зараз суперечать один одному, аргументи зрозумілі, треба визначатися і голосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Данило Олександрович від фракції "Слуга народу".</p>
<p>Шановні колеги, перед тим, як Данило Олександрович буде говорити, я прошу запросити народних депутатів до зали, ми зараз будемо голосувати за цей законопроект.</p>
<p>Будь ласка, Данило Олександрович.</p>
<p></p>
<p>15:14:17</p>
<p>ГЕТМАНЦЕВ Д.О.</p>
<p>Дякую. Шановні колеги, власне, ми провели таку глибоку дискусію, в ході якої ми зрозуміли всі аргументи і контраргументи. Про безоплатність – зрозуміло, безоплатність виготовлення програмного забезпечення для бюджету і безоплатність самої електронної акцизної марки. Зрозуміло про незадоволення певної частини бізнесу, бо насправді "білий" бізнес дійсно зацікавлений в введені такої системи, і абсолютно підтримую цей концепт.</p>
<p>Як і зрозуміло те, що дійсно над законопроектом треба працювати, працювати треба до другого читання, до чого ми готові. Ми чуємо зауваження, і більшість цих зауважень вже є в рішенні комітету як пропозиції комітету. І закликаємо всіх, хто взяв участь сьогодні в цьому обговоренні, а також інших, кому це не вдалося, долучитися до роботи над законопроектом до другого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую, Данило Олександрович.</p>
<p>Шановні колеги, прошу зайняти свої місця, переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Податкового кодексу України та деяких інших законів України у зв'язку із запровадженням електронної простежуваності обігу алкогольних напоїв, тютюнових виробів та рідин, що використовуються в електронних сигаретах (реєстраційний номер проекту 8287).</p>
<p>Готові голосувати? Прошу народних депутатів голосувати.</p>
<p></p>
<p>15:16:21</p>
<p>За-231</p>
<p>Рішення прийнято.</p>
<p>По фракціях, будь ласка.</p>
<p>Шановні колеги, завершили розгляд цих поєднаних питань.</p>
<p>Далі у нас законопроект 8166, 8166 зі значком "1", 8166 зі значком "д". Це проект Закону про внесення змін до Податкового кодексу України та деяких інших законодавчих актів України щодо застосування режиму експортного забезпечення на період дії воєнного, надзвичайного стану. Це я назвав назву законопроекту зі значком "д", тому що якраз його рекомендують прийняти.</p>
<p>Я ставлю пропозицію включити всі ці три законопроекти до порядку денного сесії. Прошу народних депутатів голосувати.</p>
<p></p>
<p>15:17:14</p>
<p>За-245</p>
<p>Рішення прийнято.</p>
<p>Шановні колеги, ми домовились, без обговорення, голосуємо за основу і потім в цілому.</p>
<p>Тому я ставлю пропозицію прийняти за основу проект Закону про внесення змін до Податкового кодексу України та деяких інших законодавчих актів України щодо застосування режиму експортного забезпечення на період дії воєнного, надзвичайного стану (реєстраційний номер проекту 8166-д).</p>
<p>Готові голосувати? Прошу народних депутатів голосувати.</p>
<p></p>
<p>15:17:57</p>
<p>За-229</p>
<p>Рішення прийнято.</p>
<p>По фракціях.</p>
<p>Шановні колеги, я можу ставити в цілому. Я ставлю пропозицію прийняти в цілому з необхідними техніко-юридичними поправками проект Закону про внесення змін до Податкового кодексу України та деяких інших законодавчих актів України щодо застосування режиму експортного забезпечення на період дії воєнного, надзвичайного стану (реєстраційний номер 8166-д) .</p>
<p>Готові голосувати? Прошу народних депутатів голосувати.</p>
<p></p>
<p>15:18:39</p>
<p>За-231</p>
<p>Рішення прийнято. Закон прийнятий в цілому.</p>
<p>Дякую, колеги. Йдемо далі. Наступний законопроект 8300. Це проект Закону про обов’язкове страхування цивільно-правової відповідальності власників наземних транспортних засобів.</p>
<p>Я ставлю пропозицію включити це питання до порядку денного сесії, цей законопроект. Прошу голосувати.</p>
<p></p>
<p>15:19:15</p>
<p>За-239</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:19:36</p>
<p>За-240</p>
<p>Рішення прийнято.</p>
<p>Шановні колеги, два – за, два – проти і голосуємо. Чи можемо так голосувати? Два – за, два – проти, будь ласка, прошу записатися фракції і групи. Записуються тільки ті, які бажають виступити.</p>
<p>Будь ласка, слово надається Дмитруку Артему Геннадійовичу, депутатська група "Відновлення України". Будь ласка.</p>
<p></p>
<p>15:20:09</p>
<p>ДМИТРУК А.Г.</p>
<p>Колеги, наша група підтримує цей законопроект.</p>
<p></p>
<p>ГОЛОВУЮЧИЙ. Дякую.</p>
<p>Нестор Іванович Шуфрич.</p>
<p></p>
<p>15:20:21</p>
<p>ШУФРИЧ Н.І.</p>
<p>Дякую. Шановний пане Голово, наша група підтримує цей законопроект, і треба якомога швидше визначатися і голосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ніна Петрівна Южаніна, фракція "Європейська солідарність". Після цього, я розумію, фракція "Слуга народу", ще Гетманцев виступить, так? І переходимо до голосування. Будь ласка.</p>
<p></p>
<p>15:20:43</p>
<p>ЮЖАНІНА Н.П.</p>
<p>Шановні колеги, якщо ви не знаєте, то це закон, який фундаментально чи докорінно міняє систему страхування, нашу звичайну автоцивілку, про яку ми дуже багато говорили раніше, досягли певних успіхів. І я не проти. Але я звертаюся до влади. Давайте робити зараз те, що вкрай необхідно на сьогодні, враховуючи ситуацію, яка є. Тому що, коли ви забігаєте в проекти законів, які мають запрацювати з 2025 року, з 2026, через 7 років, слухайте, ви доведіть до ладу те, що прийняли. Я тут звертаюсь зараз до багатьох колег, які підскакують від слів "ми будемо робити реформи".</p>
<p>Я хочу вам нагадати, одноразове декларування. Де воно? Деофшоризація. Де вона? БЕБ. Де цей орган? Скільки вам іще невдалих рішень треба прийняти в залі? І ви навіть не червонієте від того, що наприймали тут, і як розрушуєте поступово, системно хай кульгаву, але діючу до вас систему.</p>
<p>Я не буду зараз обговорювати суті проекту, ми говорили про це на засіданні комітету. Але я не буду підтримувати те, що не доопрацьовано, і наша фракція не буде це підтримувати до тих пір, поки ми системно... ви не навчитесь відповідати за ті так звані реформи, які ви розпочали. Доведіть їх до ума, а потім рухатися будемо далі. І цей закон ми допрацюємо далі, але відтермінуйте, будь ласка, строк впровадження для того, щоби точно не ви імплементували його.</p>
<p></p>
<p>ГОЛОВУЮЧИЙ. Будь ласка, Данило Олександрович Гетманцев, і після цього переходимо до голосування. Я прошу запросити народних депутатів до зали.</p>
<p></p>
<p>15:22:34</p>
<p>ГЕТМАНЦЕВ Д.О.</p>
<p>Ну, насправді ми, напевно, перша влада в Україні, яку обвинувачують в тому, що реформ багато, забагато, а не замало. Але щодо впровадження відповідних реформ я хочу зазначити, що по кожній реформі є термін для впровадження, так само, як і по згаданому антиофшорному закону, декларації чи звіти по якому будуть подаватися в 2024 році за 2022 рік.</p>
<p>Так само і в цій реформі передбачений строк для запровадження – з 1 січня 2024 року. Разом з тим, ми обговорювали на фракції це питання і пропонуємо на сьогодні цей строк відсунути на період військового часу для того, аби ті зміни, які були в законі, ми могли б до них підготуватися з урахуванням тих обставин, які є, і такі зобов'язання ми зараз на себе беремо.</p>
<p>Закон класний, закон такий, який приводить наше законодавство у відповідність до євродирективи і робить автоцивілку набагато кращою, ніж зараз. Прошу підтримати.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Я прошу зайняти свої місця. Це справді дуже важливий, реформаторський законопроект. Прошу народних депутатів приготуватися до голосування.</p>
<p>Я ставлю пропозицію прийняти за основу проект Закону про обов'язкове страхування цивільно-правової відповідальності власників наземних транспортних засобів (реєстраційний номер 8300).</p>
<p>Готові голосувати? Готові голосувати? Я прошу народних депутатів голосувати.</p>
<p></p>
<p>15:24:33</p>
<p>За-232</p>
<p>Рішення прийнято. Дякую, колеги.</p>
<p>Йдемо далі. Наступний законопроект – 8274. Це проект Закону про внесення змін до Розділу XXI "Прикінцеві та перехідні положення" Митного кодексу України щодо встановлення тимчасових особливостей визначення митної вартості товарів, що вивозяться за межі митної території України.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>15:25:16</p>
<p>За-264</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:25:39</p>
<p>За-229</p>
<p>Рішення прийнято.</p>
<p>Шановні колеги, два – за, два – проти, і голосуємо. Чи можемо просто проголосувати? Два – за… Данило Олександрович, я ж не можу. Два – за, два – проти, будь ласка. Данило Олександрович, а ви жміть кнопочку, щоб "за" сказати, кнопочку жміть записатися "за". Прекрасно, Бабак у вас виграв. Будь ласка, Бабак, я так розумію, передає Гетманцеву від "Слуги народу".</p>
<p>Будь ласка, Данило Олександрович. Потім Саврасов, потім Юрчишин і потім голосуємо. Будь ласка, Данило Олександрович.</p>
<p></p>
<p>15:26:25</p>
<p>ГЕТМАНЦЕВ Д.О.</p>
<p>Дякую. Шановні колеги, дуже важливий закон, який полягає в тому, що ми вводимо норми, відповідно до яких продукція при експорті за межі митної території України, у випадку, якщо на неї встановлена адвалорна ставка або відсоток від її вартості, може база оподаткування для цієї продукції визначатися митницею.</p>
<p>На сьогодні складається ситуація, коли при вивезенні з митної території України міді, іншої сировини, експортери умисно занижують цю вартість і не сплачують жодної копійки до державного бюджету. Це також впливає і на повернення валютної виручки, до речі, законопроект відповідно ми тільки що проголосували, який також спрямований на припинення цього правопорушення.</p>
<p>Тому законопроект достатньо простий, законопроект корисний. Прошу підтримати за основу цей законопроект. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Саврасову Максиму Віталійовичу. Але я так розумію, Ніна Петрівна Южаніна, прошу.</p>
<p></p>
<p>15:27:38</p>
<p>ЮЖАНІНА Н.П.</p>
<p>Простий закон, проект закону, але не просту тему ми могли би зараз обговорити. Але владі вигідно зараз замовчувати.</p>
<p>Насправді от зараз ми говоримо про конкретний перелік товарів, які експортуються з України і відносно яких є мито, експортне мито. Це дуже невеликий перелік товарів. І зараз приймається закон абсолютно правильний, ми його будемо підтримувати.</p>
<p>Але в цей час існує величезна проблема на зерновому коридорі. Ви не чули про корупцію, яка там відбувається? Чи не пов'язані це речі частково з оцим, про що ми зараз говоримо? І якраз недобір платежів чи там якісь втрати, які уже анонсовані кругом і всіма, вони не стосуються цієї норми, бо зерна тут немає. Вони стосуються абсолютно невчасно прийнятих рішень або ж, навпаки, прийнятих рішень, які дозволили фіктивним компаніям відгружати в оцьому вузькому горлышку зернового коридору величезні партії товарів, не платити в Україні жодної копійки, не платити як платник податку, а не як експортер, бо як експортер у них немає платежів, але податкова, БЕБ і митниця допустили таке провалля.</p>
<p>І не про них зовсім мова, мені здається, що згодом всі правоохоронні органи, можливо, при діючій владі, можливо, після них знайдуть кінці в цій проблемі, і вони починаються від дозволів, які хтось дає для того, щоб компанія могла загрузитися на борт судна. Мені дуже цікава ця тема, мені здається, що не буде відповіді при діючій владі на всі ці питання, але до тих пір, поки не буде прозорого реєстру всіх експортерів зернових, які мають право, як кожен із… любий попасти на судно, не буде толку, буде одна корупція, і ніхто ніколи не розслідує її.</p>
<p></p>
<p>ГОЛОВУЮЧИЙ. Слово надається Юрчишину Ярославу Романовичу, фракція "Голос". Будь ласка.</p>
<p></p>
<p>15:29:50</p>
<p>ЮРЧИШИН Я.Р.</p>
<p>Прошу передати Ярославу, але Железняку.</p>
<p></p>
<p>ГОЛОВУЮЧИЙ. Ярослав, але Железняк, будь ласка, слово передається вам. Шановні колеги, Ярослав Іванович, одну секундочку, я прошу запросити народних депутатів, тому що після цього виступу ми переходимо до голосування за закон.</p>
<p>Будь ласка, Ярослав Іванович.</p>
<p></p>
<p>15:30:07</p>
<p>ЖЕЛЕЗНЯК Я.І.</p>
<p>Шановні колеги, законопроект правильний, треба його голосувати. На військовий час так точно нічого гіршого ми не зробимо, але я, напевно, прокоментую те, що тільки що говорила Ніна Петрівна. Вона права. І запрошую її на нашу ТСК, у нас було засідання у вівторок, розглядали ситуацію, абсолютно дика, я не буду коментувати, в принципі, як поводились митники, це питання моралі, але ситуація дуже дивна. Є експортер зерна, він заходить, подає попередньо митну декларацію, податкова і БЕБ говорять, це "чорне" зерно, по ньому немає ніяких платежів, будь ласка, зупиніть його. А потім відбувається магія – когось зупиняють, а когось ні. І коли ми питаємо митників, зокрема голову в.о., виконуючого обов'язки Одеської митниці, а як так відбувається, що одні фірми їдуть, а інші не їдуть і є вже інформація про неправомірну матеріальну вигоду, то отримуємо відповідь, що взагалі вони не розуміють, в чому проблема і це профанація, і не треба від митниці нічого вимагати, тому що у них низькі зарплати, і вони були у відпустці.</p>
<p>Тому я вам скажу відверто, ми багато тут говоримо про гроші в армію і все таке, на митниці крадуть по 10 мільярдів в місяць нагло, достатньо тупо і достатньо самовпевнено, що їм за це нічого не буде. Тому якщо ми хочемо щось зробити для економіки, одне із найкращих рішень – це навести лад на митниці і паралельно в БЕБ. У вас зовсім буде інша ситуація в бюджеті.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Я прошу народних депутатів запросити до зали, переходимо до прийняття рішення. Я ставлю пропозицію прийняти за основу проект Закону про внесення змін до Розділу XXI "Прикінцеві та перехідні положення" Митного кодексу України щодо встановлення тимчасових особливостей визначення митної вартості товарів, що вивозяться за межі митної території України (реєстраційний номер 8274)</p>
<p>Готові голосувати? Прошу народних депутатів голосувати.</p>
<p></p>
<p>15:32:50</p>
<p>За-262</p>
<p>Рішення прийнято. Вітаю, колеги.</p>
<p>Наступний законопроект 7029.</p>
<p>Це проект Закону про внесення змін до деяких законів України щодо спрощення управління багатоквартирними будинками.</p>
<p>Я ставлю пропозицію розглянути це питання за скороченою процедурою.</p>
<p></p>
<p>15:33:22</p>
<p>За-242</p>
<p>Рішення прийнято.</p>
<p>Шановні колеги, може одразу проголосуємо? <i>(Шум у залі) </i>А, є. Добре. Тоді два – за, два – проти.</p>
<p>Будь ласка, слово надається Нікітіній Марині Вікторівні, фракція політичної партії "Слуга народу". Будь ласка.</p>
<p></p>
<p>15:34:05</p>
<p>НІКІТІНА М.В.</p>
<p>Прошу передати слово Дмитру Нальотову.</p>
<p></p>
<p>ГОЛОВУЮЧИЙ. Будь ласка, Дмитро Олександрович Нальотов, будь ласка.</p>
<p></p>
<p>15:34:17</p>
<p>НАЛЬОТОВ Д.О.</p>
<p>Доброго дня! Приблизно 13 мільйонів українців залишили свої домівки. Наразі тим, хто залишився, потрібно приймати рішення щодо ремонтів і відновлення, участі в програмах підтримки і енергомодернізації, проходити найскладніший в історії України опалювальний період.</p>
<p>Законодавство по управлінню багатоквартирними будинками передбачає обов'язкову особисту участь співвласника, надсилання паперових листів, голосування за допомогою письмового опитування.</p>
<p>Я не знаю, чи всі присутні стикалися з ухваленням рішень у багатоквартирних будинках, але маю особистий досвід створення ОСББ у своєму будинку. І можу сказати, що це не просто навіть коли люди вдома, а за відсутності людей прийняти рішення майже неможливо.</p>
<p>Більшість норм Закону України про ОСББ та про управління багатоквартирними будинками прямо прописують обов'язкові паперові форми та безпосередню участь громадян. Пропоновані зміни значно спрощують процес прийняття рішень, дають можливість повідомляти співвласників через електронну пошту та інші засоби телекомунікаційного зв'язку за їх письмовою згодою, проводити збори дистанційно та приймати рішення онлайн, голосувати в змішаному режимі, а не виключно особисто.</p>
<p>До написання цього законопроекту долучалися як колеги з цієї зали, так і представники Мінцифри, Мін'юсту, Мінрегіону та Офісу підтримки реформ при Мінрегіоні, а також представники всеукраїнських та регіональних спільнот ОСББ та управителів.</p>
<p>Прошу підтримати законопроект 7029 в першому читанні, щоб розмежувати можливість людей навіть в умовах війни вирішувати долю своїх будинків і впоратися з надзвичайно складним для всієї України опалювальним сезоном.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Будь ласка, Кучеренко Олексій Юрійович, фракція "Батьківщина".</p>
<p></p>
<p>15:36:09</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина", Спілка власників житла України. По-перше, я хочу подякувати фракції, що дали мені можливість особисту точку зору висловити і закликаю кожного визначитись при голосуванні, бо законопроект непростий. Я погоджуюсь з авторами, що, дійсно, він вкрай потрібний, і в цей час спростити процедуру прийняття рішень і установчих рішень по створенню або інших рішень по ОСББ. Але я задаю просте питання: як можна було двадцятьом авторам накидати в цей законопроект таку галиматью, яку треба буде вичищати на друге читання, каленым залізом, вибачте, вижигати? Як можна було туди такі корупційні норми вставляти, щоб під ризик поставити такий законопроект?</p>
<p>А тепер далі. Друзі, да, не на цьому законопроекті, бо я буду за нього особисто голосувати, не на цьому законопроекті, не про нього мова йдеться. Я колись, думаю, швидко напишу підручник як категорично не можна робити реформи на прикладі сумнозвісної трагікомедії під назвою – реформа ЖКГ. Те, як зроблено було в 15-му році недолугими лінгвістами-перекладачами, які абсолютно не розумілися в цій проблемі і в цій ситуації, ці реформи, вони сьогодні дискредитували це все. Не взлетить ОСББ без фінансової підтримки з боку держави, без "теплих кредитів", без вирішення питання землі, яке не вирішено на сьогодні, без державної програми підтримки, державної програми енергоефективності – не взлетить. Ви прирекли мешканців і жителів на муки. І тому голосуючи за цей законопроект в першому читанні, гарантуємо, що ми примусимо вас вирішити всі ці проблеми до другого читання.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, народний депутат Величкович Микола Романович, фракція політичної партії "Європейська солідарність".</p>
<p></p>
<p>15:38:24</p>
<p>ВЕЛИЧКОВИЧ М.Р.</p>
<p>Прошу передати слово Максиму Саврасову.</p>
<p></p>
<p>ГОЛОВУЮЧИЙ. Будь ласка, Максим Саврасов.</p>
<p></p>
<p>15:38:31</p>
<p>САВРАСОВ М.В.</p>
<p>Хотів би підтримати попередніх виступаючих і сказати, що, з одного боку, цей закон прогресивний і допомагає вирішити багато проблем ОСББ саме стосовно дистанційного голосування під час зборів, але, з іншого боку, стільки, скільки сюди наклали норм, які суперечать здоровому глузду, потребують доопрацювання до другого читання.</p>
<p>Ми будемо його підтримувати, тому що на сьогоднішній день це прогресивний крок. Але такі норми, як вирішення питання 50-відсотками від проголосуючих, вони є деструктивними. Такі норми треба буде прибрати до другого читання.</p>
<p>Дякую. Ми підтримуємо.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту, переходимо до прийняття рішення. Готові голосувати? Переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законів України щодо спрощення управління багатоквартирними будинками (реєстраційний номер 7029).</p>
<p>Готові голосувати? Прошу народних депутатів голосувати.</p>
<p></p>
<p></p>
<p>15:40:08</p>
<p>За-244</p>
<p>Рішення прийнято.</p>
<p>Наступний законопроект 7283. Це проект Закону про внесення змін до Закону України "Про місцеве самоврядування в Україні" та інших законодавчих актів України щодо народовладдя на рівні місцевого самоврядування.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>15:40:44</p>
<p>За-237</p>
<p>Рішення прийнято.</p>
<p>Шановні колеги, без обговорення. Комітет почути? Давайте комітет і без обговорення, можемо так тоді. Артур, комітет і без обговорення. <i>(Шум у залі)</i> А, ви хочете… Ну, давайте.</p>
<p>Слово надається заступнику голові комітету, голові підкомітету… А, я перепрошую. Я ж поставив тільки що скорочену. Ми ж проголосували тільки що скорочену. Проголосували, да. Я перепрошую.</p>
<p>Я запрошую до слова заступницю голови комітету, голову підкомітету Комітету з питань організації державної влади, місцевого самоврядування, регіонального розвитку та містобудування Аліну Леонідівну Загоруйко.</p>
<p>Будь ласка, Аліна Леонідівна.</p>
<p></p>
<p>15:41:32</p>
<p>ЗАГОРУЙКО А.Л.</p>
<p>Дякую, шановний пане головуючий.</p>
<p>Шановні колеги, я буквально кілька слів скажу від автора цього законопроекту. Першою підписала законопроект наша колега пані Лариса Білозір. Разом з тим, авторами цього законопроекту є і дев'ять членів нашого комітету.</p>
<p>Що хорошого і що з позитивного несе даний законопроект? Перш за все це статут територіальних громад. Якщо у разі прийняття цього законопроекту статути стануть обов'язковими і будуть мати чіткий зміст. Жителі громад отримають широкий спектр інструментів громадської участі безпосередньо в себе в громадах. Також внутрішньо переміщені особи, які змінили свою виборчу адресу на фактичну адресу проживання, отримають право участі в житті громади. Також будуть надаватися гарантії залучення молоді до вирішення питань місцевого значення. Також цим законопроектом передбачена процедура звітування голови громади та депутатів ради. Вона деталізована і звіт буде здійснюватися раз на рік на відкритій зустрічі.</p>
<p>Також варто звернути увагу на висновок ГНЕУ. В ньому говориться про те, що новели проекту закону заслуговують позитивної оцінки, оскільки вони сприятимуть виконанню Україною своїх зобов'язань відповідно до додаткового протоколу Європейської хартії місцевого самоврядування.</p>
<p>Комітет в свою чергу розглянув даний законопроект, всебічно його обговоривши, взявши до уваги висновок Головного науково-експертного управління, рекомендує ухвалити законопроект в першому читанні і прийняти його за основу. В планах до другого читання в нас вже є мета доопрацювати його, зробити деякі процедури участі громадськості більш діджиталізованими.</p>
<p>Тому, колеги, просимо вашої підтримки...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, два – за, два – проти, прошу записатися фракції і групи.</p>
<p>Слово надається народному депутату Аліксійчуку Олександру Васильовичу, фракція політичної партії "Слуга народу".</p>
<p></p>
<p>15:44:13</p>
<p>АЛІКСІЙЧУК О.В.</p>
<p>Дякую, пане Голово. Комітет дійсно опрацював цей законопроект з цією нормою і зважено підійшов до кожної норми. Прохання підтримати і рухатись далі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі Павленко Ростислав Миколайович. Я так розумію, Гончаренко Олексій Олексійович. Будь ласка.</p>
<p></p>
<p>15:44:43</p>
<p>ГОНЧАРЕНКО О.О.</p>
<p>Олексій Гончаренко "Європейська солідарність". Шановні друзі, народовладдя – це краєугольний камінь, нам це абсолютно потрібно підтримувати завжди, тому будь-яку ініціативу в цьому напрямку ми підтримували і будемо підтримувати, і за цей закон ми будемо голосувати.</p>
<p>Але дуже важливо, щоби ми створювали реальні інструменти, які будуть працювати, а не просто номінальні речі. Бо подивіться, наприклад, на інститут петицій, який є дуже добрий, який є дуже правильний, люди підписуються на сайті Президента. Але що відбувається далі? От я став ініціатором петиції, де ім'я Президента, щодо розгляду законопроекту про обмеження впливу Російської православної церкви на Україну. Цей законопроект, він є, 8347, у Верховній Раді України. В рекордні терміни 25 тисяч підписів – пішло Президенту. І що? І нічого, ми до сих пір його не розглядаємо. Щось, десь якийсь інший законопроект готують, а "п'ята колона" феесбешна ДРГ під виглядом церкви продовжує працювати.</p>
<p>Ми зареєстрували, я зареєстрував, петицію на сайті Президента щодо підтримки постанови про те, щоб прибрати "русский мир" з українського парламенту. ОПЗЖ – геть з українського парламенту, не мають бути тут, і це є вимога українського суспільства. В рекордні терміни за 12 годин ця петиція набрала 25 тисяч голосів. І що? І нічого. Це пішло на Президента, Президент відправив у Верховну Раду, Верховна Рада все вагається, щось розглядає, і результату до сих пір нема.</p>
<p>Тому, друзі, демократія – це не тільки слова, це не тільки інструменти, але і їхня реалізація. Давайте нарешті зробимо, очистимо український парламент від "п'ятої колони", приберемо вплив церкви, яка не є церквою, а є ячейкою ФСБ. Оце і буде справжня демократія.</p>
<p></p>
<p>ГОЛОВУЮЧИЙ. Будь ласка, слово надається Мамці Григорію Миколайовичу, група "Платформа за життя і мир".</p>
<p></p>
<p>15:46:49</p>
<p>МАМКА Г.М.</p>
<p>Я хотів би все-таки зазначити, що говорити і робити – це трохи різні речі. Для того, щоб всі розуміли, якщо є дані у когось, хто там "п'ята колона", ФСБ, все інше, береться ручка і аркуш,і пишеться в правоохоронні органи. Якщо не написав, то співучасник. Все дуже просто, як в математиці.</p>
<p>Щодо законопроекту. Законопроект потрібен? Напевно, да. Але пам'ятаєте, коли у нас було звітування НАБУ і САП? От вони вийшли на трибуну, розказали про свої здобутки, народні депутати послухали і закінчили, і рішення не приймається, в тому числі в цьому законопроекті.</p>
<p>Я прошу до авторів, звертаюся, якщо ви хочете реально, щоб допомагали звіти, необхідно після звітування, кому звітують, щоб вони приймали рішення відповідні: знімали з посад, визнавали звіти незадовільними. Тоді тільки буде результат, як попередньому виступаючому, буде не слово, а діло.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього важливого законопроекту. Я прошу зайняти місця, переходимо до прийняття рішення.</p>
<p>Я ставлю пропозицію прийняти за основу проект Закону про внесення змін до Закону України "Про місцеве самоврядування в Україні" та інших законодавчих актів України щодо народовладдя на рівні місцевого самоврядування (реєстраційний номер 7283).</p>
<p>Готові голосувати? Прошу народних депутатів голосувати.</p>
<p></p>
<p>15:48:45</p>
<p>За-260</p>
<p>Рішення прийнято.</p>
<p>Шановні колеги, у нас залишилося три законопроекти в другому читанні, де там дуже мало або немає взагалі поправок. Тому попрошу не виходити із залу, тому що я думаю, що ми пройдемо їх швидко.</p>
<p>Шановні колеги, законопроект 6464. Це проект Закону про внесення змін до деяких законодавчих актів щодо посилення захисту прав інтелектуальної власності.</p>
<p>Ми домовлялися 3 хвилини – Ніна Петрівна, і після цього… А, Микола Княжицький замість Ніни Петрівни? Три. Микола Княжицький – 3 хвилини, і після цього голосуємо, шановні колеги. Будь ласка, не розходьтеся.</p>
<p></p>
<p>15:49:43</p>
<p>КНЯЖИЦЬКИЙ М.Л.</p>
<p>Дякую. Колеги, в принципі, непоганий закон. Але мої поправки 12, 41, 45, 50 і 54 стосуються одного і того самого. Йдеться про питання виплати грошової компенсації за порушення прав інтелектуальної власності щодо різних об'єктів інтелектуальної власності.</p>
<p>Нагадаю, що з 1 січня цього року набрав чинності новий Закон "Про авторське право і суміжні права", прийнятий Верховною Радою в грудні 2022 року. Мої поправки мали на меті узгодити норми цього законопроекту з прийнятим вже чинним Законом про авторське право. Це б не створювало колізію у правозастосуванні у майбутньому і покращувало текст законопроекту, який ми розглядаємо. В іншому разі виглядає дивно, що Верховна Рада протягом періоду трохи більше ніж місяць приймає законодавчі акти, які по-різному регулюють одне й те саме питання.</p>
<p>Тому я навіть не знаю, чи ставити ці поправки на голосування… Ну, добре, не хоче пан Голова, будемо мати два закони з абсолютно протилежними нормами і будемо мати колізію. Хочете – будь ласка.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до голосування, прошу зайняти місця.</p>
<p>Шановні друзі, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо посилення захисту прав інтелектуальної власності (реєстраційний номер 6464).</p>
<p>Готові голосувати? Прошу народних депутатів голосувати.</p>
<p></p>
<p>15:51:32</p>
<p>За-221</p>
<p>Рішення не прийнято.</p>
<p>Шановні колеги, давайте повторне друге. Да, я ставлю пропозицію відправити цей законопроект 6464 на повторне друге читання. Прошу народних депутатів голосувати.</p>
<p></p>
<p>15:52:11</p>
<p>За-247</p>
<p>Рішення прийнято.</p>
<p>Наступних два законопроекти, ми домовилися, ніхто поправок не ставить, тому голосуємо одразу. <i>(Шум у залі)</i></p>
<p>Що ні-ні? 6478 і 4366. Ви по якому будете ставити? Юлія, я перепрошую, у нас було засідання фракцій і груп, і ми домовлялися, що по цьому законопроекту мали бути поправки тільки "Батьківщини", але вона зняла свої поправки. Юлія, ваш представник, голова фракції був. Була, перепрошую, була. Тому, з вашого дозволу, я все-таки те, що домовилася Погоджувальна рада. <i>(Шум у залі)</i></p>
<p>Дайте тоді "Голосу" одну секунду розібратися в поправках, і будемо голосувати. Давайте, бо стічні води населених пунктів чекають. Можемо голосувати?</p>
<p>Добре. Тоді я оголошую розгляд 6478: проект Закону про водовідведення стічних вод населених пунктів.</p>
<p>Одна поправка від Юлії Клименко. Будь ласка, Юлія, номер поправки і тоді що ви пропонуєте,</p>
<p></p>
<p>15:53:41</p>
<p>КЛИМЕНКО Ю.Л.</p>
<p>Колеги, закон непоганий, гарний, євроінтеграційний. Насправді в мене 14 неприйнятих правок, але я бачу тут таке хвилювання, переживання в залі за стічні води, тому я поставлю одну правку номер 252.</p>
<p>Правка говорить про те, що закон прекрасний, но його треба виконувати. Тому правка моя була спрямована на те, що у тримісячний термін Кабінет Міністрів розробляє програму, розробляє і затверджує Державну цільову програму технічної модернізації підприємств водовідведення та очищення стічних вод, що перебувають у державній та комунальній власності. Колеги, бо інакше цей закон працювати не буде, це набір декларативних фраз. Тому прошу поставити цю правку на врахування, вона була відхилена, і проголосувати за.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 252 поправка народної депутатки Юлії Клименко. Вона комітетом відхилена. Юлія пропонує врахувати цю поправку. Прошу голосувати народних депутатів.</p>
<p></p>
<p>15:55:05</p>
<p>За-227</p>
<p>Рішення прийнято.</p>
<p>Шановні колеги, я ставлю пропозицію тепер прийняти в другому читанні та в цілому з необхідними техніко-юридичними поправками проект Закону про водовідведення стічних вод населених пунктів (реєстраційний номер 6478).</p>
<p>Готові голосувати? Прошу народних депутатів голосувати.</p>
<p></p>
<p>15:55:44</p>
<p>За-230</p>
<p>Рішення прийнято. Закон прийнятий в цілому.</p>
<p>Шановні колеги, і завершальний на сьогодні законопроект – це проект Закону про внесення змін до Податкового кодексу України (щодо платіжних послуг) (реєстраційний номер 4366).</p>
<p>Я ставлю відразу пропозицію прийняти в другому читанні та в цілому з необхідними техніко-юридичними поправками проект Закону номер 4366.</p>
<p>Готові голосувати? Прошу народних депутатів голосувати.</p>
<p></p>
<p>15:56:25</p>
<p>За-231</p>
<p>Рішення прийнято. Дякую, колеги.</p>
<p>Шановні колеги, розгляд питань порядку денного на сьогодні завершено. Дякую всім за результативну роботу. Зараз я оголошую перерву у нашому пленарному засіданні. Про час і місце наступного, його продовження буде повідомлено. Прошу не поширювати інформацію щодо його початку. Працюємо далі на перемогу. І слава Україні!</p>
