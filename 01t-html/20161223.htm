Стенограма пленарного засідання
23 грудня 2016
&nbsp;
<div>
<p align=center>ЗАСІДАННЯ СОРОК СЬОМЕ</p>
<p align=center>Сесійний зал Верховної Ради України</p>
<p align=center>23 грудня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:03:34</p>
<p>ГОЛОВУЮЧИЙ. Колеги, прошу заходити в зал, приготуватись до реєстрації.</p>
<p>Доброго ранку! Прошу провести реєстрацію.</p>
<p>&nbsp;</p>
<p>10:04:18</p>
<p>Зареєстровано 315 народних депутатів. Ранкове пленарне засідання Верховної Ради України оголошую відкритим.</p>
<p>Будь ласка, заходимо в зал.</p>
<p>Колеги, сьогодні, відповідно до статті 229 Регламенту Верховної Ради України проводиться "година запитань до Уряду". В пленарному засіданні Верховної Ради України беруть участь члени уряду на чолі з Прем'єр-міністром України Володимиром Борисовичем Гройсманом.</p>
<p>Привітаємо наших урядовців, привітаємо Прем’єр-міністра. <i>(Оплески)</i></p>
<p>Я нагадую, що в нас є виступи двох міністрів. Сьогодні ми узгодили, що перед Верховною Радою будуть мати виступ міністр енергетики та вугільної промисловості України Ігор Степанович Насалик та Володимир Володимирович Омелян, міністр інфраструктури України. Після того буде 30 хвилин на запитання від депутатських фракцій.</p>
<p>Отже, колеги, розпочинаємо "годину запитань до Уряду". І я запрошую до виступу міністра інфраструктури України Володимира Володимировича Омеляна.</p>
<p>Будь ласка, пане Володимир.</p>
<p>&nbsp;</p>
<p>10:06:55</p>
<p>ОМЕЛЯН В.В.</p>
<p>Дякую, вельмишановний пане Голово. Прохання включити слайди, якщо можна.</p>
<p>&nbsp;</p>
<p>ГОЛОВУЮЧИЙ. Апарат, я прошу вас включити слайди, які надав міністр.</p>
<p>&nbsp;</p>
<p>ОМЕЛЯН В.В. Я знаю, дивлюсь, чи включено все.</p>
<p>Шановний пане Голово, шановний Прем’єр-міністр України, народні депутати, члени уряду, дорогі журналісти. Маю надзвичайну приємність представити вам ключові підсумки роботи Міністерства інфраструктури України за 2016 рік.</p>
<p>На самому початку хотів би подякувати Прем’єр-міністру України, коаліції, всім народним депутатам за підтримку та хорошу робочу синергію в цьому році. Саме командна робота дозволила нам отримати гідний результат за підсумками року. Ключове: ми змінюємо підхід до транспортної та інфраструктурної сфер. Через розвиток транспортної мережі та інфраструктури ми об'єднуємо країну, робимо її сильнішою, мобільнішою та ціліснішою. Саме шляхи дорожні, залізничні, авіаційні, морські поєднують країну в один сильний і міцний вузол, який не можна розрубати. Тому розвиток інфраструктури – це не тільки дороги і аеропорти, це національна безпека та державна міць. Отже, транспорт єднає людей, інфраструктура єднає країну.</p>
<p>Цього року ми не тільки розпочали важливі структурні реформи, ми вже маємо їх результат. Ми планомірно впроваджуємо європейські стандарти в інфраструктурі: дорожній фонд, ваговий контроль на автошляхах, розвиток прикордонної інфраструктури, запровадження систем контролю за якістю дорожніх робіт FIDIC таCoST. Ці стандарти є і будуть в Україні.</p>
<p>Але все по порядку. Автодорожня галузь. Призначено нового керівника Державного агентства автомобільних доріг України, "Укравтодор", Славоміра Новака. Це колишній міністр інфраструктури Польщі. І ми покладаємо на нього величезні сподівання.</p>
<p>Прийнято бюджет, який передбачає 35 мільярдів гривень на дороги в 2017 році. Прийнято Закон про створення Дорожнього фонду і децентралізацію "Укравтодору". Запроваджено нові підходи до фінансування дорожньої галузі.</p>
<p>Здійснено масштабне відновлення українських автошляхів. В 2016 році відремонтовано максимальну за 10 років протяжність доріг. Ліквідовано 66 відсотків "ямковості". Майже 22 тисячі кілометрів розмітки нанесено, більш, ніж заплановано, на 2 відсотки.</p>
<p>Встановлено 60 тисяч дорожніх знаків і замінено. Це 110 відсотків від запланованого обсягу. Майже 7 одиниць техніки готові до боротьби з зимовою слизькістю та забезпечення снігоочищення автомобільних доріг загального користування. Але питання оновлення техніки надзвичайно гостре.</p>
<p>Запроваджено габаритно-ваговий контроль на автошляхах України, залучено 200 мільйонів євро в рамках проекту "Міський громадський транспорт України". Проголосовано в першому читанні Закон про електронний квиток. Розроблено програму лібералізації та дерегуляції ринку регулярних приміських, міських та міжобласних автобусних перевезень.</p>
<p>Розроблено комплексну пропозицію щодо розвитку галузі електротранспорту в Україні. Підписано Меморандум про запровадження систем FIDIC таCoST.</p>
<p>Залізнична галузь. Призначено нового керівника ПАТ "Укрзалізниця" Войцеха Бальчуна. Сформовано наглядову раду, яка зараз в процесі корпоратизації буде змінена. Розроблено стратегічний план оновлення рухомого складу ПАТ "Укрзалізниця". Запуск проектно-технічної допомоги "Twinning", підтримка Міністерства інфраструктури у запровадженні умов для застосування європейської моделі ринку транспортних послуг залізничного транспорту в Україні. Розпочато виготовлення тисячі нових вагонів. Стабілізація маршруту "Шовковий шлях".</p>
<p>Авіаційна галузь. Стовідсоткова готовність України до підписання угоди про спільний авіаційний простір з ЄС. Розпочато реалізацію цільової програми розвитку регіональних аеропортів. Ріст пасажирських перевезень склав 29 відсотків.</p>
<p>Активно розвиваються і відкриваються нові, старі регіональні аеропорти: Львів, Херсон, Запоріжжя, Чернівці, Рівне, Кривий Ріг, Житомир. Окремі з них дають збільшення пасажиропотоку на 65 відсотків. Перевезено понад 8 мільйонів людей, з яких понад 1,5 мільйона – транзитні пасажири. Міжнародний аеропорт "Бориспіль" завершує рік з прибутком у понад 1,2 мільярда гривень.&nbsp; Аеропорт дійшов до списку найбільших платників податків в Україні. Цього не було ніколи.</p>
<p>Морська галузь та водні шляхи. Почато проекту&nbsp; концесії морського торговельного порту "Херсон" та державної стивідорної компанії "Ольвія". Розпочато роботу через заходу на ринок України світових портових операторів DP World та Hutchison Ports. За підтримки посольства Нідерландів розроблено ініціативу розвитку Дніпра, яка передбачає відновлення вантажних перевезень внутрішніми водними шляхами. Зменшено кількість процедур при оформленні приходу суден в морських портах України, середній час зараз складає 20 хвилин на противагу декількох діб,&nbsp; які були ще&nbsp; в 15-му році, в 14-му.</p>
<p>За підтримки місії американських інженерів, здійснено комплексне обстеження всіх шлюзів на Дніпрі. Вперше за багато років виділено 113 мільйонів гривень на їх реконструкцію. Розпочато роботу щодо створення морської&nbsp; адміністрації та докорінного реформування адміністрації морських портів України.</p>
<p>Поштовий зв'язок. Призначено нового керівника "Укрпошти" Ігоря Смілянського. Сформовано сучасну ефективну команду менеджерів. Розпочато процес корпоратизації. Збільшення фізичного обсягу&nbsp; відправлень "Укрпоштою" становило у випадку дрібних пакетів плюс 32 відсотки, посилу –&nbsp; плюс 38 відсотки. Збільшення доходів "Укрпошти" від надання послуг з пересилання дрібних пакетів у січні-вересні 16-го року становило 44 відсотки плюс. Від пересилання посилок – плюс 25 відсотків. Від розповсюдження періодичних друкованих видань – плюс 71 відсоток.</p>
<p>Боротьба з корупцією. Всі державні компанії та агентства транспортної галузі перейшли на систему публічної закупівліProZorro. Проведено 123 контрольних заходи, відкрито 12 кримінальних проваджень, звільнено 8 осіб у зв'язку відкриттям кримінальних проваджень. Окрім цього, в рамках "Укрзалізниці", і зараз запускаємо цей проект на інших підприємствах галузі, створені моніторингові групи, до яких входять експерти як з громадського середовища, так і правоохоронних органів. Це результат роботи команди міністерства.</p>
<p>І я ще раз дякую уряду і парламенту за підтримку. Сподіваюся, наступний рік стане роком масштабного відновлення українських автошляхів, "відкритого неба", приходу світових портових операторів та компаній лоукостів. Ми розвиватиме прикордонну інфраструктуру, наближуючи Україну до стандартів ЄС. Ми поєднуватимемо Україну комфортним та безпечним сполученням. Під особливою увагою життя –&nbsp; життя і безпека громадян. Рух розпочато, і його не спинити. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Дякую вам. Дякую вам, пане Володимир.</p>
<p>До виступу запрошується міністр енергетики та вугільної промисловості Насалик Ігор Степанович.</p>
<p>Пане Ігор,&nbsp; будь ласка.</p>
<p>&nbsp;</p>
<p>10:13:52</p>
<p>НАСАЛИК І.С.</p>
<p>Шановний Андрій Володимирович! Шановний Володимир Борисович! Члени уряду! Шановні народні депутати!&nbsp; Перш за все хочу сказати, що про енергетичний сектор України неможливо розказати за 15 хвилин, за всі досягнення і за всі проблеми, але постараюся сконцентруватися на основних проблемах, які є в енергетичному секторі нашої держави.</p>
<p>Хочу сказати, що на сьогоднішній день об'єднана енергетична система&nbsp; України працює в повному режимі, ми готові до будь-яких температурних режимів, забезпечені повністю всіма енергетичними&nbsp; ресурсами і споживачі, і&nbsp; промисловість можуть спати спокійно, без всяких&nbsp; зауважень.</p>
<p>Друге. Я хочу подякувати сьогодні&nbsp;&nbsp; Комітету Верховної Ради з питань бюджету, подякувати Комітету Верховної Ради з питань паливно-енергетичного&nbsp;&nbsp; комплексу і депутатам Верховної Ради за прийняття Закону 4744, який був прийнятий вчора, що стосується шахтарів нашої держави. Ми можемо з впевненістю сказати, що&nbsp; до 1 січня будуть погашені повністю&nbsp; всі борги шахтарям і ми ввійдемо в новий рік без&nbsp; бюджетної заборгованості по вугільній галузі. Але це відкриває основну проблему – проблему реформування нашої вугільної галузі, до неї завжди відносилися по вторинному принципу. А вугільна галузь як аграрії: що весною засіяв, то осінню ви отримаєте. Тільки період набагато довший: що засіємо сьогодні, то отримаємо через півтора року. Реформування вугільної галузі передбачає&nbsp; повністю забезпечення теплової генерації як замикаючої генерації об'єднаної енергетичної системи&nbsp; України необхідним енергетичним ресурсом, реформування&nbsp; передбачає вкладання коштів в вугільну галузь. І все, що ви чуєте в засобах масової інформації про те, що вугільна галузь не буде фінансуватися, не відповідає&nbsp; дійсності.</p>
<p>В тому проекті бюджету, який ви прийняли і який, я надіюсь, підпише Президент і ми з ним ввійдемо у 2017 рік, закладена і фінансова база для вугільної галузі. Зокрема, передбачено 1 мільярд гривень для матеріально-технічного забезпечення шахт, який базується на гарантіях уряду. 1 мільярд гривень закладений в різниці в ціні вугільної промисловості і 800 мільйонів закладено по реструктуризації шахт. Теплова генерація, як комп'ютер, не може існувати без операційної системи. Тому вільна галузь&nbsp; це і є операційна система теплової генерації.</p>
<p>А тепер про основне. В понеділок на сайті Міністерства енергетики була розміщена, оновлена енергетична стратегія розвитку енергетичного комплексу України до 2035 року. Ця оновлена енергетична стратегія була розроблена Національним інститутом стратегічних досліджень і Центром економічно-політичних досліджень імені Разумкова, разом з управляючою&nbsp; компанією, ми її розмістили на протязі 30 днів. І я прошу, в тому числі депутатів, включитися в роботу, де ми врахуємо всі ваші побажання щодо розвитку енергетичного комплексу України. Енергетична стратегія дає відповідь на три основних питання. Питання перше, як ми будемо забезпечувати потребу споживачів і нашого промислового комплексу державу енергоресурсами? Друге питання, як це зробити? І третє питання, як зробити незалежною енергетичну систему України від зовнішнього впливу?</p>
<p>На сьогоднішній день, повинен вам сказати, що є три основні виклики, які ми намагаємось реалізувати. І перший виклик, до речі, я хотів сьогодні на засіданні Верховної Ради сказати про це, бо вчора не досить добре трактували засоби масової інформації. Я озвучив, що на протязі трьох років енергетична система України, зокрема теплова генерація, позбудеться залежності від антрацитової групи вугілля. Що це значить? Це значить, що не буде механізму впливу на Україну, яка, на жаль, на контрольованій території добуває тільки газову групу вугілля. Що ми для цього зробили? Для цього зробили три основні кроки.</p>
<p>Перше. Ми перевели другий і п'ятий зміївські блоки з антрацитової групи на газову групу вугілля, яка виробляється на території&nbsp;</p>
<p>України, і з&nbsp; 1 травня другий енергетичний блок буде запущений.</p>
<p>Другу позицію, 10 червня ми запустили третій&nbsp; гідроагрегат Дністровської&nbsp; ГАЕС, яке дає можливість додатково&nbsp; видати в систему 328 мільйонів мегават, що компенсує 40… 400&nbsp; тисяч тонн вугілля. Крім того, завдяки спільним інвестиціям Світового банку ми збільшили потужність Дністровської ГАЕС і запустили з 30 червня ще додатково 280 мегават.</p>
<p>Реалізація проекту Європейського інвестиційного банку, Європейського банку реконструкції і розвитку дала можливість побудувати повітряну лінію "Рівно-Київ" потужністю&nbsp; 750 мегават, яке не тільки забезпечило сталий енергозабезпечення Києва і Київської області, а на кінець ми розблокували потужності атомної промисловості, яка генерується на Рівненській і Хмельницькій атомних електростанціях.</p>
<p>Друге, важливі виклики в атомному комплексі. І ми зробили ще кроки для того, щоб диверсифікувати поставку. Зокрема, з 13 поставок, які поставляються ядерного палива в Україні, на сьогоднішній день 30 відсотків ми забезпечуємо альтернативно з&nbsp; "Westinghouse".</p>
<p>Друге, ми завершили продовження терміну експлуатації першого і другого Запорізького блоку і ввели їх повністю в експлуатацію, які видають зараз потужність в Об'єднану енергосистему України.</p>
<p>Ми вирішили питання як земельної ділянки, так і фінансування Центрального сховища відпрацьованого ядерного пального, яка дасть&nbsp; можливість Україні економити від 160 до 200 мільйонів доларів в рік і диверсифікувати поставку відпрацьованого ядерного пального.</p>
<p>Крім того, повинен сказати, що Україна активно працює в тому, щоб зменшити свою залежність від імпорту газу. Тому на Раді реформ при Президенті України була прийнята концепція розвитку енергетичного комплексу і сектору газовидобувної галузі України, яка передбачає, хочу наголосити, що у 2020 році за рахунок додаткового видобутку газу в Україні Україна не буде імпортозалежна від газу, а починаючи з 2021 року, перетвориться</p>
<p>з країни імпорто залежної в країну експортно направлену. Мало того, ми підтримуємо фінансування і бажання фінансових структур світових для створення газового хабу в Україні.</p>
<p>Зокрема, звичайно, можно в нас сказати, що на сьогоднішній день ми не маємо ще того, маючи Закон про ринок газу, ми ще не маємо ринку газу в Україні. На жаль, це зв'язано з монополією НАК "Нафтогазу України" в нашій державі. Тому міністерство на протязі останніх 5 років ввело в дію третій енергетичний пакет, який підписала Україна і ми провели анбандлінг чи реформування НАК "Нафтогазу України", виділивши транспортну мережу, утворивши відкрите публічне товариство із стовідсотковою акціями держави в магістральних газопроводах України, це ще один крок до створення ринку газу в Україні.</p>
<p>Крім того, повинен сказати, що Україна вперше за 16 років прийняла енергетичний баланс України на 2017 рік. Це дало змогу всім генеруючим компаніям свідомо створити запас енергетичного палива на 2017 рік. І&nbsp; саме основне, на чому хотів би сконцентрувати увагу, будь-яка робота повинна закінчуватися результатом. І от все, що ми створили за ці 7 місяців, створивши баланс, ми дістали цей результат. Базуючись на балансі, енергетичному балансі нашої держави на 2017 рік, НКРЕКП прийняло&nbsp; рішення вперше за 25 років про зниження ціни&nbsp; на електричну енергію на 10 відсотків, починаючи з 1 січня 2017 року і ще на додатково 5,7 відсотків, починаючи з 1 квітня. П'ятнадцять відсотків, багато це чи мало? Для прикладу валовий дохід об'єднаного енергоринку України складає 150 мільярдів гривень. П'ятнадцять відсотків складає 22,5 мільярди гривень, це 22,5 мільярда гривень, які ми не залізли в кишеню нашим промисловцям, не залізли в кишеню споживачам електроенергії в Україні. Мало того, цей ефект має мультиактивний ефект. Як міський голова, який працював 8,5 років, я повинен вам сказати, що в структурі водопостачання електроенергія займає від 30 до 70 відсотків, в структурі водовідведення складає від 30 до 80 відсотків. Про що це говорить? Що на сьогоднішній день ми дали органам місцевого самоврядування можливість понизити тарифи на постачання води і водовідведення як мінімум на 10-12 відсотків. І сьогодні, звертаючись з трибуни Верховної Ради до органів місцевого самоврядування, я прошу вас скористатися цією можливістю.</p>
<p>Дякую. Дякую, шановні друзі.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Колеги, я хочу нагадати, що в нас запитання від народних депутатів, а не від фракцій. І прошу приготуватись до запису на запитання до уряду. Прошу провести запис від народних депутатів. Будь ласка.</p>
<p>Хлань Сергій Володимирович від "Блоку Петра Порошенка", будь ласка.</p>
<p>&nbsp;</p>
<p>10:24:46</p>
<p>ХЛАНЬ С.В.</p>
<p>По-перше, хочу подякувати уряду за те, що в цьому році і в цьому бюджеті уряд і особисто Володимир Борисович звернули увагу на проблему зрошення і на його відновлення. І саме окрема строка в бюджеті – це велика подяка від усього півдня України.</p>
<p>А питання у мене до Кістіона Володимир Євсейович. Скажіть, будь ласка, щодо Генічеська. Проблема газопостачання з кожним днем набуває все більшого і більшого значення, бо похолодання і для проблема для Генічеська дуже істотна. Будь ласка, скоординуйте, на що сподіватися жителям Генічеська, на що розраховувати. Дякую.</p>
<p>&nbsp;</p>
<p>10:25:32</p>
<p>КІСТІОН В.Є.</p>
<p>Дякую. Доброго дня, шановні народні депутати, шановна Президія. Дійсно, проблематика міста Генічеськ мала місце.&nbsp; І в першу чергу ця проблематика пов'язана з тим, що місто Генічеськ по комунікаціям пов'язано з анексованою територією Криму.</p>
<p>Протягом&nbsp; 2016 року місцевою владою та обласною державною адміністрацією проведено ряд заходів, тобто практично по всіх установах бюджетних, соціальних влаштовані котли на альтернативному виді палива. Також питання встановлення котлів на альтернативному виді палива стимулюється і по приватному сектору, тобто там, де це технічно можливо.</p>
<p>Крім того, протягом 2016 року опрацьовано декілька напрямків влаштування додаткового вводу на&nbsp; місто Генічеськ, обраховано із політичної і економічної точки зору. Прийнято кінцеве рішення по влаштуванню і виконанню робіт додаткового вводу з міста Нова Асканія до Генічеська на&nbsp; шляху з під'єднанням двох населених пунктів.</p>
<p>На даний час&nbsp; виділений відповідний фінансовий ресурс на рівні обласної ради, виконуються роботи по розробці&nbsp; проектно-кошторисної документації, орієнтовно по прогнозам готовність проектно-кошторисної документації буде на кінець березня-місяця, і ми&nbsp; орієнтуємося, що з травня-місяця розпочнуться реально виконання робіт. Орієнтовна вартість по прорахунках та влаштування даного газопроводу складає 220-240 мільйонів, але кінцева вартість буде встановлена проектно-кошторисною документацією. Термін виконання робіт – протягом&nbsp; 2017 року.</p>
<p>&nbsp;</p>
<p>10:27:17</p>
<p>ГРОЙСМАН В.Б.</p>
<p>Можна тільки додати, шановні колеги. Ви почули від віце-прем’єр-міністра, що вартість 220-240 мільйонів попередньо? Але сама попередня вартість була – мільярд,&nbsp; мільярд 400 мільйонів. Я одразу сказав, що, колеги, щось тут нечисто. Якщо ми можемо щось зробити за 220-240 мільйонів, я нікому не дам можливості вкрасти на цьому мільярд. От і все.&nbsp; Ми зробимо це за ощадно і буде абсолютно якісно для міста. Дякую.</p>
<p>&nbsp;</p>
<p>ГОЛОВУЮЧИЙ. Лапін Ігор Олексанлрович, "Народний фронт", будь ласка.</p>
<p>&nbsp;</p>
<p>10:27:53</p>
<p>ЛАПІН І.О.</p>
<p>Доброго дня! У мене запитання до міністра оборони. Я наполягаю, організувати інспекторську перевірку наявності транспортних засобів, які зобов'язані евакуйовувати наших поранених і взагалі по тому, що дозволено і має бути на передовій лінії фронту, це, зокрема, стосується питання, яке висвітлювалось і в тому числі мною вчора з трибуни парламенту на Світлодарській дузі, там, де волонтери і наші громадяни на своїх таран тарантайках вивозять поранених. Ми що не маєво швидких допомог чи броньованих транспортних засобів, які це можуть робити? Тому я наполягаю організувати інспекторську перевірку по всій нульовці, по всій нульовій лінії розмежування.</p>
<p>І запитання до міністра Авакова чи представника ВМС. Що там з приводу тих мітингів наших правоохоронців, які вже звільнені на пенсію, щодо перерахування їхніх пенсій? Дякую.</p>
<p>&nbsp;</p>
<p>10:28:53</p>
<p>ПОЛТОРАК С.Т.</p>
<p>Доброго дня, шановні друзі! Шановний народний депутат, я попросив би, щоб ми дані, про які ми озвучуємо на всю країну, вони були перевірені дійсно і відповідали дійсності.</p>
<p>На сьогодні особовий склад, який виконує бойові завдання в зоні проведення терористичної операції, виходячи із наших можливостей, забезпечені забезпечення засобами евакуації. В цьому році ми заключили контракт на 60 автомобілів і також планували 40 в наступний.</p>
<p>Щодо порядку і організації медичного забезпечення під час ведення бойових дій на Світлодарській дузі сьогодні комісія Міністерства оборони працює, по підсумкам я прийму рішення. Ми готові і в подальшому при відповідному фінансуванні збільшити кількість евакуаційного транспорту. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, представник МВС.</p>
<p>Включіть мікрофон, будь ласка.</p>
<p>&nbsp;</p>
<p>10:30:19</p>
<p>ЯРОВИЙ С.А.</p>
<p>По поводу ветеранів. Була зустріч з міністром внутрішніх справ з ветеранами із представниками профсоюзів, створена робоча група, питання є, повністю комунікація, всі питання в робочому питанні ми розглядаємо. Тобто всі питання ветеранів&nbsp; будемо підтримувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Семенуха Роман Сергійович, будь ласка.</p>
<p>&nbsp;</p>
<p>10:30:39</p>
<p>СЕМЕНУХА Р.С.</p>
<p>Прошу передати слово Тетяні Остріковій.</p>
<p>&nbsp;</p>
<p>10:30:44</p>
<p>ОСТРІКОВА Т.Г.</p>
<p>Шановний Володимире Борисовичу, реформа митниці – один з пріоритетів вашого уряду, і ми знаємо, що в державний бюджет закладені гроші на розбудову інфраструктури, на закупівлю обладнання. І 10 відсотків від перевищення митних платежів піде на зарплату митникам та на фінансування митниці. І зараз головне питання до вас: хто, коли і як буде ці гроші витрачати, щоб вони не були вкрадені корумпованими чиновниками ДФС, як це відбувалося протягом останніх двадцяти років? Тому я дуже прошу вас взяти це під особистий контроль і залучати до парламентського контролю народних депутатів. Також питання від моїх колег по фракції щодо верифікації Пенсійного фонду. Коли і як ми побачимо результати по аудиту Пенсійного фонду і отримувачам, так званим "мертвим душам"? І коли уряд збирається запровадити накопичувальний рівень пенсійної системи. Дякую.</p>
<p>&nbsp;</p>
<p>10:31:42</p>
<p>ГРОЙСМАН В.Б.</p>
<p>Дуже дякую за ваше запитання. Я абсолютно згоден з тим, що митниця потребує подальшого, подальших системних змін. І для цього нам потрібні були необхідні ресурси. Ми їх закумулювали зараз для того, щоб робити і технічну модернізацію, і абсолютно повністю змінювати систему роботу митниць. Я сказав про це у цій залі, що ми зробимо спільну робочу групу з депутатами парламенту. Я би хотів, щоб це була відкрита робота, і вона була ефективна, тому що дійсно система є дуже серйозно вражена корупцією, і це зробили не за один рік.</p>
<p>Разом з тим, нам вдалося з серпня місяця змінити в кращу сторону роботу української митниці. Я можу сказати тільки цифри. Ми кожен місяць тепер даємо перевиконання на півтора, два і більше мільярди гривень платежів, але я вважаю, що цього є недостатньо. Я вважаю, що десятки мільярдів гривень сьогодні знаходяться в тіні. І завдячуючи в тому числі змінам, які проведені в податковому законодавстві, ми зможемо вивести ці гроші з тіні і заставити, змусити всіх працювати їх на державний бюджет і на державу. Тому я буду залучати вас до цієї роботи, я зацікавлений в тому, щоби ми дуже швидко навели там порядок. Але порядок потрібно наводити системно. Бо там, умовно кажучи, такими полузаходами нічого не зміниш. Є розуміння цього, є політична воля для того, щоб це зробити. Ми це зробимо. Дуже дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Богдан Онуфрик передає слово Гончаренкові. А ще Рева, так? Потім я надам можливість відповісти&nbsp; Реві. Зараз його нема в залі. Онуфрик Богдан передає Гончаренкові. Включіть мікрофон Гончаренкові.</p>
<p>&nbsp;</p>
<p>10:33:39</p>
<p>ГОНЧАРЕНКО О.О.</p>
<p>Дякую. Шановний Прем'єр-міністр, шановні члени уряду! По-перше, хочу привітати. Сьогодні вранці, о 6 ранку пішов на залізничний вокзал привітати всіх пасажирів першого євро-експресу "Київ – Перемишль". І це така перша ласточка української євровесни. Хочеться, щоб цього було більше. Це дуже правильний і сильний крок, і стратегічно важливий для всіх нас.</p>
<p>І питання. Одеський припортовий завод. На жаль, сьогодні підприємство працює збитково і з кожним місяцем накопичуються борги. Я хочу попросити вас, Володимире Борисовичу, взяти цю ситуацію під контроль, щоб не допустити зупинки заводу. Бо він два місяці стояв, на жаль. А це питання чотирьох тисяч людей, робітників. Це градообразуюче підприємство для міста Южного Одеської області. Це податки.</p>
<p>І що найголовніше. Одеський припортовий завод, який не працює, це є велика загроза для екологічної безпеки. Бо це найбільше в Європі аміакосховище і дуже небезпечне підприємство. Тому прошу вас, прошу 10 секунд завершити.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ГОНЧАРЕНКО О.О. Дякую. Тому прошу вас знайти шляхи чи то через передачу "Укргазвидобуванню", яке має газ з меншою собівартістю, чи то через якісь толінгові схеми, чи через оренду, але знайти можливість постачати на Одеський припортовий завод газ за такою ціною, щоб він міг працювати хоча б з мінімальною прибутковістю. Щоб це підприємство не було зупинено! Дякую.</p>
<p>&nbsp;</p>
<p>10:35:19</p>
<p>ГРОЙСМАН В.Б.</p>
<p>Дуже дякую вам за ваше запитання. Насправді, Одеський припортовий завод – флагман української промисловості, знаходиться в такому важкому стані. Ви знаєте, що є плани щодо його публічної, відкритої приватизації.</p>
<p>Вважаю, що цей завод був ціллю для корупції різного роду оборудок, на превеликий жаль зараз ми бачимо факт неефективного управління цим заводом, в тому числі і Фондом державного майна. Це потребує відповідно нового підходу щодо очищення підприємства від боргів, які накопичилися теж роками, на превеликий жаль. Виведення його із такого стану збитковості,&nbsp; в якому підприємство сьогодні знаходиться. Насправді, це питання є одним із&nbsp; пріоритетів роботи уряду, і ми займаємося сьогодні пошуком правильних варіантів, які дозволять нам забезпечити ритмічну роботу цього&nbsp; підприємства.</p>
<p>Разом з тим хочу підтвердити, що сьогодні кон'юнктура на ринку мінеральних&nbsp; добрив є негативною, і тому в собівартості продукції ми бачимо, що вона є неприйнятною сьогодні, виходячи з того, якій&nbsp; є ринок. Але я ще раз хочу підкреслити, що для&nbsp; нас важливо знайти правильне рішення для того, щоб&nbsp; оздоровити це підприємство і надати можливість якісно працювати.&nbsp; Ми будемо цим займатися. Дякую.</p>
<p>&nbsp;</p>
<p>ГОЛОВУЮЧИЙ. Хто – Насалик?</p>
<p>&nbsp;</p>
<p>10:37:04</p>
<p>ДАНИЛЮК О.О.</p>
<p>Олександр Данилюк. Було питання щодо верифікації. В цьому році була проведена досить активна робота по верифікації платежів. Це воно повинно таким чином, що було знайдено багато невідповідностей, направлені дані до Пенсійного фонду, були внесені відповідні зміни.</p>
<p>Загальна економія була біля 10 мільярдів. Складно сказати, яка вона була завдяки верифікації, а яка була завдяки іншим заходам. Тому тут складно сказати, дійсно, яка сума може бути пов'язана саме з верифікацією. Але ми зараз будемо міняти наші підходи, ми зараз налагодили роботу з&nbsp; Пенсійним фондом і з Міністерством соціальної політики. Домовилися про активний обмін даними, для того, щоб це було вже не якесь там протистояння, а насправді спільна робота, яка дає ефективний&nbsp; результат. І в наступному році ми будемо ще посилювати заходи щодо верифікації тому що це&nbsp; економить кошти платників податків. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, Марченко Олександр Олександрович.</p>
<p>&nbsp;</p>
<p>10:38:16</p>
<p>МАРЧЕНКО О.О.</p>
<p>Доброго дня! Олександр Марченко, ВО "Свобода", місто Біла Церква.</p>
<p>Я спершу&nbsp; хочу задати питання&nbsp; міністру&nbsp; фінансів. Олександр&nbsp; Олександрович, прошу вас надати точну цифру&nbsp; закладену в бюджеті на 2017&nbsp; по фінансуванню виконання судових рішень, це звернення в суд було чорнобильців, ветеранів війни.&nbsp;</p>
<p>І друге питання. Шановний Володимир Борисович, я прошу вас дати відповідь на такі питання як використання державних програм, особливо&nbsp;&nbsp; по безкоштовним лікам, особливо хворим, коли буде цей звіт за 2016 рік.&nbsp; Скільки створено, або відновлено в 2016 році робочих місць і в яких&nbsp; галузях, і які пріоритетні&nbsp; напрямки&nbsp; роботи галузей, ви плануєте робити в 2017 році. Дякую.</p>
<p>&nbsp;</p>
<p>10:39:20</p>
<p>ГРОЙСМАН В.Б.</p>
<p>Дякую за ваше запитання. Звіт за 2016 рік відбудеться на початку&nbsp; 2017 року, коли він завершиться. А в тому числі,&nbsp; до речі, є дуже гарний інформаційний ресурс "ай-дата", де ви можете повністю відслідковувати всі бюджетні витрати по всім бюджетним програмам&nbsp; з можливістю аналітики, що і як витрачається.</p>
<p>Що стосується планів на 2017 рік. Я неодноразово говорив в цій залі і закликав підтримати зміни до Податкового законодавства, Бюджетного законодавства, прийняти бюджет на&nbsp; 2017 рік, де дуже чітко протезовавано, чим&nbsp; ми будем займатись&nbsp; в 2017 році. На жаль, наскільки я розумію, ви це &nbsp;рішення&nbsp; не підтримали.&nbsp; Чим ми будемо займатись? Ми будемо займатись підвищенням мінімальної заробітної плати вдвічі&nbsp; з 1 січня 2017 року, шкода, що ви не підтримали це рішення. Ми будемо піднімати заробітну плату вчителям і лікарям. Ми будемо забезпечувати безкоштовними ліками, як стаціонарних хворих, так і запроваджувати з 1 квітня реімбурсацію безкоштовні ліки для хронічних хворих. Ми будемо масштабно будувати інфраструктуру, робити модернізацію нашої енергетичної системи, ми будемо підтримувати наших аграріїв, будемо розбудовувати систему сільськогосподарського машинобудування, багато інших пріоритетів. Наше завдання відновлення і зростання національної економіки, і будемо створювати, в тому числі, і робочі місця з нормальною відкритою заробітною платою. Ми будемо займатися у 2017 році системним розвитком України. Дякую за ваше запитання.</p>
<p>&nbsp;</p>
<p>10:41:10</p>
<p>ДАНИЛЮК О.О.</p>
<p>Стосовно питання виконання рішення судів, в бюджеті закладено 500 мільйонів, а також можливість погашати заборгованість векселями. Тут все передбачено бюджетом, який був прийнятий Верховною Радою і я впевнений, що ви про це знаєте, бо вже було декілька днів з ними ознайомитися. Дякую.</p>
<p>&nbsp;</p>
<p>ГОЛОВУЮЧИЙ. Відповідь завершена, так?</p>
<p>Павленко передає слово Матвієнкову, будь ласка.</p>
<p>&nbsp;</p>
<p>10:41:42</p>
<p>МАТВІЄНКОВ С.А.</p>
<p>Матвиенков, 57 округ, Мариуполь.</p>
<p>У меня вопрос к Владимиру Борисовичу. Уважаемый Владимир Борисович, вчера Верховная Рада с успехом завалила два законопроекта о компенсации жилья, пострадавшим в зоне АТО. В результатеобсуждения&nbsp; наговорилитут разные нісенітниці, я не хочу сейчас давать оценку, я думаю, выборцы сами дадут оценку тому, что говорили и как голосовали, но проблема, к сожалению, остается, ее никто не убрал. По многоквартирным домам ну как-то она решена, то, что касается частных домостроений, вообще практически эта проблема не решена, некоторые потеряли бизнес, потеряли автомобили, транспорт потеряли, ларьки потеряли. Вы видите какое-то решение? Предложили мы вариант, вариант этот не прошел. Вы видите решение как-то этого вопроса, каким образом мы будем выходить из этой ситуации? Спасибо.</p>
<p>&nbsp;</p>
<p>10:42:32</p>
<p>ГРОЙСМАН В.Б.</p>
<p>Дуже дякую за ваше запитання. На жаль, я вчора не був у залі Верховної Ради України, я не бачив позицію політичних партій, я виставлю свою позицію, як Прем'єр-міністр країни. Перше. Громадяни України постраждали від агресії Російської Федерації, насправді, ми втрачаємо життя українських громадян від того, що маємо агресію Російської Федерації і російського війська, її найманців.</p>
<p>Позиція номер 2. Ми маємо захистити всіх&nbsp; тих і підтримати всіх тих, хто потребує такої підтримки, в тому числі, питанням помешкання, роботи, реінтеграції і все інше.</p>
<p>Тому моя позиція є абсолютно тут&nbsp; відкритою.&nbsp; І я вважаю, що ми маємо знайти механізми такої компенсації і підтримки людей, які постраждали – всі громадяни України.</p>
<p>І третє, на завершення… одну хвилину… Я вам не мешаю? Дякую.</p>
<p>І третє, шановні друзі,&nbsp; я би дуже попросив, щоби питання Донбасу і допомоги простим людям не політизували, тому що кожен хоче в цьому знайти свої політичні дивіденди. Але треба мати совість, щоби такі дивіденди не стали запорукою поразки вирішення цього питання. <i>(Оплески)</i>&nbsp; І в&nbsp; цьому буде полягати мудрість українських політиків, українського парламенту, українського уряду і всіх інших чиновників, яких наймали на роботу для того, щоби ми служили людям, незалежно від того, де вони живуть, на сході України чи на заході.</p>
<p>Дуже дякую за ваше запитання. Я готовий допомагати і включатись у вирішення цієї проблеми. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Кремінь Тарас Дмитрович, будь ласка.</p>
<p>&nbsp;</p>
<p>10:44:26</p>
<p>КРЕМІНЬ Т.Д.</p>
<p>Прошу передати слово Максиму Бурбаку.</p>
<p>&nbsp;</p>
<p>10:44:31</p>
<p>БУРБАК М.Ю.</p>
<p>Доброго дня! Шановний пане Прем'єре, дякую за те, що в середу ми підвели жирну таку&nbsp; риску під&nbsp; кропіткою злагодженою роботою і підтвердили, що є в наявності і коаліція, і відповідальні депутати в цій сесійній залі, і ми проголосували за бюджет.</p>
<p>В цьому бюджеті всі вимоги "Народного фронту", вони витримані: це і фінансування обороноздатності, національної безпеки на рівні 5 відсотків, це і продовження експерименту по дорогам, це і виплати і підвищення зарплатні педагогічним працівникам, медичним працівникам.</p>
<p>Але скажіть, будь ласка, пане Прем'єр-міністре, чи буде збалансований бюджет до кінця року в разі неухвалення Закону про спецконфіскацію грошей, вкрадених Януковичем? Прикро, що в цьому залі цього тижня ця пропозиція "Народного фронту" була не підтримана. Скажіть, будь ласка, буде виконано бюджет, якщо врешті-решт лобі Януковича переможе? Дякую.&nbsp;</p>
<p>&nbsp;</p>
<p>10:45:34</p>
<p>ГРОЙСМАН В.Б.</p>
<p>Дуже дякую, Максим Юрійович, за ваше запитання.</p>
<p>Я дуже хочу подякувати ще раз народним депутатам України фракції "Блоку Петра Порошенка", "Народному фронту" України, Радикальній партії, частині фракції "Самопоміч", 18 позафракційним депутатам за підтримку, ну, фактично розвитку України. Знаєте, на словах, коли всі&nbsp; кажуть, що вони&nbsp; люблять Україну і українців – це одна справа, а просто щось зробити для того, щоб ці слова стали реальністю... Вибачте. Але коли на словах тільки розповідають про те, що людям важко і не можуть нічого зробити, жодного політичного рішення прийняти для того, щоб стало краще, це говорить про те, ну, я таких людей називаю політичними лузерами, які виходять, починають розказувати про те, що має бути краще, а нічого для цього не хочуть зробити.</p>
<p>Тому я... як я сприймаю процес бюджетотворення: жодного... жодних вимог не було з жодної фракції, був нормальний діалог і визначення тих пріоритетних завдань, які ми маємо з вами вирішити. Тому я хочу подякувати за таку спільну роботу і фінал – те, що ми вийшли&nbsp; на ухвалення бюджету на 2017 рік. І ми входимо зараз абсолютно планово нормально в 1 січня без жодних потрясінь і всього іншого, тому я за це щиро дякую.</p>
<p>Що стосується спецконфіскації, колеги, ми маємо з вами прийняти все необхідне законодавство, щоби ці кошти, які були вкрадені у українців, були повернуті в державний бюджет. Ну, це не дискусія, це не дискусія, це не може... ми не можемо це обговорювати. Далі нам потрібно визначити шлях. Вчора уряд прийняв чергове рішення, затвердив черговий проект Закону щодо такої спецконфіскації. Ми його подали в парламент. На жаль,&nbsp; з технічних причин не змогли його вчора розглянути. Я вважаю і наполягаю на тому, щоб ми до цього питання повернулися в перші дні роботи парламенту в січні місяці. Маємо зібратися, я готовий теж взяти в цьому участь безпосередньо, обговорити кожну статтю цього закону і прийняти важливе рішення, яке дозволить ці кошти повернути. Вистачить на цьому питанні теж спекулювати! Ну скільки можна говорити про закони, їх не читаючи?! Я знаю, що є певні політичні сили, які починають говорити про те, що цей закон, там, поганий, і корупційний і так далі. Я з цього місця говорив вже не один раз: а, може, навпаки, може, навпаки він не є корупційним – він є правильним, він відновлює справедливість? Але комусь кортить заблокувати цей процес. І ми будемо по прізвищах про це говорити, не треба робити дурнів з українського суспільства і з усіх нас.</p>
<p>Тому дуже важливо, щоб ми повернулись, проголосували – і повернули ці кошти на місце, там, де вони були вкрадені. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кириченко Олексій Миколайович. Передає Олегу Валерійовичу Ляшку. Будь ласка.</p>
<p>&nbsp;</p>
<p>10:48:47</p>
<p>ЛЯШКО О.В.</p>
<p>Олег Ляшко, Радикальна партія. У мене запитання до Прем'єр-міністра України Володимира Гройсмана.</p>
<p>Шановний пане Прем'єр-міністр, ми з вами домовлялися про те, що в новому році ви дасте українцям безплатні ліки і передбачите на це відповідні видатки в державному бюджеті.</p>
<p>І друге питання. Зобов'язання, яке ви взяли перед українським народом, - це підвищення пенсій для українців. Мінімум півмільйона людей-пенсіонерів сьогодні отримують пенсію менше тисячі гривень. Мільйони людей отримують пенсію 1 тисячу 200 гривень, 1 тисячу 300. Я від імені цих жебраків, в яких їх перетворили за 25 років, хочу спитати вас: коли ви людям піднімете пенсії, так само радикально, як ми підняли заробітні плати для українців; і коли нарешті народ отримає безплатні ліки? Скільки ще треба, щоб померло людей, щоб нарешті зрозуміли, що українцям треба ліки, за які вони не можуть заплатити?! Я вимагаю від вас відповіді!</p>
<p>&nbsp;</p>
<p>10:50:00</p>
<p>ГРОЙСМАН В.Б.</p>
<p>Дуже дякую, Олег Валерійович, за ваше запитання емоційне. Моя відповідь буде дуже чіткою.</p>
<p>Перше. Завдячуючи тому, що був ухвалений проект бюджету, а вже бюджет на 2017 рік, ми з вами заклали 500 мільйонів гривень на реальну реімбурсацію, тобто за безкоштовні ліки, компенсацію ціни безкоштовних ліків для хронічних хворих. Це цукровий діабет ІІ типу, це гіпертонія і бронхіальна астма. Тобто ми будемо з вами компенсувати вартість таких ліків.</p>
<p>З 1 квітня ми почнемо працювати, подивимося реально, скільки нам потрібно&nbsp; по&nbsp; року грошей, і уряд буде&nbsp; звертатися за пропозиціями, корегувати ці цифри вірогідно, і ми це розуміємо, у бік збільшення. Це перша позиція.</p>
<p>Друга позиція. Ви затвердили бюджет на 2017 рік, в якому передбачено на 2 мільярди гривень більше на закупівлю&nbsp; ліків для стаціонарів для онкохворих, для дитячої онкології. І це дає можливість нам з вами розпочати вчасно всі тендерні процедури і через міжнародні організації по ефективній, справедливій і публічній ціні придбати ці ліки.</p>
<p>Єдине, що я можу вам сказати, наш уряд зруйнував будь-які схеми при закупівлях державних… державних закупівлях ліків.&nbsp; Ми купуємо ліки дешевше, і це, я вважаю, що серйозний прорив, який ми зробили. Тобто ми зможемо придбати більше ліків і якісні ліки.</p>
<p>Крім того, нам потрібно&nbsp; реформувати саму систему охорони здоров'я, щоб стільки людей не хворіли, як ми маємо це сьогодні. Більше того, в бюджеті на 2017 рік ви, шановні колеги народні депутати, ухвалили ініціативу уряду щодо створення по всій країні&nbsp; центрів кардіо-судинної хірургії. 65 відсотків громадян України помирають від серцево-судинних захворювань! Це жах, це катастрофа, ми втрачаємо…&nbsp; зараз остання тенденція, що таки смертність вона молодшає, на превеликий жаль. молоді люди навіть помирають від цих хвороб. Тому&nbsp; компенсація вартості ліків, можливість в кардіоцентрах отримати спеціалізовану допомогу буде рятувати життя українським громадянам, і це теж той крок, який&nbsp; був створений, завдячуючи тому, що ми знайшли з вами порозуміння і підтримку в ініціативах уряду щодо затвердження бюджету на 2017 рік.</p>
<p>Що стосується пенсій. Очевидно, це так, ми маємо реформувати пенсійну систему України.&nbsp; До чого довела пенсійна система сьогодні в Україні? До зубожіння українських пенсіонерів. 80 відсотків пенсіонерів в Україні, які все життя пропрацювали вірою і правдою на нашу державу, крім того, що вони були обмануті, вони сьогодні живуть на мінімальну пенсію. Це при тому, що дефіцит Пенсійного фонду, дефіцит – 150 мільярдів. Це як треба було докеруватись "до ручки", щоб за десятки років нашої незалежності побудувати таку трагічну пенсійну систему?</p>
<p>Тому нам потрібно буде приймати з вами вольові рішення, і ці рішення мають привести до того, щоб Пенсійний фонд, а точніше, його дефіцит був зменшений радикально, як ви сказали, а пенсії українським громадянам збільшені, і це наші завдання стратегічні на 2017 рік. І нам треба буде з вами брати на себе політичну відповідальність, приймати рішення, яке дасть можливість вирвати від зубожіння не тільки 400 тисяч пенсіонерів, які знаходяться сьогодні на пенсійній системі 949 гривень і отримують соціальну допомогу, а і всі мільйони українських пенсіонерів, які мають отримувати справедливу пенсійне забезпечення і справедливу систему. А більше того, і люди, які сьогодні працюють, і яким виплачують сьогодні кошти в конверті, проти чого ми категорично виступаємо, і ми з вами прийняли необхідні рішення, щоб позбутись цього явища, цих же людей сьогодні, недоплачуючи їм кошти, кидають напризволяще через 5, 7, 10 років, коли вони будуть виходити на пенсію. Тому що за них не платять внески, і вони фактично приречені на зубожіння при виході на пенсію. Із цим ми маємо з вами боротись.</p>
<p>І нарешті. Ми можемо піднімати соціальні стандарти тоді, коли ми маємо зростання національної економіки, це те, що відрізняє нас від популістів, які вміють тільки розмовляти.</p>
<p>Тому ми будемо вносити в парламент разом з вами ініціативи щодо механізмів стимулювання і розвитку національної економіки. Наше завдання – забезпечити зростання національної економіки, наше завдання – збільшити кількість робочих місць, поглибити переробку в Україні, створити додану вартість, це все дасть можливість наповнити бюджет, в тому числі і те, що задавала колега, питання задавала колега Острікова. Десятки мільярдів сьогодні ще залишаються в тіні на митниці. Це потребує політичної волі, політичної позиції. І я буду просити вас, шановні колеги народні депутати, не дивлячись ні на які фракції, ні на які партії, щоб ми з вами прийняли консолідовану позицію необхідних змін в ім'я українського народу. А далі прийдуть чергові вибори, і кожному з нас дадуть оцінку. І якщо ми вірою-правдою будемо чесно служити, ця оцінка буде дуже високою. Тому розраховую на те, що ініціативи, які будуть стимулювати розвиток національної економіки, будуть підтримані українським парламентом. Без парламенту зробити швидкі зміни буде дуже і дуже важко. Дякую за вашу підтримку в майбутньому. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую дуже вам. Дякуємо уряду, що після важких днів прийняття бюджету ми сьогодні мали змогу оговорити і уточнити деталі. Але в цілому треба відзначити ефективну роботу і парламенту, і уряду в цей тиждень.</p>
<p>Ще давати питання? І Володимир Борисович, ще просять одне питання, останнє питання в "годині запитань до Уряду". Від "Блоку Петра Порошенка" Ігор Миколайович передає Геннадію Ткачуку слово для запитання. Це останнє запитання, будь ласка.</p>
<p>&nbsp;</p>
<p>10:56:34</p>
<p>ТКАЧУК Г.В.</p>
<p>Шановний Володимире Борисовичу, 11, 18 грудня в Україні пройшли перші вибори в багатьох новостворених об'єднаних територіальних громадах. Які основні кроки уряду щодо подальшого здійснення децентралізації в Україні плануються на 2017 рік? Адже це дуже турбує всіх українців, і насамперед оці об'єднані громади.</p>
<p>&nbsp;</p>
<p>10:57:08</p>
<p>ГРОЙСМАН В.Б.</p>
<p>Дякую за ваше запитання. Я взагалі дуже дякую всі народним депутатам України, які підтримували в 15, в 16 році всі необхідні зміни щодо проведення масштабної децентралізації влади і побудови ефективної системи місцевого самоврядування. На жаль, під час розгляду бюджету я не хотів вже занадто коментувати деякі, я би сказав, деякі оцінки народних депутатів щодо децентралізації, які не відповідають дійсності. Це я дуже м'яко зараз, м'яко виразився.</p>
<p>Але насправді децентралізація триває. Місцеві бюджети зростають і будуть зростати в наступному році. Всі об'єднані територіальні громади отримають прямі відносини з центральним бюджетом, власну фінансову і матеріальну базу. Це все дасть можливість кожній такій об'єднаній громаді бути лідером і успішно вирішувати ті завдання, які покладають на них їхні виборці.</p>
<p>Тому я вітаю лідерів більше 380 громад, зокрема і тих, хто і 11-го, і 18 числа грудня пішли на вибори, отримали перемогу. І сьогодні перед ними відкриваються абсолютно нові можливості подальших успіхів. Наше завдання – підтримати цей рух. Наше завдання – не дати нікому під будь-якими гаслами зупинити реальну децентралізацію. Наше завдання – це захищати.</p>
<p>І система децентралізації в 2017 році теж збережена. Можу сказати єдине, що ми підвищили ефективність управління на місцевому рівні. І саме головне, підвищили ефективність використання бюджетних ресурсів. Тому що кошти, я ж приводив приклад, що деякі, на превеликий жаль, міста, в тому числі великі, маючи купу проблем, тримають по 500 мільйонів гривень на депозитах. Це катастрофа! Це злочин перед українськими громадянами і перед мешканцями тих міст, де таке відбувається.</p>
<p>Тому я вважаю, що з 2017 року ми зможемо побудувати ще більш якісну систему управління на місцевому рівні. І децентралізація, в тому числі це та системна реформа, яка триває і буде успішною, і буде відчутною для кожного мешканця територіальних громад України. Дякую за ваше запитання.</p>
<p>І на завершення, якщо дозволите. Добігає кінця 2016 рік, він був дуже непростим. Но ви знаєте, я думаю, що нам вдалось з вами і стабілізувати ситуацію, і проявити державницьку позицію в багатьох рішеннях. Сьогодні ми добились з вами на завершення року і економічного зростання, і макрофінансової стабілізації. І фактично закладаємо всі основи для економічного зростання в наступному році.</p>
<p>Я би дуже хотів, щоб відійшли в минуле ті всі важкі часи в житті кожного українського громадянина. Для цього нам ще потрібно дуже багато працювати. Але я точно знаю, що ми будемо вірою і правдою служити для того, щоб кожен громадянин України відчув зміни.</p>
<p>Хочу привітати всіх вас, шановні колеги народні депутати, з наступаючим Новим роком, хочу всіх привітати з наступаючим католицьким Різдвом. Хочу побажати всім миру, добра, злагоди і успіху. Я переконаний, що, якщо ми будемо вірити в цей успіх, якщо ми будемо докладати зусиль спільних, щоб його досягти, ми обов'язково досягнемо успіху. І успіх буде полягати в тому, що, коли&nbsp; ми виходимо з вами на вулицю і будемо&nbsp; іти по вулицях, нам непотрібно буде не від кого відвертати очі. Щоб нам не було соромно з вами за те, що ми з вами робимо. Оце буде і той успіх, до якого ми всі прагнемо, що люди будуть відчувати, що наші дії є відкритими, щирими і направлені на успіх конкретної української родини, конкретного українського громадянина.</p>
<p>Всім дуже дякую. Бажаю миру і злагоди. Дякую, шановні колеги. <i>(Оплески) </i></p>
<p>&nbsp;</p>
<p>ГОЛОВУЮЧИЙ.&nbsp; Дякуємо Прем'єр-міністру&nbsp; України, дякуємо уряду за активну і злагоджену роботу цього тижня. Успіху вам. Дякуємо за участь в нашій роботі.</p>
<p>Зараз згідно 25 статті Регламенту Верховної Ради України ми маємо&nbsp; 30 хвилин&nbsp; для оголошення&nbsp; запитів народних&nbsp; депутатів України. І я запрошую до слова заступника голови Верховної Ради України Оксану Сироїд. Будь ласка.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>11:01:36</p>
<p>ГОЛОВУЮЧИЙ. Спасибі.</p>
<p>Шановні народні депутати, ми маємо звернення від народного депутата Юрія-Богдана Шухевича до Президента України стосовно зняття грифу "Опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх депутатів УРСР, СРСР, колишніх перших секретарів обкомів Компартій України тощо та членів їх сімей, котрим обчислюють пенсії, виходячи з посадового окладу міністра Кабінету Міністрів України, та припинення виплат пенсій цим особам.</p>
<p>Прошу шановних народних депутатів підготуватися до голосування. Нам потрібна підтримка цього запиту. Прошу проголосувати за підтримку цього запиту. Прошу голосувати.</p>
<p>&nbsp;</p>
<p>11:02:48</p>
<p>За-67</p>
<p>На жаль, запит не знайшов своєї підтримки.</p>
<p>Ми маємо запити:</p>
<p>Костянтина Яриніча до Київської міської державної адміністрації щодо забезпечення випускникам вищих медичних навчальних закладів актуальної та повної інформації про наявність вакансій в закладах системи охорони здоров'я області (міста Києва) відповідно до вимог законодавства.</p>
<p>Віктора Развадовського до голови Житомирської обласної ради, голови Житомирської обласної державної адміністрації щодо виділення земельних ділянок для учасників АТО Романівського району, Житомирської області.</p>
<p>Віктора Развадовського до голови Житомирської обласної державної адміністрації, голови Житомирської обласної ради щодо придбання та встановлення твердопаливних котлів для Головенківської загальноосвітньої школи&nbsp; І-ІІ ступенів Житомирського району, Житомирської області.</p>
<p>Юрія Солов'я&nbsp; до міністра аграрної політики та продовольства України щодо підтримки вівчарства та тваринництва в гірських населених пунктах за рахунок нової бюджетної програми "Фінансова підтримка сільгосптоваровиробників".</p>
<p>Павла Дзюблика&nbsp; до Прем'єр-міністра України щодо недопущення скорочення ліжкового фонду у Житомирській обласній психіатричній лікарні №1.</p>
<p>Сергія Капліна до Прем'єр-міністра України щодо вжиття заходів по відшкодуванню вкладів ошуканим вкладникам кредитної спілки "Лубно".</p>
<p>Сергія Капліна&nbsp; до&nbsp; прокурора&nbsp; Полтавської області щодо розслідування можливих протиправних дій посадових осіб Полтавської міської ради при проведенні закупівлі дитячих подарункових наборів.</p>
<p>Дениса Силантьєва&nbsp; до міністра інфраструктури України щодо продажу портового флоту Державного підприємства "Одеський морський торговельний порт".</p>
<p>Миколи Паламарчука до Генеральної прокуратури України щодо неналежного досудового розслідування Заводським відділенням Кам'янського відділу поліції в Дніпропетровській області.</p>
<p>Сергія Сажка&nbsp; до Прем'єр-міністра України щодо погашення заборгованості з компенсацій пільг та субсидій по оплаті теплової енергії, послуг з централізованого опалення та централізованого постачання гарячої води, в порядку визначеному Постановою Кабінету Міністрів України від 11 січня 2005 року №20.</p>
<p>Євгена Рибчинського до Прем'єр-міністра України щодо вжиття заходів для забезпечення Міністерства соціальної політики України замовлення виготовлення бланків, листів, талонів на безкоштовний проїзд територією країн-членів СНД на 2016-2020 рік.</p>
<p>Анни Романової до Чернігівського міського голови стосовно трагедії з обвалом будинку у місті Чернігові по вулиці Попудренка, будинок 16 та термінового вжиття заходів щодо вчасного ремонту всіх аварійних будинків міста.</p>
<p>Олексія Рябчина до міністра юстиції України щодо неналежного розгляду депутатського запиту стосовно порушень чинного законодавства України під час здійснення виконавчого провадження з боку виконавчої служби Димитровського міського управління юстиції в Донецькій області.</p>
<p>Івана Мирного до Прем'єр-міністра України щодо порушення гарантій соціального захисту ветеранів, пенсіонерів органів внутрішніх справ, учасників ліквідації аварії на ЧАЕС та учасників АТО в Чернівецькій області.</p>
<p>Олеся Довгого до Кабінету Міністрів України щодо нарахування пенсій жінкам відповідно до норм Конституції та законів України.</p>
<p>Владислава Бухарєва до Прем'єр-міністра України щодо звернення депутатів Сумської обласної ради щодо забезпечення укладання контрактів ПАТ "Сумське машинобудівне науково-виробниче об'єднання" з проведення модернізації вітчизняної газотранспортної системи.</p>
<p>Владислава Бухарєва до Прем'єр-міністра України про звернення депутатів Сумської обласної ради щодо необхідності негайного приведення цін/тарифів на комунальні послуги до економічно обґрунтованого та соціально справедливого рівня.</p>
<p>Руслана Сольвара до голови національної комісії, що здійснює державне регулювання у сферах енергетики та комунальних послуг, голови правління Публічного акціонерного товариства "Київобленерго" щодо вирішення питання безперебійного енергопостачання у місті Фастів та розробки більш гнучкої системи виплат авансових платежів для споживачів електричної енергії.</p>
<p>Віталія Курила до Прем'єр-міністра України щодо інформаційної безпеки мешканців Станично-Луганського, Новоайдарського районів та міста Щастя Луганської області.</p>
<p>Групи народних депутатів (Єднака, Кишкаря та інших, всього 9 депутатів) до Рахункової палати щодо проведення Рахунковою палатою України фінансового аудиту та аудиту ефективності Управління справами Апарату Верховної Ради України.</p>
<p>Ігоря Гузя до міністра юстиції України щодо необхідності внесення змін до чинного законодавства і приведення Закону України "Про Національний архівний фонд та архівні установи" у відповідність до Закону України "Про доступ до публічної інформації". До Прем'єр-міністра України щодо необхідності запровадження системи стягнень, штрафів та засобів адміністративного впливу для перевізників, які систематично порушують законне право учасників АТО та членів сімей загиблих на пільговий проїзд.</p>
<p>Євгена Рибчинського до міністра закордонних справ України щодо надання інформації про вчинення дій спрямованих на припинення членства та участі України в органах СНД.</p>
<p>Володимира Кацуби до міністра аграрної політики та продовольства України, міністра фінансів України щодо необхідності забезпечення підтримки машинобудівної галузі для агропромислового комплексу у 2017 році через фінансування бюджетної програми "Фінансова підтримка заходів в агропромисловому комплексі на умовах фінансового лізингу", що дозволить здійснити переоснащення та технічне оновлення машинобудівних підприємств України, збільшить кількість робочих місць та надасть можливість сільгосптоваровиробникам отримати доступну та якісну техніку вітчизняного виробництва.</p>
<p>Володимира Кацуби до Прем'єр-міністра України, віце-прем’єр-міністра України – міністра регіонального розвитку, будівництва та житлово-комунального господарства України, міністра фінансів України, міністра інфраструктури України, виконуючого обов'язки голови Державного агентства автомобільних доріг України, голови Харківської обласної державної адміністрації, голови Харківської обласної ради щодо необхідності забезпечення належного фінансування ремонту автомобільної дороги "Дергачі-Козача Лопань".</p>
<p>Юрія-Богдана Шухевича до Прем'єр-міністра України щодо термінового виправлення помилкового висновку Міністерства юстиції України про те, що IV Гаазька Конвенція про закони і звичаї суходільної війни від 18 жовтня 1907 року не є чинною для України, внаслідок чого може виникнути така ситуація, що якщо у разі оголошення стану війни українці візьмуться за зброю і зорганізуються у певні військові формування, у тому числі у добровольчі та партизанські загони, аби захистити рідну землю від окупантів, дії українців не можна буде розцінювати, за помилковим висновком Мін'юсту, в контексті положень цієї Конвенції.</p>
<p>Максима Бурбака до першого заступника Генерального прокурора України щодо розслідування зловживань при будівництві Дністровської ГАЕС.</p>
<p>Дмитра Колєснікова до Прем'єр-міністра України щодо відновлення пільг та соціальних гарантій учасників ліквідації наслідків аварії на Чорнобильській АЕС.</p>
<p>Групи народних депутатів (Ларіна, Шурми&nbsp; та інших. Всього 13 депутатів) до голови Вищої ради юстиції, голови Вищого адмінсуду, голови Верховного Суду України, голови Вищої кваліфікаційної комісії суддів України стосовно постановлення суддями Вищого адміністративного суду України Заїкою, Загороднім, Олексієнко, Рецебуринським, Пасічником... Пасічник завідомо неправосудної постанови, що порушує принцип розподілу державної влади та створює прецедент щодо узурпації державної влади.</p>
<p>Юлія Іоффе до Прем'єр-міністра України щодо необхідності врегулювання окремих проблемних питань стосовно надання номінацій обсягів природного газу ПАТ "Харківська ТЕЦ-5", з метою забезпечення гарантованого постачання теплової енергій в місті Харків та Харківській області.</p>
<p>Володимира Литвина до Прем'єр-міністра України, тимчасово виконуючої обов’язки міністра охорони здоров’я України щодо надання невідкладної допомоги в проведенні лікування та отримання необхідних дозвільних висновків для проведення операції з трансплантації в закордонній клініці.</p>
<p>Володимира Литвина до Прем'єр-міністра України щодо невідкладного проведення обстеження та забезпечення слуховим апаратом дитини-інваліда за рахунок бюджетних коштів.</p>
<p>Оксани Білозір до голови Державної прикордонної служби України про розгляд звернення громадської організації "Придунайський центр соціально-психологічної реабілітації "Прикордонник" щодо створення центру соціально-психологічної реабілітації військовослужбовців на базі військового містечка №&nbsp;1 Ізмаїльського прикордонного загону.</p>
<p>Олександра Гереги до голови Городоцької районної державної адміністрації Хмельницької області, директора Дочірнього підприємства "Хмельницький облавтодор" щодо проведення ремонту доріг в селі Лісоводи Городоцького району Хмельницької області.</p>
<p>Олександра Гереги до голови правління Публічного акціонерного товариства "Українська залізниця" щодо відновлення руху потягу №&nbsp;831/832 із зупинкою в місті Деражня Хмельницької області.</p>
<p>Олександра Нечаєва до віце-прем’єр-міністра України - міністра регіонального розвитку, будівництва та житлово-комунального господарства України про забезпечення дотримання законодавства України у питанні встановлення приладів обліку газу за рахунок коштів газорозподільних підприємств споживачам у місті Суми і Сумській області.</p>
<p>Олександра Нечаєва до голови Державної аудиторської служби України стосовно необхідності перевірки дій посадових осіб управління освіти Миколаївської міської ради щодо подвійного фінансування та нецільового використання бюджетних коштів.</p>
<p>Володимира Арешонкова до голови ліквідаційної комісії Публічного акціонерного товариства Овруцький гірничо-збагачувальний комбінат "Кварцит" щодо стягнення заборгованості по заробітній платі, визнаної в судовому порядку.</p>
<p>Володимира Арешонкова до голови Житомирської обласної державної адміністрації щодо ремонту приміщення Житомирського обласного &nbsp;відділення фонду соціального захисту інвалідів.</p>
<p>Ярослава Дубневича до тимчасово виконуючого обов'язки начальника Костянтинівського відділення поліції Бахмутського ВП ГУНП в Донецькій області щодо забезпечення всебічного і неупередженого досудового розслідування у кримінальному проваджені за фактом загибелі військовослужбовця.</p>
<p>Ярослава Дубневича до міністра освіти і науки України щодо забезпечення права на безоплатне проживання в гуртожитку дитини інваліда війни.</p>
<p>Руслана Сольвара до міністра соціальної політики України щодо надання відповіді Департаментом соціальної політики Київської міської державної адміністрації та вирішення питання порушеного у зверненні.</p>
<p>Івана Рибака до Прем'єр-міністра України, тимчасово виконуючій обов'язки міністра охорони здоров'я України, голови Чернівецької обласної державної адміністрації щодо необхідності будівництва фельдшерсько-акушерського пункту у селі Гробище Путильського району Чернівецької області.</p>
<p>Івана Рибака до Прем'єр-міністра України, міністра енергетики та вугільної промисловості України, голови Чернівецької обласної державної адміністрації, голови Сторожинецької районної державної адміністрації Чернівецької області щодо приведення електроопір та ліній електропередач в селі Бобівці Сторожинецького району Чернівецької області до належного технічного стану та збільшення їх потужностей.</p>
<p>Ірини Констанкевич до міністра юстиції України щодо забезпечення виконання вимоги державного виконавця по виплаті заборгованостей інвалідам-чорнобильцям Василю Нивчику та Адаму Кошелю.</p>
<p>Олександра Дехтярчука до тимчасово виконуючої обов’язки міністра охорони здоров’я України щодо невідкладного забезпечення життєво необхідними лікарськими засобами мешканців Рівненщини, які перенесли операцію з трансплантації донорської нирки.</p>
<p>Ігоря Луценка до Прем'єр-міністра України, голови Національного агентства України з питань державної служби про недопущення призначення Дехтяренка на посаду заступника Державного секретаря Кабінету Міністрів України. (Повторно).</p>
<p>Івана Спориша до міністра юстиції України щодо ситуації, що склалася стосовно підготовки З'їзду Всеукраїнської асоціації органів місцевого самоврядування "Українська асоціація районних та обласних рад.</p>
<p>Олександра Супруненка до Прем'єр-міністра України щодо неналежного виконання своїх обов'язків посадовими особами Київської міської державної адміністрації у частині проведення системних заходів з ліквідації несанкціонованих сміттєзвалищ на території Дарницького району міста Києва.</p>
<p>Олександра Супруненка до Прем'єр-міністра України щодо вжиття дієвих заходів впливу до посадових осіб Київської міської державної адміністрації та забезпечення проведення реконструкції дошкільного навчального закладу у Дарницькому районі міста Києва.</p>
<p>Ігоря Шурми до Прем'єр-міністра України стосовно відсутності звіту та інформації щодо використання коштів позики Міжнародного банку реконструкції та розвитку, отриманої з метою впровадження в Україні проекту "Поліпшення охорони здоров'я на службі людей", у рамках якої наша держава отримала близько 215 мільйонів доларів.</p>
<p>Ігоря Шурми до Прем'єр-міністра України щодо невиконання посадовими особами Міністерства оборони України законного рішення суду, що суттєво знижує авторитет органів державної влади.</p>
<p>Анни Романової до міністра соціальної політики України щодо встановлення справедливості у нарахуванні пенсії.</p>
<p>Юрія Бублика до Прем'єр-міністра України щодо створення Національного музея-садиби сімей Петлюри та Скрипників у місті Полтаві.</p>
<p>Юрія Бублика до міністра внутрішніх справ України, голови Національного агентства України з питань державної служби, Генерального прокурора України про порушення процесуальних строків проведення досудового розслідування за фактами шахрайських дій, вчинених Катериною Голбан (Фисун) при наданні адвокатських послуг клієнтам, заволодіння їх грошовими коштами, наявність корупційних проявів при розкритті вказаних злочинів, а також при прийнятті даної особи на посаду державного службовця.</p>
<p>Григорія Тіміша до Генерального прокурора України щодо перевірки посадових осіб Чернівецького бюро судово-медичної експертизи на предмет протиправних дій.</p>
<p>Григорія Тіміша до Генерального прокурора України щодо притягнення до відповідальності працівників управління превентивної діяльності Головного Управління Національної поліції в Чернівецькій області у зв'язку із інцидентом, що трапився ввечері 19 грудня 2016 року між екіпажем поліцейської машини та місцевими мешканцями у селі Станівці Глибоцького району Чернівецької області.</p>
<p>Михайла Бондаря до технічного директора Публічного акціонерного товариства "Львівобленерго" щодо будівництва готелю біля повітряної лінії 10 кіловат по вулиці Івана Сирка у місті Кам'янка-Бузька Львівської області.</p>
<p>Михайла Бондаря до міністра оборони України щодо питання будівництва ІТ-містечка на території колишньої військової частини А-1753 у місті Кам'янка-Бузька Львівської області.</p>
<p>Ірини Єфремової до Прем'єр-міністра України щодо невирішеного питання Міністерством охорони здоров'я стосовно надання направлення на роботу Наталі Онанко, випускниці вищого медичного закладу освіти, підготовка якої здійснювалась за державним замовленням.</p>
<p>Максима Микитася до Чернігівського міського голови щодо позачергового надання жилих приміщень мешканцям, які постраждалим внаслідок руйнування гуртожитку по вулиці Попудренка, 16 у місті Чернігові.</p>
<p>Максима Микитася до Прем'єр-міністра України щодо проведення грошової оцінки та відшкодування збитків, завданих мешканцям в результаті руйнування 12 грудня 2016 року гуртожитку по вулиці Попудренка, 16 у місті Чернігові.</p>
<p>Олени Сотник до Першого віце-прем'єр-міністра України - міністра економічного розвитку і торгівлі щодо запровадження санкцій проти Російської Федерації за організацію терористичних актів на території України.</p>
<p>Вікторії Пташник до міністра освіти і науки України щодо надання інформації про кількість навчальних закладів, що є самостійними та централізованими розпорядниками коштів.</p>
<p>Віталія Гудзенка до голови Київської обласної державної адміністрації щодо дієвого фінансування у 2017 році будівництва та капітального ремонту об'єктів соціальної сфери у Ставищенському районі Київської області.</p>
<p>Віталія Гудзенка до голови Київської обласної державної адміністрації щодо дієвого фінансування у 2017 році будівництва та капітального ремонту об'єктів соціальної сфери у Сквирському районі Київської області.</p>
<p>Антона Кіссе до Прем'єр-міністра України щодо недопущення закриття відділень акціонерного товариства "Ощадбанк" в селищах Бородіно і Березине Тарутинського району та міста Арциз-2 Арцизського району Одеської області.</p>
<p>Антона Кіссе до Прем'єр-міністра України щодо будівництва технічного (тимчасового) проїзду - насипу або спорудження понтонного мосту на автомобільній дорозі міжнародного значення М-15 Одеса-Рені біля населеного пункту Паланка (Республіка Молдова).</p>
<p>Романа Мацоли до міністра фінансів України, директора Державної установи "Інститут отоларингології імені професора Коломійченка Національної академії медичних наук&nbsp; України", президента Національної академії медичних наук України щодо надання інформації про фінансування Загальнодержавної програми по забезпеченню глухих дітей України системами кохлеарної імплантації на 2017 рік.</p>
<p>Романа Мацоли та Руслана Сольвара до Прем'єр-міністра України щодо вжиття заходів недопущення ліквідації державних лісогосподарських підприємств та належного фінансування лісового господарства України у 2017 році, зокрема Хмельницького обласного управління лісового та мисливського господарства.</p>
<p>Олександра Кодоли до тимчасово виконуючого обов'язки міністра охорони здоров'я України, голови Чернігівської обласної державної адміністрації&nbsp; щодо звернення депутатів Бахмацької міської та районної рад Чернігівської області з приводу створення регіонального медичного округу.</p>
<p>Олександра Кодоли до Прем'єр-міністра України, міністра фінансів &nbsp;України щодо звернення директора комунального підприємства "Ніжинське управління водопровідно-каналізаційного господарства" Ніжинської міської ради Чернігівської області.</p>
<p>Дмитра Добродомова до директора Державної установи "Український центр контролю за соціально небезпечними хворобами Міністерства охорони здоров'я України", голови Львівської обласної державної адміністрації, голови Львівської обласної ради щодо причин та обґрунтованості реорганізації комунального закладу Львівської обласної ради "Самбірський протитуберкульозній диспансер".</p>
<p>Андрія Іллєнка до міністра інфраструктури України, голови правління публічного акціонерного товариства "Українська залізниця" щодо призначення поїзда або групи причіпних вагонів зі сполученням Маріуполь-Одеса з метою покращення залізничного сполучення.</p>
<p>Андрія Іллєнка до голови Київської міської державної адміністрації, голови Дніпровської районної в місті Києві державної адміністрації щодо незадовільного стану асфальтного покриття на прибудинковій території житлового будинку номер 9 по вулиці Юності у Дніпровському районі міста Києва.</p>
<p>Ігоря Васюника до віце-прем’єр-міністра України – міністра регіонального розвитку, будівництва та житлово-комунального господарства України щодо реалізації Закону України "Про особливості здійснення права власності у багатоквартирному будинку".</p>
<p>Михайла Головка до Прем'єр-міністра України, тимчасово виконуючої обов’язки міністра охорони здоров’я України щодо належного фінансового забезпечення Кременецького центру первинної медико-санітарної підготовки.</p>
<p>Михайла Головка до Прем'єр-міністра України, міністра освіти і науки України, міністра інфраструктури України щодо фінансування будівництва школи в селі Гаї – Шевченківські Тернопільського району Тернопільської області.</p>
<p>Василя Яніцького до голови Рівненської обласної державної адміністрації, голови Рокитнівської районної державної адміністрації Рівненської області щодо збереження лікувального закладу в селі Березове Рокитнівського району Рівненської області.</p>
<p>Василя Яніцького до директора відокремленого підрозділу Державної інспекції енергетичного нагляду ДП НЕК "Укренерго" – Головного державного інспектора України з енергетичного нагляду, голови правління Публічного акціонерного товариства "Рівнеобленерго" про вжиття заходів щодо належного постачання електроенергії у Володимирецькому районі Рівненської області.</p>
<p>Олексія Ленського до тимчасово виконуючої обов’язки міністра охорони здоров’я України стосовно виготовлення проектно-кошторисної документації ОКЛПЗ "Ніжинський протитуберкульозний диспансер", виділення коштів з Державного бюджету України на проведення капітального ремонту будівлі диспансеру, заміни застарілого обладнання, збільшення кількості ліжко-місць та сприяння у вирішенні питання щодо забезпечення закладу транспортним засобом.</p>
<p>Ігоря Лапіна до директора Національного антикорупційного бюро України щодо діяльності ПАТ "КиївЗНДІЕП".</p>
<p>Степана Івахіва до Прем'єр-міністра України, міністра оборони України, міністра соціальної політики України, голови Державної служби України у справах ветеранів війни та учасників антитерористичної операції про внесення змін до Постанови Кабінету Міністрів України № 719 "питання забезпечення житлом сімей загиблих військовослужбовців, які брали безпосередню участь в АТО, а також інвалідів І-ІІ групи з числа військовослужбовців, які брали безпосередньо участь у зазначеній операції, та потребують поліпшення житлових умов".</p>
<p>Тараса Батенка до віце-прем’єр-міністра України - міністра регіонального розвитку, будівництва та житлово-комунального господарства України щодо надання інформації про виділення субвенції місцевим бюджетам об'єднаних територіальних громад, які утворилися у 2016 році у Львівській області.</p>
<p>Тараса Батенка до голови Центральної виборчої комісії про визначення строків розгляду та призначення перших виборів об'єднаних територіальних громад.</p>
<p>Романа Семенухи до Прем'єр-міністра України щодо безоплатної передачі в комунальну власність територіальної громади Пісочинської селищної ради Харківського району Харківської області частини приміщень об'єкта державного майна для розміщення комунального навчального закладу.</p>
<p>Романа Семенухи до Прем'єр-міністра України щодо питань, пов'язаних зі встановленням будинкових вузлів обліку природного газу.</p>
<p>Юрія Тимошенка до міністра внутрішніх справ України щодо відповідності вимогам кримінального процесуального законодавства проведеного обшуку житла.</p>
<p>Юрія Тимошенка до Прем'єр-міністра України щодо призначення керівника Державного агентства автомобільних доріг.</p>
<p>Івана Мельничука до Міністерства внутрішніх справ України, Генеральної прокуратури України щодо забезпечення належного розслідування смерті Миколи Єрмака.</p>
<p>Олега Кулініча до Кабінету Міністрів України щодо необхідності внесення змін до Постанови Кабінету Міністрів України від 23 квітня 2014 року №117.</p>
<p>Олега Кулініча до міністра аграрної політики та продовольства України, виконуючого обов'язки голови Державної служби України з питань геодезії, картографії та кадастру щодо припинення права постійного користування земельною ділянкою.</p>
<p>Олега Осуховського до Генерального прокурора України про вжиття &nbsp;заходів щодо організації належного розгляду справи "Майдану" у Дарницькому районному суді міста Києва.</p>
<p>Анатолія Денисенка до міністра молоді та спорту України щодо забезпечення державної підтримки спортсменів Харківської федерації підводного спорту (плавання в ластах).</p>
<p>Анатолія Денисенка до міністра соціальної політики України щодо здійснення державної політики в сфері забезпечення житлом дітей-сиріт та дітей, позбавлених батьківського піклування.</p>
<p>Олени Матузко до Генерального прокурора України щодо свідомої, спланованої дискредитації патріотичного волонтерського руху Запорізької області правоохоронцями Запорізької області шляхом проведення не обґрунтованих обшуків у волонтерів, відкриття надуманих кримінальних справ проти активістів волонтерського руху, зокрема, проведення обшуку 15 грудня 2016 року в місті Гуляйполе Запорізької області в будинку, де мешкає волонтер Павліченко та його родина, що проходив зі значним порушеннями законодавства та по надуманим, сфабрикованим фактам, який проводили старший оперуповноважений УКП (УР) РУНП в Запорізькій області полковник поліції Коваленко та оперуповноважений УКП (УР) РУНП в Запорізькій області майор поліції Фісун.</p>
<p>Олександра Домбровського до Прем'єр-міністра України, віце-прем’єр-міністра України - міністра регіонального розвитку, будівництва та житлово-комунального господарства України, Вінницького міського голови, голови Вінницької обласної організації Всеукраїнського фізкультурно-спортивного товариства "Колос" агропромислового комплексу України" щодо передачі у приватну власність кімнат, жителям гуртожитку по вулиці Генерала Арабея, 3-А в місті Вінниці.</p>
<p>Олександра Бригинця до прокурора Чернігівської області, начальника Головного управління Держгеокадастру у Чернігівській області, голови Чернігівської обласної державної адміністрації щодо ситуації, яка склалася навколо права управляти земельними ділянками, власники яких померли, а спадкоємці не прийняли спадщини.</p>
<p>Олександра Бригинця до Прем'єр-міністра України, міністра внутрішніх справ України, тимчасово виконуючій обов'язки міністра охорони здоров'я України, міністра соціальної політики України, Генерального прокурора України, голови Державної аудиторської служби України щодо гострої необхідності перевірки діяльності Бережанського психоневрологічного інтернату.</p>
<p>Сергія Рудика до віце-прем’єр-міністра України - міністра регіонального розвитку, будівництва та житлово-комунального господарства України, міністра інфраструктури України щодо невідкладного врегулювання питання, пов'язаного з визначенням розміру кошторисної заробітної плати при обчисленні вартості об'єктів дорожнього та інших видів будівництва, що здійснюється за рахунок бюджетних коштів, коштів державних і комунальних підприємств, установ та організацій, а також кредитів наданих під державні гарантії.</p>
<p>Юрія Мірошниченка до Кабінету Міністрів України щодо невідкладного вирішення питання з оплатою земельного податку установами виконання покарань та слідчим ізолятором.</p>
<p>Юрія Мірошниченка до Міністерства юстиції України, Генеральної прокуратури України щодо припинення катувань, перевищення повноважень та зловживань владою з боку співробітників в установі виконання покарань № 4 міста Дніпро.</p>
<p>Валерія Давиденка&nbsp; до міністра інфраструктури України щодо відновлення зупинок потягів на залізничній станції Бахмач-Пасажирський.</p>
<p>Сергія Власенка до Прем'єр-міністра України, глави Адміністрації Президента України стосовно погроз адвокатської компанії "Atkins Thomson" європейським засобам масової інформації позовами до суду за опублікування матеріалів про можливу корупційну діяльність Адміністрації Президента України, політичної партії "Блок Петра Порошенка", керівництва політичної партії, Кабінету Міністрів України та щодо їх співпраці з адвокатською компанією "Atkins Thomson".</p>
<p>Сергія Власенка&nbsp; до начальника Ізяславської виправної колонії управління Державної пенітенціарної служби України у Хмельницькій області (№31) щодо поведінки громадянина Ляшка Олега Валерійовича під час відбування покарання за шахрайство в Ізяславській виправній колонії № 31.</p>
<p>Якова Безбаха до Генеральної прокуратури України стосовно необхідності повторного неупередженого розгляду колективного звернення членів садівницького товариства "Хутір-Редьки - 1" щодо результатів усунення порушень під час досудового розслідування та дотримання законності при здійсненні розслідування з 2008 року та забезпечення дієвого прокурорського нагляду з травня 2015 року задля об'єктивного захисту прав членів садівницького товариства згідно чинного законодавства України.</p>
<p>Якова Безбаха до Уповноваженого Верховної Ради України з прав людини, Міністерства юстиції України стосовно необхідності проведення всебічної перевірки обставин щодо довготривалого проведення виконавчих дій органами державної виконавчої служби.</p>
<p>Павла Різаненка до голови Державної фіскальної служби України стосовно надання роз'яснень про порядок застосування норм підпункту 141.1.2 пункту 141.1 статті 141 Податкового Кодексу України щодо оподаткування операцій за договорами страхування (співстрахування) та перестрахування.</p>
<p>Павла Різаненка до міністра екології та природних ресурсів України щодо недопущення будівництва ТОВ "ЛБК-ОІЛ" нафтопереробного заводу на землях сільськогосподарського призначення в адміністративних межах Семенівської сільської ради Баришівського району Київської області.</p>
<p>Віталія Курила до Прем'єр-міністра України щодо надання інформації по ліквідації вибухів на складах Збройних сил України 29 жовтня 2015 року в місті Сватове Луганської області.</p>
<p>Оксани Білозір до міністра юстиції України, Київського міського голови щодо перевірки інформації про порушення норм Закону "Про засудження комуністичного та націонал-соціалістичного (нацистського) тоталітарних режимів в Україні та заборону пропаганди їхньої символіки" окремими громадськими організаціями, в яких під виглядом ветеранів, здійснюють діяльність колишні комуністичні функціонери, а також неефективного використання цими громадськими організаціями комунального майна міста Києва.</p>
<p>Павла Кишкаря до Кабінету Міністрів України, Фонду соціального страхування від нещасних випадків на виробництві та професійних захворювань України, Національної комісії з цінних паперів та фондового ринку, Фонду державного майна України щодо забезпечення державного інтересу під час процедури банкрутства Відкритого акціонерного товариства "Херсонський бавовняний комбінат".</p>
<p>Віктора Кривенка до національної комісії, що здійснює державне регулювання у сферах енергетики та комунальних послуг щодо надання інформації про кількість встановлених лічильників ПАТ "Запоріжгаз".</p>
<p>Віктора Кривенка до енергетичної митниці Державної фіскальної служби щодо систематичного безпідставного затримання товару ТОВ "СВГ ПЛЮС" на енергетичній митниці.</p>
<p>Групи народних депутатів (Паламарчука, Кишкаря, Кривенка) до Генерального прокурора України стосовно невиконання судового рішення слідчим Слідчого відділу фінансових розслідувань ДПІ у Деснянському районі Головного управління ДФС у місті Києві Товстенком М.С. щодо повернення майна, яке належить ТОВ "Мега Ленд".</p>
<p>Ірини Суслової до голови Львівської обласної державної адміністрації щодо облаштування спортивного майданчика у селі Кульчиці Самбірського району Львівської області.</p>
<p>Сергія Лещенка до тимчасово виконуючого обов’язки міністра охорони здоров’я України щодо можливих фінансових правопорушень вчинених головним лікарем Київської міської клінічної лікарні № 3 Паламарем Б.І.</p>
<p>Сергія Лещенка до Генерального прокурора України щодо можливої причетності керівництва МВС до незаконної діяльності мережі гральних закладів "В мережі" та "Онлайн".</p>
<p>Ярослава Маркевича до міністра внутрішніх справ України щодо захисту прав громадян та припинення протиправних дій з боку керівництва Голосіївського УП Головного управління Національної поліції у місті Києві.</p>
<p>Віктора Романюка до Генерального прокурора України про 14 мільйонів доларів США, вбиту собаку. І чому більше 6 місяців всією &nbsp;державою звільняємо чиновників, які принижують український народ, показово працюючи на країну агресора!?</p>
<p>Віктора Романюка до Генерального прокурора України щодо системного і показового знущання та обкрадання українського народу колишнім народним депутатом Партії Регіонів Русланом Бадаєвим.</p>
<p>Олександра Вілкула до міністра внутрішніх справ України, Генерального прокурора України щодо здійснення контролю над розслідуванням кримінальних проваджень, які порушено у зв'язку з нападами на депутата Дніпропетровської міської ради Сергія Суханова у зв'язку з його діяльністю стосовно виявлення корупційних схем керівництва місцевої влади міста Дніпра.</p>
<p>Юрія Солов'я до голови Івано-Франківської обласної державної адміністрації щодо відкриття пункту пропуску та будівництва автодороги через українсько-румунський державний кордон.</p>
<p>Андрія Шиньковича до міністра фінансів України, голови Хмельницької обласної державної адміністрації, голови Теофіпольської районної ради Хмельницької області про завершення будівництва Теофопільського районного будинку культури у Хмельницькій області.</p>
<p>Андрія Шиньковича до віце-прем’єр-міністра України – міністра&nbsp; регіонального розвитку, будівництва та житлово-комунального господарства України, голови Хмельницької обласної державної адміністрації, голови Білогірської районної державної адміністрації Хмельницької області, голови Білогірської районної ради Хмельницкої області про завершення будівництва та введення в експлуатацію Залузької загальноосвітньої школи&nbsp; Білогірського району Хмельницької області.</p>
<p>Юрія Дерев'янка до Уповноваженого Верховної Ради з прав людини щодо дотримання ПАТ КБ "ПриватБанк" законодавства про захист персональних даних.</p>
<p>Юрія Дерев'янка до міністра внутрішніх справ України щодо надання інформації про стан реалізації закупівлі автомобілів спеціалізованого призначення з гібридною силовою установкою для потреб Національної поліції.</p>
<p>Едуарда Матвійчука до Кабінету Міністрів України, Державної фіскальної служби України, Чопської міської ради стосовно необхідності об'єктивного розгляду звернення мешканця міста Чоп Закарпатської області, ветерана і військового пенсіонера, учасника бойових дій Василини Юрія Михайловича щодо вирішення житлового питання.</p>
<p>Едуарда Матвійчука до Міністерства соціальної політики України, Міністерства енергетики та вугільної промисловості України, Одеської обласної державної адміністрації, Одеської міської ради стосовно необхідності об'єктивного розгляду звернення мешканця Приморського району міста Одеси, інваліда другої групи В'ячеслава Олексіїнка щодо комплексного вирішення питання забезпечення належності та безперервності надання житлово-комунальних послуг та послуг з електропостачання, а також &nbsp;відповідної допомоги щодо своєчасної оплати таких послуг.</p>
<p>Групи народних депутатів (Кужель, Лещенка, Семенухи) до Генерального прокурора України щодо надання вичерпної інформації про результати здійснення кримінального провадження відносно екс-заступника голови ДСУНС Олега Аверьянова.</p>
<p>Групи народних депутатів (Кужель, Лещенка, Семенухи) до Прем'єр-міністра України щодо надання вичерпної інформації про використання коштів Державного бюджету України на придбання пожежних машин у ТОВ "Промислова компанія "Пожмашина".</p>
<p>Андрія Гальченка до Генерального прокурора України щодо бездіяльності&nbsp; Генеральної прокуратури України та Печерського районного суду міста Києва.</p>
<p>Юрія Павленка до Прем'єр-міністра України щодо відновлення будівництва Сущанської загальноосвітньої школи І-ІІ ступенів Олевського району Житомирської області.</p>
<p>Юрія Левченка до Генерального прокурора України стосовно надання відповіді на депутатський запит від 17 листопада 2016 року, поданий з вимогами щодо припинення незаконного будівництва на станції метро "Героїв Дніпра" в місті Києві.</p>
<p>Юрія Левченка до Прем'єр-міністра України, Голови Національного банку України&nbsp; щодо визначення обсягу державних коштів необхідних для стабілізації та відновлення платоспроможності ПАТ "ПриватБанк", надання інформації з приводу методики та нормативно-правових актів на підставі та в порядку яких було встановлено потребу ПАТ "ПриватБанк" у додатковому капіталі, визнанні його неплатоспроможним та необхідності входження держави до капіталу банку.</p>
<p>Сергія Ківалова до Прем'єр-міністра України щодо вжиття заходів відносно укладення між Україною та Демократичною Соціалістичною Республікою Шрі-Ланка меморандуму про взаємне визнання морських робочих документів моряків.</p>
<p>Олександра Опанасенка до Голови Служби безпеки України щодо здійснення на території України злочинної діяльності організованої екстремістської групи.</p>
<p>Юрія Берези до Прем'єр-міністра України щодо дій (бездіяльності) голови Публічного акціонерного товариства "Укрзалізниця" Войцеха Балчуна.</p>
<p>Юрія Берези до голови Дніпропетровської обласної державної адміністрації щодо відновлення транспортного сполучення між селом Мар'янівка та містом Жовті Води Дніпропетровської області, а саме маршрутного автобусу №105 (місті Жовті Води – село Мар'янівка).</p>
<p>Ми завершили зачитування запитів. Маємо ще оголошення. Згідно із поданою заявою та відповідно до частини 3 статті 60 Регламенту Верховної Ради України, повідомляю про вихід народного депутата України Міщенка Сергія Григоровича зі складу депутатської фракції "Блок Петра Порошенка".</p>
<p>Я пропоную нам такий порядок роботи: щоб ми зараз зробили перерву до 12.30 і повернулися для того, щоб розглянути… для обговорення в "Різному". Дякую.</p>
<p>Тоді до 12.30 в нас перерва.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p>ГОЛОВУЮЧИЙ. Шановні народні депутати, продовжуємо нашу роботу. Прошу всіх займати місця,&nbsp; підготуватися для запису.</p>
<p>Готові? Добре. Можемо проводити запис? Прошу&nbsp; провести запис для виступів.</p>
<p>Запрошую до слова народного депутата Олега Ляшка. Регламент – 6 хвилин. Прошу, Олег Ляшко, 6 хвилин.</p>
<p>&nbsp;</p>
<p>12:30:37</p>
<p>ЛЯШКО О.В.</p>
<p>Олег Ляшко, Радикальна партія. Дорогі українці! Закінчується 2016 рік. Я хочу подякувати&nbsp; кожному, кожному з вас,&nbsp; хто підтримував нашу команду. Я хочу подякувати&nbsp; кожному, хто голосував за Радикальну партію у 2014 році на парламентських виборах. Ці два роки в парламенті,&nbsp; шановні мої виборці, ми робили все від нас&nbsp; залежне для того, щоб виконати програму Радикальної партії і ваші настанови.</p>
<p>Завдяки вам, дорогі люди, ми перебуваємо тут у парламенті. Завдяки вашій довірі і підтримці.</p>
<p>І ці соціологічні опитування показують, що за ці два роки ваша підтримка нашій команді виросла ще більше. Тому що ми не сидимо тут, протираючи штани, ми не лише критикуємо як все погано, кожен з вас знає як погано. Але кожен з вас чекає від нас рішень, щоб у вас була робота, зарплата, щоб ви мали можливість годувати своїх сімей і з впевненістю дивитися в завтрашній день.</p>
<p>Для нас на першому плані, для мене як для лідера партії, безумовно, я дбаю про рейтинги, власні рейтинги, про рейтинги партії, говорю вам відверто і щиро. Але коли взяти на терези, на вагу, рейтинги моєї партії чи долю країни, її майбутнє, ваш добробут, ціною навіть втрати власного рейтингу я вибираю друге. Мені до лампочки мої рейтинги, якщо ці рейтинги ціною зубожіння людей, якщо ці рейтинги ціною популізму, обману і брехні. Моя сила в тому, що я не брешу людям. З дитячого будинку, з інтернату, де я виховувався 16 років, я навчився казати правду.</p>
<p>Це наша сила, але це і наша слабкість, бо більшість політиків просто брешуть. Завдяки цій брехні вони весь час перебувають при владі, завдяки цій брехні в нас сьогодні розвалена країна, немає державного управління, немає відповідальної влади, немає народного парламенту, завдяки цій брехні мільйони людей, які все життя тяжко пропрацювавши, отримують копійчані пенсії, завдяки цій брехні люди мруть, як мухи, в Україні. І тому завдання моєї команди – радикально змінити стан справ в країні. Економічне зростання, створення нових робочих місць, подолання жебрацтва і бідності, безпека, оборона, національна гідність, оце ключові завдання, які стоять перед нами. Неможливо побудувати державу, коли немає фундаменту, фундамент незалежної України, за яку люди поклали життя на Майдані, за яку люди сьогодні гинуть на фронті. Цей фундамент базується на кількох китах. Українська мова, національна церква, українська культура і духовність, і потужна, міцна економіка – оце чотири головні складові. Що ключового ми добилися в цьому році? Вдвічі підвищення мінімальної заробітної плати. Я стверджую, це революційне рішення, яке ми мали зробити давно, але ніхто цього не робив. Кожен уряд, піднімали на 5-7 відсотків зарплату. Чому? Тому що їм вигідно, щоб ви були бідні, їм вигідно давати вам подачки, щоб ви були від них залежні. А я хочу, щоб ви, дорогі мої українці, були незалежні, незалежність дає достаток. Коли у вас є можливість прогодувати свою сім'ю і заробити, а не ходити, побиратися за субсидіями, за подачками, за доплатами перед виборами, за два тижні до виборів. Тому незалежність дає робота, коли кожен з вас має роботу, а не виїжджає по закордонах, щоб горшки там виносити за триста євро.</p>
<p>Тому політика Радикальної партії – це радикальне підвищення доходів українців, купівельної спроможності українців, підвищення пенсій, зарплат, інших доходів. Але для того, щоб з бюджету була можливість платити зарплати і пенсії, має працювати національна економіка. І тому ми зробили все в цьому році для підтримки і розвитку національного виробництва. На відміну від Президента, від уряду, які торгують національними інтересами: то лісом, то землею, то пенсійним віком. Ми кажемо, що торгувати треба товаром, виготовленим в Україні, виготовленим українцями, українськими трудовими руками. <i>(Оплески)</i></p>
<p>І тому ми захистили деревообробку, ми захистили землю, ми підтримали металургів, ми дали можливість дихнути енергетикам і шахтарям. Ми добилися нарешті, щоб у бюджеті були передбачені мільярди на переселенців. Ми добилися, щоб люди з нового року отримували безоплатні ліки, рятуючи таким чином життя сотень тисяч українців. Оце наше завдання – багата, сильна, незалежна Україна! Тільки радикально ми можемо змінити ситуацію. Слава Україні! І з Новим роком!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова народного депутата Остапа Єднака.</p>
<p>&nbsp;</p>
<p>12:36:56</p>
<p>ЄДНАК О.В.</p>
<p>Доброго дня, шановні українці, шановний український народе! Шановні колеги народні депутати! Хочу привітати всю державу з наступаючими різдвяними святами, з наступаючим Новим роком!</p>
<p>І, можливо, трішечки підіб'ємо підсумки 2016 року. Що ми зробили за цей рік? Ми фактично будували фундамент, відбудовували фундамент нашої державності. Ми дали старт дуже важливим реформам в державі. Таким, як судова реформа, змінивши Конституцію і прийнявши базові закони. Як електронне декларування, збільшивши підзвітність тисяч, десятків тисяч українських чиновників та політиків.</p>
<p>Дали старт реформі державної служби. Так, з величезними недопрацюваннями, але це старт. І в найближчі роки це буде повністю змінена філософія даної реформи. Дали старт реформі державного управління держпідприємствами. Запустили, нарешті, українську пісню на українському радіо. І фактично повністю очистили банківську систему, фактично кінцем цього процесу очищення болючого була націоналізація "ПриватБанку". І це фактично старт з наступного року відроджувати кредитування і довіру до банківської системи.</p>
<p>Тому наступний рік, 2017 рік можна вважати роком відбудови інституцій. Тому що ми приймаємо якісні закони, ми приймаємо системні зміни. Але фактично рук для впровадження цих змін немає. Відбудова інституцій, інституційної спроможності української держави, це має бути пріоритет на наступний рік.</p>
<p>Що потрібно відроджувати і реформувати в сфері охорони довкілля, оскільки я є секретарем екологічного комітету. Це пріоритизація екології і охорони довкілля як пріоритет державної політики. Тому що зараз у нас це далеко не пріоритет,&nbsp; і від цього страждає і довкілля, і здоров'я нації. Це новий закон і затвердження стратегії про відходи. Тому що хватить вже смітити, пора за собою почати прибирати. Стратегія у нас є, і я сподіваюся, найближчими місяцями ми її затвердимо. Закон про відходи – це виклик безпосередньо для нашого комітету. Це запровадження, нарешті, прийняття законів&nbsp; про оцінку впливу на довкілля та стратегічної екологічної оцінки, і в наступному році впровадження цих двох інститутів.</p>
<p>Це реформа контролю та&nbsp; нагляду в сфері екології. Це виклик для нас, тому&nbsp; що там є найбільша корупція, там є найбільша бездіяльність. І це реформа, нарешті, лісового господарства. В найближчі місяці&nbsp; я сподіваюся ми розробимо і затвердимо дієву та ефективну лісову політику і також затвердимо, і будемо впроваджувати в наступному році інституційні реформи в цій галузі.</p>
<p>Тому, шановні українці, для нас ще є багато&nbsp; викликів. Ми збудували фундамент, але потрібно стіни, дах і повністю інфраструктуру нашої держави відбудовувати.</p>
<p>Слава Україні! З Новим роком!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Єгора Соболєва "Об'єднання "Самопоміч".</p>
<p>Ой, ні, я перепрошую, тут ще один. А, так, так, все правильно. Прошу.</p>
<p>&nbsp;</p>
<p>12:40:24</p>
<p>СОБОЛЄВ Є.В.</p>
<p>Небайдужі громадяни України починають в різних містах робити одну дуже важливу справу. Вони приходять до посадовців і кажуть, поясни нам своє майно, розкрий нам секрет, як ти став таким успішним, ми хочемо, щоб вся країна була такою успішною. Так сталося з одним з керівників податкової Києва, так сталося з начальником казначейства на Волині. Я сподіваюся, так станеться в кожному українському місті і містечку.</p>
<p>Французькі філософи часів просвітництва говорили: закон неможливо ухвалити, його можливо тільки відкрити. І те, що відбувається зараз з Законом про протидію корупції, коли він стає зброєю в руках громадян, в руках справжніх громадян, які починають з себе і вимагають від інших виконання цього закону, підтверджує це правило. Я впевнений,&nbsp; що це найважливіше завдання на 2017 рік в сфері протидії корупції.</p>
<p>Журналісти, громадські організації, які борються з корупцією,&nbsp; добровольці, які як ніхто хочуть, щоби ця держава якомога&nbsp; швидше стала&nbsp; добропорядною і успішною, я прошу в усіх містах відвідувати посадовців, ставити їм&nbsp; запитання і домагатися відставок усіх, хто не може пояснити своє майно. Буде багато&nbsp; саботажу, буде багато слів, буде багато спроб втекти від відповідальності.&nbsp; Наш досвід показує, що якщо ми об'єднані, якщо ми наполегливі, все&nbsp; виходить в нас, і нічого&nbsp; не виходить в них.</p>
<p>Невипадково останнім законом, який був ухвалений цим парламентом в цьому році, став закон про амністію, в тому числі і учасників&nbsp; бойових дій. Закон, якого дуже багато не хотіло народних&nbsp; депутатів. Закон, який був ветований Президентом. Але&nbsp; завдяки в тому числі активній&nbsp; позиції хлопців, які повернулися з фронту і розуміють про важливість таких рішень, багато родин захисників цієї держави, які опинилися за ґратами цієї держави, знову побачать своїх чоловіків, своїх братів, своїх синів на волі.</p>
<p>Я закликаю використовувати цей досвід весь 2017 рік. І найважливіше наше досягнення має бути&nbsp; впровадження як частини культури, політичної культури&nbsp; України. Якщо політик не може пояснити своє&nbsp; майно, якщо посадовець не може пояснити як він став таким заможним, він має припиняти бути і політиком, і посадовцем.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Спориша.</p>
<p>&nbsp;</p>
<p>12:43:22</p>
<p>СПОРИШ І.Д.</p>
<p>Шановні народні депутати, шановна президія! Нас мало, но мы в тельняшках. Але разом з тим я скажу, що все-таки&nbsp; ми підійшли під новий рік, Верховна Рада багато чого прийняла позитиву, можливо,&nbsp; багато що і негативу, ми прийняли бюджет, багато питань в бюджеті&nbsp;&nbsp; закладено, де є позитив. Але&nbsp; разом з тим і хотілося б, щоб досить багато ще ми зробили тому що&nbsp; й багато є ще того, що ми наприклад в сільському господарстві не все зробили, щоб зберегти спецрежим оподаткування. Частково ми зробили для тваринництва, для бурякової галузі, але, разом з тим, дуже хотілося, щоб на перспективу село було захищене, селяни, фермерські, дрібні господарства.</p>
<p>В одній із програм нашого бюджету це є програма молодіжного будівництва "Власний дім", де під 3 відсотки сільська молодь може брати кредити і будуватися. Тисячі людей, тисячі селян наших скористувалися даною програмою. На жаль, зрозуміло, що дефіцит нашого бюджету приблизно в межах 150 мільярдів, а, разом з тим, дуже хотілося, щоб все-таки уряд зробив все можливе і не можливе, щоб програму молодіжного будівництва "Власний дім" було закладено у бюджеті. І, якщо дасть бог, все добре і наш уряд спрацює в новому році, ми повинні зробити зміни і зробити все, щоб все-таки сільські сім'ї могли будуватися, щоб вони могли отримувати оці кредити. Тому що ми бачимо, що все-так тисячі молодіжних сімей скористалися даною програмою і тому дуже, і дуже хотілося б, щоб ми все зробили, щоб ці кошти могли забезпечити кредитами молодь на селі і щоб вдалося нам у 2017 році це зробити. І на 2018 рік будемо закладати, дасть бог, бюджет, все зробити, щоб програму будівництва "Власний дім" ми могли б збільшити, це великий&nbsp; плюс, щоб зберегти село, щоб зберегти сільську молодь.</p>
<p>Також дуже хотілося звернутися про шахрайські дії деяких підприємств. Ви знаєте, зараз у нас дуже багато є ще шахрайських схем, де вони прикриваються відповідно якимись органами і проводять якісь свої шахрайські дії. Наприклад, до мене надійшло звернення з Вінниччини, ПСП "Перемога" село Високе, де фірма, яка знаходиться в місті Києві вулиця Мельникова, 12 називається ТОВ "Екокорм". І ви знаєте, це не тільки ця фірма "Екокорм" називається, вона називається ще і "Златоагро" називалася, і "Агролайн", і "Авангард", і ТОВ "МВР" і інші фірми, які вони обманюють людей, обманюють селян, поставляють неякісну продукцію. Тому я дуже хотів би, щоб відповідні органи… щоб могли б зайнятись даною фірмою, тим більше в неї є код...</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 15 секунд.</p>
<p>&nbsp;</p>
<p>СПОРИШ І.Д.&nbsp; Да! Я прошу, щоб все-таки це буде мої депутатське звернення. І&nbsp; я хотів би, щоб це… ще знали код цієї фірми: 401836826593. Можна по даному коду вичислити дану фірму і наказати, бо вона обманює всіх&nbsp; селян України.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І запрошую до слова народного депутата Ігоря Шурму.</p>
<p>&nbsp;</p>
<p>12:47:18</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Ви знаєте, мені чомусь сьогодні згадався час Радянського Союзу, коли на сценах виступали два відомих карикатуристи – це люди старшого покоління пам'ятають – Штепсель і Тарапунька. Тарапунька Штепселя питав, каже, слухай, а чого, коли ти розповідаєш про свій холодильник, у тебе там завжди всього повно і багато є? А йому Штепсель відповідає: "А ты куда свой&nbsp; холодильник включаешь, чтобы он у тебя пустой…" – "Ну, як куди? В розетку!" Він каже: "Вот в том-то и дело! А я в электроточку… в радиоточку".</p>
<p>Тобто послухаєш наших урядовців звіт, у нас все є: і ліки ми дешеві закуповуємо, і освіта фінансується, і тарифи на житлово-комунальні послуги у нас цілком нормальні. Але звичайна людина, яка&nbsp; зайде в аптеку, вона зрозуміє, що сьогодні годі питати про дешеві ліки – їх просто немає, в стаціонарах безоплатних ліків, практично, нема, тому що вони не закуплені. Ну, про що можна говорити, якщо сьогодні за звітом Міністерства охорони здоров'я в регіони поставлено 86 відсотків від тих грошей, які були виділені у 2015 році. І в той час міжнародні організації, яким на сьогоднішній день платять 5 відсотків від загальної суми, це фактично 250 мільйонів гривень, вони сьогодні не забезпечили поставок тих медикаментів в наші установи, їх просто на сьогоднішній день не існує.</p>
<p>Саме парадоксальне є те, що на 2017 рік ті самі організації знову визначені як основні для закупівлі медичних препаратів. Дуже сумно виглядає це і тому, що Комітету з питань охорони здоров'я сьогодні міністерство навіть не надає контрактів. Сьогодні міжнародні організації провели круглий стіл нормально з&nbsp; фуршетом, з канапками там, з усім і відзвітувалися за 2015 рік. І вже говорять про плани 2017 року. Але за 2016 не закуплено жодного медикаменту, вдумайтесь, жодного медикаменту. Сьогодні все лягає на плечі наших пацієнтів. За таких обставин ми повинні запитатися, а чому сьогодні нічого не робиться з реформуванням охорони здоров'я, чому сьогодні такі безконтрольні процеси? А тому що немає очільника охорони здоров'я. Назвіть&nbsp; мені, ми всі хочемо в Європейський Союз, хоча б одну європейську державу, де 9 місяців не може уряд, який має коаліцію і більшість, призначити міністра охорони здоров'я. Та за той час чоловік з жінкою можуть один одного покохати, дитину народити. Я тому звертаюся до прем'єр-міністра: розродіться, подайте кандидатуру на посаду міністра охорони здоров'я, не буде очільника – не буде порядку у галузі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;Запрошую до слова народного депутата Галасюка. Регламент – 6 хвилин. Він виступає разом із голосом, який передав йому народний депутат Купрієнко. Прошу.</p>
<p>&nbsp;</p>
<p>12:50:42</p>
<p>ГАЛАСЮК В.В.</p>
<p>Шановні українські підприємці, роботодавці, промисловці, інвестори!&nbsp; Фракція Радикальної партії дякує за ваші зусилля про збереженню виробничого потенціалу, по збереженню робочих місць. Ми знаємо, як це було не легко в цьому році. Ми, завдяки вашій підтримці, впроваджуємо в Україні українську національну промислову політику. Не зважаючи на той супротив, який чиниться&nbsp; з Міністерства економіки, з Міністерства фінансів і з інших, на жаль, інституцій.</p>
<p>Шановні колеги, що нам вдалося зробити для промисловості в цьому році, незважаючи на цей супротив? Для деревообробки, ви знаєте, що минулого року вибороли мораторій на експорт лісу-кругляка, а цього року ми його зберегли і не дали відмінити, незважаючи на тиск уряду, незважаючи на заяви Президента в Європейському Союзі, бо збереження мораторію на експорт лісу-кругляка – це в інтересах української екології, української промисловості і кожного громадянина України, щоб наш ліс перетворювався на меблі, папери, пелети, дошки в Україні, щоб він створював робочі місця і годував українців, а не їхав за безцінь за кордон, де ми потім будемо брати закордонні кредити валютні і віддавати їх з відсотками через 10 років.</p>
<p>Ви знаєте, що кілька днів тому в складі бюджетного пакету фракція Радикальної партії домоглася введення розстрочки сплати ПДВ на імпортне деревообробне обладнання. Це суттєво здешевлює обладнання для українських виробників, і ми також доможемося відміни імпортного мита на деревообробне обладнання. Мораторій запрацює ще більш потужно, ніж він показав себе в цьому році.</p>
<p>Ми внесли в парламент законопроект, який підтриманий профільним комітетом: про введення кримінальної відповідальності за контрабанду лісу-кругляка на такому ж рівні, як за контрабанду наркотиків та зброї.</p>
<p>Металургія. Для української металургії ми в цьому році вибороли підняття в три рази вивізного експортного мита на металобрухт. Це дозволило забезпечити українських металургів, гірничо-металургійний комплекс сировиною, для того щоб вони не скорочували робочі місця, а могли конкурувати гідно з закордонними виробниками. Це понад 300 тисяч українців, які забезпечують значну частину валютної виручки для нашої країни. На цій валютній виручці тримається стабільність гривні. Безумовно, це одна з пріоритетних галузей нашої економіки, бо це чверть української промисловості.</p>
<p>Ми також домоглися зняття імпортного мита на металобрухт, для того щоб сировина була для українських виробників якомога дешевшою.</p>
<p>Наступне. Високотехнологічні галузі авіації та космосу. Ви знаєте законопроект, яким ми дозволили Державному підприємству "Антонов" створювати спільні підприємства, в тому числі виробництва з закордонними партнерами. Це дасть можливість "Антонову" не тільки відродитися як літакобудівному заводу, а конкурувати на закордонних ринках з іншими потужними&nbsp; виробниками, щоби українські літаки "Антонова"&nbsp; ми бачили по всьому світу в небі, а не тільки в музеях і не тільки в підручниках історії.</p>
<p>Не менш важливим є прийняття невідкладно, і ми наполягаємо на цьому, законопроекту 5113 про реструктуризацію заборгованості "Південмашу" – цієї перлини української космічної індустрії. Без прийняття цього закону космічній індустрії України загрожує крах. Тому фракція Радикальної партії і Комітет промислової політики і підприємництва принципово наполягають: невідкладне прийняття&nbsp; підтриманого&nbsp; комітетом закону для того, щоб реструктуризувати заборгованість "Південмашу", зберегти робочі місця і дати нормально працювати цьому стратегічному&nbsp; підприємству в Дніпрі.</p>
<p>Наступне. Ви знаєте, що в рамках нашого бюджетного пакету ми домоглися замороження земельного податку та&nbsp; орендної плати за землю на рівні 6 відсотків для промисловості.&nbsp; Уряд хотів робити цю індексацію, піднімати автоматично&nbsp; на рівень інфляції. Ми не дали це зробити. Ніяких 15 відсотків, ніяких 10 відсотків! 6 відсотків – це був той&nbsp; компроміс, до якого ми дотисли&nbsp; уряд для того, щоб прийняти цей закон. На сьогоднішній день це по суті заморожує сплату земельного податку і оренди для всієї української промисловості, передусім машино будівельників, всіх підприємців, малих підприємців, це дуже важливий антикризовий захід.</p>
<p>По напряму тваринництва. Вдалося домогтися повної заморозки земельного податку для аграріїв. Також ми внесли законопроекти, які забезпечують дотації – понад 4 тисячі гривень на кожну корову, яка утримується індивідуальними сільськими господарствами і фермерами. Це буде суттєвий крок для підтримки українського тваринництва. Ми&nbsp;&nbsp; &nbsp;наполягаємо на прийнятті цих законів на самому початку наступного року.</p>
<p>І, нарешті, прийнятий історичний закон в цілому про експертно-кредитне агентство. Який зробить суттєвий крок, щоб Україна змінили свій шлях, свою траєкторію сировинного дрейфу і залежності від кредитів МВФ і Європейського Союзу, щоб звернути на шлях і ставати виробником готової продукції, який будує власну економіку, забезпечує роботою власних громадян і живе не за рахунок закордонних подачок, а за рахунок розвитку власної промисловості, економіки та підприємництва.</p>
<p>Закликаю всі фракції українського парламенту і…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Головка.</p>
<p>&nbsp;</p>
<p>12:57:11</p>
<p>ГОЛОВКО М.Й.</p>
<p>Михайло Голово, Всеукраїнське об'єднання "Свобода", 164 виборчий округ, Тернопільщина.</p>
<p>Шановні друзі, шановні колеги, хочу підняти дуже важливе питання, яке сьогодні, від якого залежить в принципі соціально-економічне становище нашої країни, це ситуація "Укргазвидобування".</p>
<p>Нещодавно до мене потрапили в руки цікаві документи, це рішення двох суддів, це Вищого господарського суду України від 2013 року, а також ухвала Київського апеляційного адміністративного суду України від 19.01.2016 року, в яких визнано практично "Укргазвидобування", що це не є державна компанія. І відповідно, згідно тих установ, рішень суду, сьогодні "Укргазвидобування" не поширюється Закон "Про управління об'єктами державної власності". Відповідно до нього, відсутній обов'язок приймати рішення про відрахування не менше 30 відсотків чистого прибутку на виплату дивідендів, сплати дивідендів до державного бюджету.</p>
<p>Тобто в принципі… Я прошу не перебивати мене. Відповідно комерційні операції, що проводить це підприємство, норму цього закону…&nbsp; не підпадають під норму під держзакупівлі, і відповідно збільшуються ризики, корупційні ризики.</p>
<p>Результати фінансової діяльності сьогодні відмовляються проводити &nbsp;фінансова інспекція. Я перепрошую, не перебивати мене. Фінансова інспекція, контрольно-ревізійне управління і інші органи. Тому що згідно цих норм ця установа практично є публічне акціонерне товариство, якого є засновником НАК "Нафтогаз". НАК "Нафтогаз" не підконтрольне повністю державі. Практично хто його, є, очолює цю структуру, хто є директором цієї структури, практично є власником структури.</p>
<p>Сьогодні розрахунки, які отримує приблизно, бо мав бути очікуваний операційний прибуток, "Укргазвидобування" становить в наступному році більше 60 мільярдів. Це величезні кошти, які йдуть повз державного бюджету, це величезні кошти, на яких наживаються чиновники, які, такі як Прохоренко і інші, які сьогодні очолюють ту структуру. Вони собі призначають зарплату більше мільйона гривень, зарплату більше мільйона гривень. На той час зрозуміло, що ні Прем’єр-міністр, ні Президент собі таких зарплат не встановлюють.</p>
<p>Ці люди чому можуть це робити? Тому що ця структура, звісно, що не є державною. Вони можуть і зарплати і 10, і 20 мільйонів призначати. Вони розказують про схеми Онищенка. Такі схеми Онищенка, такі звані вони самі легалізували, і вони згідно тих схем діють. Бо це сьогодні добування, "Укргазвидобування", собівартість порядку 1600 гривень, а населенню продають 7 тисяч гривень. Реально там зі всіма сплатами податку чистий прибуток чотири з половиною тисячі гривень. Отих чотири з половиною тисячі гривень – це більше 60 мільярдів, які осідають в кишенях так званих тих нечесних чиновників.</p>
<p>Тому я звертаюсь все ж таки до уряду ухвалити негайну постанову про те, щоби "Укргазвидобування" безпосередньо…</p>
<p>&nbsp;</p>
<p>ГОЛОВУЮЧИЙ.&nbsp; 15 секунд, будь ласка.</p>
<p>&nbsp;</p>
<p>ГОЛОВКО М.Й. "Укргазвидобування" було безпосередньо підконтрольне Кабінету Міністрів України, і відповідно&nbsp; щоб це була державна установа. Якщо вони націоналізували "ПриватБанк", то прошу націоналізувати "Укргазвидобування". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Мосійчука.</p>
<p><i>(Шум у залі)</i></p>
<p>&nbsp;Шановні народні депутати, я прошу вас до порядку! <i>(Шум у залі)</i></p>
<p>&nbsp;Я зараз закрию засідання.</p>
<p>&nbsp;</p>
<p>13:01:31</p>
<p>МОСІЙЧУК І.В.</p>
<p>Ну, який, ну що? Куди я буду виступать, щоб вони орали?</p>
<p>&nbsp;</p>
<p>ГОЛОВУЮЧИЙ.&nbsp; Прошу, народний депутат Мусійчук.</p>
<p>&nbsp;</p>
<p>МОСІЙЧУК І.В. Шановний український народе! Підбиваючи підсумки року, не можемо не сказати про наші здобутки. На тлі війни, на тлі всеохоплюючої економічної кризи фракція Радикальної партії змогла досягти, добитися за два роки вимог все-таки підвищення вдвічі мінімальної заробітної плати. Добитися обіцянки від уряду ввести безкоштовні ліки не тільки для пенсіонерів, а й для всіх громадян країни.</p>
<p>Але дехто з керівників державних підприємств під ялинку вирішив зробити українцям, схоже, подарунок. А саме, правління "Укрзалізниці" прийняло рішення підвищити тарифи на грузоперевезення і на насажироперевезення. Замість того, щоб боротися з корупцією в "Укрзалізниці", замість того, щоб знищувати схеми корупційні, польська команда піднімає тарифи на перевезення, піднімає тарифи для наших громадян на проїзд на "Укрзалізниці".</p>
<p>Це ганебне явище. І його необхідно зупинити. Адже "Укрзалізницею" користується кожен другий громадянин, адже від цього залежить все підприємництво, все виробництво нашої країни. І зростання тарифів на перевезення, це зростання цін. Це по суті підрив української економіки, підрив добробуту наших громадян.</p>
<p>Окрім цього, хотів би щиро подякувати своїм землякам, полтавцям за підтримку, яка надана нашій команді, Радикальної партії Олега Ляшка на виборах до місцевих громад. Ми дякуємо за те, що ви нам довірили, за те, що ви визначили наше перше місце на виборах – полтавські об'єднані територіальні громади. Ми не підведемо, ми будемо і надалі відстоювати ваші інтереси, ми не дамо закрити жодної школи, жодного ФАПу.</p>
<p>Я дякую своїй команді, яка змогла протистояти фальсифікаціям, які готувала команда "московських зозуль" на чолі з Русланом Богданом на Полтавщині.</p>
<p>Дякую вам. І&nbsp; ганьба тим, хто користується методами Януковича.&nbsp; Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я запрошую до слова народного&nbsp; депутат Андрія Лозового.</p>
<p>&nbsp;</p>
<p>13:04:50</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка. Триває війна. Це 23 війна,&nbsp; яку Росія веде проти України. І вже майже три роки гинуть кращі з кращих. Якщо ми, браття і сестри, не будемо гідно шанувати тих, хто&nbsp; віддає за нашу незалежність життя, то чому ми научимо своїх дітей і прийдешнє покоління?</p>
<p>Так склалося неймовірно, що геніальний український музикант, контртенор, бас-баритон, прима Гранд-опера, уродженець Донбасу, який народився в луганському селищі, це Бахмутський район Донецької області, вихованець капели легендарної "Дударик" Василь Сліпак, якому аплодували найповажніші зали світу. Поїхав з Парижа на рідну країну, на фронт, і в складі добровольчого українського корпусу "Правий сектор" загинув від кулі снайпера.</p>
<p>Гідно вшанувати його ім'я ми могли б, і я звертаюся з цим, і багато колег депутатів з Радикальної партії рідної не тільки підписали це звернення,<a name=Temp></a> щоб Національну філармонію в Києві назвати іменем Героя України Василя Сліпака. І ні в новому році, і ніколи в житті не забувати&nbsp; подвиг&nbsp; тих людей, які виборюють в цій важкій війні нашу незалежність, нашу свободу,&nbsp; нашу державність.</p>
<p>А завершити хотів би словами реквієму, який написав наш український поет Дмитро Лазуткін, ці слова поклав на музику мій друг Іван&nbsp; Леньо, кожен може послухати. І ці болючі слова – це знак&nbsp; пам'яті, це шана кожному&nbsp; полеглому на фронті.&nbsp;</p>
<p>"За законами математики – мінус доля на мінус час... Небо ридма ридає, солдатики, небо ридма ридає по вас. Хтось звіряв на мапі маршрути, хтось дивився на зорі з печер… Нерозкритими парашутами називатимуть&nbsp;&nbsp;&nbsp;&nbsp; вас тепер. По розмоклій траві&nbsp; розкидано,&nbsp; збиті сонця, немов бурштин. Нині небо ридає ридма, диким полем гірчить полин. Батьківщина або територія… Кожен сам обирає свій шлях. Запікається кров'ю історія, мов у дерево входить цвях. Ваші хрестики, ваші прихистки, ваша правда, ваш сум і&nbsp; щем… Так лягло – згідно правил балістики, так розквітло німим вогнем. Ще чекають вас,&nbsp; ще вимолюють, ще ковтають рядки новин&nbsp; і виколюють очі колами, цих роз'ятрених України. І нічого крізь сльози не видно, і біліє надтріснута вісь… Нині небо ридає ридма, зі свічок опускається віск. Вже за все перед Богом прощені линуть ангели-дембеля... Засинайте навіки,&nbsp; хлопчики, це навічно ваша земля".</p>
<p>Герої не вмирають! Слава Україні!</p>
<p>&nbsp;</p>
<p>ГОЛОВУЮЧИЙ. Героям Слава! Дякую.</p>
<p>Запрошую до слова народного депутата Рибака.</p>
<p>Перепрошую, скажіть,&nbsp; будь ласка, а народний депутат Шаповалов є?&nbsp; Є. Я перепрошую, я вас не побачила.&nbsp; Дякую.</p>
<p>&nbsp;</p>
<p>13:08:10</p>
<p>ШАПОВАЛОВ Ю.А.</p>
<p>Шаповалов Юрій, 146 виборчий округ, Кременчук, позафракційний.</p>
<p>Шановні колеги, хотів би вам нагадати два цікавих&nbsp; голосування в цьому залі за призначення уряду з&nbsp; Прем'єр-міністром і голосування за Генерального прокурора. Перед голосуванням за&nbsp;&nbsp;&nbsp; Генерального &nbsp;прокурора, родина Луценка вийшла на трибуну і заявила про конфлікт інтересів, і відмову особистого голосування. В той же час, за місяць до цього, пан Гройсман і кілька наших колег особисто проголосували за себе за призначення на пост Прем'єр-міністра і міністрів при формуванні уряду. Питання: а в них хіба не був особистий конфлікт інтересів. І де в цьому разі правоохоронні органи, які повинні притягувати їх до адміністративної відповідальності?</p>
<p>А тепер розповім, як розглядаються такі питання в місцевих органах самоврядування на прикладі Кременчука Полтавської області. Після місцевих виборів наприкінці минулого року новообрані депутати Кременчуцької міської ради проголосували за утворення виконавчого комітету міської ради. Це звичайно формальна процедура, так само роблять всі новообрані депутати у всіх місцевих радах України, але в Кременчуці прокуратура вирішила по-іншому. Вона склала протоколи про корупцію на тих депутатів, які голосували за своє обрання до складу виконкому міської ради. Кременчуцький прокурор Скрипка, якого призначили всупереч результатам відкритого конкурсу, бо в нього родич працює в Генеральній прокуратурі, ганявся за хлопцями декілька тижнів, щоб вручити їм протоколи про корупцію. Місцева преса аплодувала, ще не почали працювати, а вже корупціонери, отака у нас новообрана влада. Суддя Автозаводського районного суду міста Кременчука Оксана Пальчик визнала винним у вчиненні адміністративного порушення, пов'язаного з корупцією зазначених депутатів. Практично те ж саме зробив і суддя полтавського Апеляційного суду Василь Міліченко.</p>
<p>Шановні колеги, виходить, що кременчуцький прокурор і зазначені судді бачать факт корупції голосування депутатів за своє обрання до виконавчих органів, а Генеральна прокуратура голосування у Верховній Раді не бачить. Інакше потрібно тоді складати протоколи про корупцію на Володимира Гройсмана, наших колег депутатів, які нещодавно голосували самі за себе при затвердженні уряду та Прем'єр-міністра.</p>
<p>Шановні колеги, що це –&nbsp; подвійне правосуддя, подвійні стандарти? Я звертаюсь до Генерального прокурора.</p>
<p>Шановний Юрій Віталійович! Ви зазначали, що бажаєте реформувати прокуратуру. Прошу вас, зверніть увагу на цю проблему. Прокуратурі потрібно не за показниками ганятися, а займатися реальними справами.</p>
<p>Я звертаюсь до Вищої ради юстиції та Вищої кваліфікаційної комісії суддів…</p>
<p>&nbsp;</p>
<p>ГОЛОВУЮЧИЙ.&nbsp; 15 секунд, будь ласка.</p>
<p>&nbsp;</p>
<p>ШАПОВАЛОВ Ю.А. …з проханням розглянути дії судді Автозаводського районного суду міста Кременчука Оксани Пальчик та судді Апеляційного суду Полтавської області Василя Меліченка про прийняття рішення про розгляд справи по адміністративному правопорушенню. Прошу вважати мій виступ депутатським запитом.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І запрошую до слова народного депутата Рибака.</p>
<p>&nbsp;</p>
<p>13:11:48</p>
<p>РИБАК І.П.</p>
<p>202 виборчий округ, Чернівецька область, Іван Рибак. Шановний український народе, шановні колеги! Принагідно хотів би привітати всіх з наступаючим 2017 роком, з Різдвом Христовим, побажати всього найкращого в наступному році.</p>
<p>Протягом важкого 2016 року разом з моїми виборцями та за сприяння українського уряду ми змогли зробити багато важливих справ на території Вижницького, Путильського, Старожинецького та Кіцманського районів, які я представляю сьогодні в парламенті. Так ми здійснювали заходи з енергомодернізації та енергоефективності, відновлювали покриття автомобільних доріг, ремонтували школи, клуби та дитячі садочки, закуповували комп'ютерне та мультимедійне обладнання для навчання в загальноосвітніх навчальних закладах, закуповували обладнання для дитячих садочків та спортивних залів.</p>
<p>Без уваги не залишалися ні люди, які потребують лікування, ні наймолодші мешканці Вижненщини, Кіцманщини, Путильщини та Староженещина. Мій округ отримав кошти на перші очисні споруди в регіоні, починаючи з 1984 року, що дадуть можливість покращити екологічну ситуацію на Вижненщині та Кіцманщині Чернівецької області та в низці районів Франківщини. Дякуючи новітній системі очистки стоків, покращиться стан чудової річки Черемош та Прут.</p>
<p>Наступний 2017 рік буде, напевно, не легшим. Але маю надію, що він буде не менш ефективним та перспективним. Дякую всім за увагу, разом зробимо більше. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Розенбалата. Народний депутат Розенблат.</p>
<p>Це передавали слово. Не переживайте, Володимир&nbsp; Михайлович.</p>
<p>Мушак, він був тут. Я слідкую, шановні народні депутати, я слідкую за тим, щоби ті, хто не брали участь у записі, тобто ті, кого фізично не було в залі, вони не передавали слово іншим колегам. Тому передали слово тільки ті, хто фізично був записаний. <i>(Шум&nbsp; в залі)</i></p>
<p>Прошу, прошу народний депутат Розенблат, йому передав слово народний депутат Мушак.</p>
<p>&nbsp;</p>
<p>13:14:28</p>
<p>РОЗЕНБЛАТ Б.С.</p>
<p>Дякую. Шановні колеги, шановний український народ, сьогодні ми можемо підвести підсумки 2016 року. Чим запам'ятався він нам, депутатам? Чим запам'ятався він народу України? Перш за все, це реформа найуспішніша реформа – це децентралізація. Сьогодні багато можна про неї розповідати, багато можна почути критики, але найголовніше, що в неї повірили. І останні вибори, які були на минулому тижні цьому свідчать. Сьогодні я просто можу констатувати факт, що даже ті фракції, які постійно кажуть в стінах парламенту, що це геноцид українського народу, вони активно приймають участь в цих виборах і заявляють про свої перемоги чи програші, але найголовніше, що вона іде нашої країною.</p>
<p>Що ми хочемо цим сказати?&nbsp; Перш за все, це те, що ми передаємо&nbsp; фінансові можливості нашим регіонам, ми передаємо їм фінансові інструменти, якими можуть вони скористатися на своїх місцях. Але ми передаємо і відповідальність за розподіл грошей, як користуються цими коштами, за відповідальність, яким проводяться тендери. Ми&nbsp; хочемо наголосити про те, що, дійсно, на сьогоднішній день є велика відповідальність місцевих органів влади перед тими людьми, які їх обирають.</p>
<p>Ще хочу зазначити ті реформи, які, дійсно, в цьому році стали як би першими успішними. Це питання все-таки системиProZorro, яка сьогодні практично економить мільярди коштів. Це питання бюджетної ночі – судової реформи, яку ми прийняли в цьому залі і поставили жирну крапку в питанні створення Ради правосуддя. Цим інструментом ми скористаємося – і змінимо практично суддівський корпус. Ми поставимо жирну, як кажуть, крапку в питанні боротьби з корупцією, тому що все-таки суди українські будуть засуджувати корупціонерів, і у них жодного шансу не буде більше красти кошти у громадян України.</p>
<p>Я хочу наголосити, що ми створили Дорожній фонд – той, який дасть можливість будувати дороги, дасть можливість дати робочі місця, щоб люди зрозуміли, що Україна – це не тільки бездоріжжя, а Україна, перш за все, це гарні дороги. І цим ми теж дали поштовх нашій країні.</p>
<p>Я хочу зазначити, що бюджет, який ми прийняли, він теж є бюджетом зростання. Тому що навіть не тільки зарплата, а тільки те, що з 1 січня ми зменшуємо вартість електроенергії на 10 відсотків, з 5 квітня – на 5,7 вартість електроенергії. Це питання в тому, що ми підвищуємо соціальні стандарти, але зменшуємо витрати на ЖКГ-послуги і на все інше.</p>
<p>Що я хотів би зазначити? В слідуючому році багато чого треба ще зробити. Мене, дійсно, сьогодні непокоїть питання бурштину, який до сих пір не легалізований; питання грального бізнесу, який сьогодні приносить шалені кошти в кармани правоохоронців; мене цікавить питання приватизації, про яку ми постійно…</p>
<p>&nbsp;</p>
<p>ГОЛОВУЮЧИЙ. 15 секунд, будь ласка, завершити.</p>
<p>&nbsp;</p>
<p>РОЗЕНБЛАТ Б.С. Тому, я думаю, перед нами усіма стоїть величезне завдання: зробити добробут нашого населення, нашого народу таким, щоб, дійсно, ми боролися не з низькими тарифами, а з бідністю, раз і назавжди. Це наше всіх завдання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова народного депутата Володимира Литвина.</p>
<p>&nbsp;</p>
<p>13:18:14</p>
<p>ЛИТВИН В.М.</p>
<p>Володимир Литвин, Народна партія, Житомирщина. Шановні колеги, дорогі співвітчизники!</p>
<p><a href="http://w1.c1.rada.gov.ua/pls/zweb2/webproc4_2?pf3516=2016&skl=9" target=_blank>2016</a> рік&nbsp; помножений і позначений складними викликами і складними подіями і потрясіннями для українського народу, для України. Вони, чесно кажучи, ці негаразди відчутно переважали позитивні моменти. У той же час влада видає бажане за дійсне, повторюючи по суті відому тезу Сталіна: "Жить стало лучше, жить стало веселей". Передрікають, що 2017-й&nbsp; буде ще більш драматичним і непрогнозованим.</p>
<p>Відтак щонайперше побажання усім, щоб 2017 рік був менш напруженим і більш передбачуваним, щоб увійшов мир в Україну, у кожну сім'ю і домівку. Щоб добро та успіх стали повсякденням для кожної людини, незалежно від&nbsp; вікую статі, політичних переконань і політичних орієнтацій! Щоб були життєві і творчі сили у кожної людини на&nbsp; життя щодня! Щоб зникли страхи і тривоги за майбутній день! Щоб серця завжди були в злагоді з розумом,&nbsp; щоб утверджувалися душевна рівновага, вірна дружба і любов! І понад усе, щоб було здоров'я –&nbsp; розслаблятися чи хворіти сьогодні не можна собі дозволяти, хай це буде розкішшю виключно для багатих. Давайте разом будемо робити все залежне від нас, шановні колеги, щоб любов&nbsp; деяких патріотів у влади до Вітчизни не переросла у ненависть і насилля до народу! Щоб розбрат, розсваріння і&nbsp; протистояння не стали реальною повсякденністю країни! Щоб самозвані реформатори не розглядали народ як&nbsp; худобу, яка не встигає за їх семимильними реформаторськими&nbsp; кроками! Ми заслуговуємо на розумну і&nbsp; відповідальну владу, треба добиватися саме такої влади. Прошу Бога, щоб Всевишній і доля дали нам у 2017 році не стільки те, чого бажаємо собі, а, в першу чергу, те, що, справді, є нагально необхідним для України і народу: мир, добро і&nbsp; гідне життя.</p>
<p>Давайте будемо, шановні колеги, сконсолідованими і мужніми на правду. Давайте чергово на цьому об'єднуватись і злагоджено діяти.</p>
<p>З Новим роком і Різдвом Христовим!&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Логвинського.</p>
<p>&nbsp;</p>
<p>13:21:18</p>
<p>ЛОГВИНСЬКИЙ Г.В.</p>
<p>Шановні друзі, шановні громадяни України, я хотів би порушити дуже не просте питання під час свого виступу, питання на скільки ми розуміємо те, що відбувається в державі і на скільки держава розуміє те, що відбувається в цьому залі.</p>
<p>От мені цікаво, чи існують такі громадяни, які читають закони, законопроекти і кажуть: "Ви знаєте, це чудово, от зараз ви про щось проголосуєте і відразу я буду жити краще". На жаль, на жаль, люди не відчувають наслідків наших навіть законодавчих змін. Для них є прості питання: "Коли тарифи будуть дешевші? Коли долар буде по 8, як колись було? Коли я буду відчувати себе в безпеці і коли я буду отримувати гідну зарплатню?" І наше з вами завдання – дати відповідь на це питання, тому що будь-яка людина живе в цьому світі з мрією, з надією на те, що буде краще, краще навіть не для себе, краще для дітей, краще для громади, краще для родини. Саме тому наше завдання – чітко показати який план дій, що саме ми робимо, як це буде відбуватись, як ми захищаємо права цих громадян, як ми захищаємо власну родину та власну державу. Ми втратили Крим, ми втратили Донецьк, Луганськ, контроль над цими територіями, це наші території, котрі втрачені. Але наше завдання – чітко захищати нашу територію, тому що війна відбувається не тільки на Донбасі, війна відбувається в банківській сфері, в цьому парламенті, де є найманці Кремля. Саме ці люди… їх мета, щоб&nbsp; долар був не по 24 і не по 8, а по 65 рублєй.</p>
<p>Саме тому наше завдання – пишатися державною, давати плани, виконувати ці плани, зробити справедливий суд, захищати права адвокатів. До речі, останнім часом все більше чую, що на вагах справедливості саме адвокати є метою знищення від певних правоохоронних органів. І я запевняю, що парламент буде захищати права адвокатів, бо без адвокатів не буде права, не буде права – не буде держави.</p>
<p>Саме тому ми захищаємо права наших громадян, ми захищаємо і державу, інтереси України. І саме тоді нас громадяни будуть підтримувати, коли будуть відчувати, що ми підтримуємо їх. Слава Україні! Да, дай, Бог, щоб наступний рік дав нам злагоду та перемогу. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова, так… Народного депутата Луценка немає, Третьякова немає. Прошу, народний депутат Семенуха, йому передав слово народний депутат Розенблат.</p>
<p>&nbsp;</p>
<p>13:24:34</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, шановна пані головуюча, я хочу нагадати всім нам про базову обіцянку, яку ми всі давали під час передвиборчих перегонів, яку ми давали людям, а саме скасувати депутатську недоторканність. В цій залі, в залі Верховної Ради немає жодної політичної сили, яка б на передвиборчих перегонах не обіцяла цього, але проте так не сталося. Більше того, немає партії, яка би не ставила питання, чи мають бути депутати простими, бути рівними з-поміж рівних. Більше того, вимога скасування депутатської недоторканності – це була базова вимога людей на Майдані.</p>
<p>Колеги, без розв'язання цього питання ми з вами не розірвемо кругову поруку, ми не повернемо довіру людей до українського парламенту. Минулого два роки, але віз і досі там. Продовження інституту недоторканності в українському парламенті продовжує руйнувати парламент як інституцію. Чого варта тільки справа депутата Новинського, якого притягнули до кримінальної відповідальності, вірніше, дали згоду лише на 35 день після надходження відповідного подання. Але це голосування показало, що тільки 228 людей готові знімати депутатську недоторканність. І що, на жаль, є під сумнівом не тільки ті голоси і існування коаліції, а й існування 300 необхідних голосів для вилучення цієї ганебної норми з Конституції України.</p>
<p>Ми у фракції "Об'єднання "Самопоміч" розробили законопроект, який значно обмежує депутатський імунітет. Законопроект 5487, який цього тижня, на жаль, ми ще не змогли включити до порядку денного сесії. І для цього не потрібно 300 голосів, достатньо 226 голосів.</p>
<p>Сьогодні депутатський імунітет обтяжений і роздутий насамперед не Конституцією, а низкою законів. Наш законопроект вносить зміни до Регламенту, про Регламент Верховної Ради України, про статус народного депутата України,&nbsp; зміни до Кримінально-процесуального кодексу України, про порядок виїзду з України та в'їзду в Україну громадян України.</p>
<p>Законопроектом скорочуються строки надання висновку профільним, регламентним комітетом. З 21 дня до одного. Протягом трьох пленарних днів Верховна Рада зобов'язує розглянути таке подання. Більше того, вона може прийняти це рішення на позачерговому пленарному засіданні.</p>
<p>Скасовує особливий порядок проведення обшуку нардепа, огляду його особистих речей і багажу, транспорту, житлового чи службового приміщення. Встановлюється обмеження щодо виїзду народного депутата за кордон, якщо надійшло відповідне подання від Генеральної прокуратури чи від Спеціальної антикорупційної прокуратури. І нарешті, нардепу надається право самому подавати заяву про надання згоди до притягнення до кримінальної відповідальності.</p>
<p>Вчора з цієї трибуни Андрій Журжій звернувся зокрема до всіх нас з проханням зняти з нього депутатську недоторканність. Так давайте його, ухваливши закон, надамо йому повне законне право самому зняти з себе відповідальність і відповідати, захищати свою честь і гідність в суді як звичайна людина.</p>
<p>Тому, колеги, я прошу вас у найближчий пленарний тиждень з січня місяці прийняти цей…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 15 секунд.</p>
<p>&nbsp;</p>
<p>СЕМЕНУХА Р.С. …почати відновлювати довіру до українського парламенту, до українського народу. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Ігоря Луценка. Ви спізнилися, на жаль.</p>
<p>&nbsp;</p>
<p>13:28:03</p>
<p>ЛУЦЕНКО І.В.</p>
<p>Шановні друзі,&nbsp; 4 листопада з цієї трибуни було проголошено мій депутатський запит до Кабінету Міністрів України, в якому я проінформував цю&nbsp; поважну інституцію щодо того, що на посаду державного секретаря Кабінету Міністрів України претендує керівник служби міністра Кабінету Міністрів України такий собі пан Дехтяренко, Дехтяренко Сергій Стаханович. Підкреслюю, 4 листопада пролунав мій запит. До сих пір мною не було&nbsp; отримано жодної відповіді, про що було проінформовано вже відповідні структури Верховної Ради України. І&nbsp; я прошу також вважати цей мій виступ офіційним зверненням до Генеральної прокуратури щодо перешкоджання мені як&nbsp; народному депутату моїй діяльності.</p>
<p>Хто такий Дехтяренко Сергій Стаханович? Це людина непроста. Неспроста її зараз просувають на таку надважливу посаду, як секретар міністра&nbsp; Кабінету Міністрів. Тому що саме ця посада за задумом нинішнього керівництва Кабінету Міністрів має собі концентрувати антикорупційні функції, тобто контроль по суті за багатьма можливостями отримання неправомірної вигоди у всій виконавчій владі України.</p>
<p>Так от таку людину&nbsp; пропонують з&nbsp; наступною біографією. Ця людина в період з 2010 року по 2011 рік, з квітня по квітень, обіймала посаду першого заступника директора департаменту контрольно-ревізійної роботи в МВС України при Януковичу. В 2011 році також обіймав посаду заступника начальника управління фінансової інспекції МВС України. А в період з 11-го року по&nbsp; 14-й рік обіймав посаду директора департаменту адміністративної та кадрової роботи ДМС України в місті Києві.</p>
<p>Друзі, я нагадаю, що за законодавством України&nbsp; про люстрацію такі посади передбачають&nbsp; обмеження цієї особи займати вищі державні посади. Я думаю, що з цим пов'язана відсутність відповіді на мій запит. Я думаю, що з цим пов'язано ігнорування тої інформації, котру я надаю, оскільки саме такі кадри, схоже, що комусь надзвичайно потрібні як саме контролери усіх корупційних потоків в усій&nbsp; виконавчій гілці влади.</p>
<p>Ще раз&nbsp; повторюю, я звертаюсь до Генеральної прокуратури&nbsp; з приводу перешкоджання моїй депутатській діяльності. Прошу це&nbsp; розслідувати у визначеномузаконом порядку. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Запрошую до слова народного депутата Марченка.</p>
<p>&nbsp;</p>
<p>13:31:10</p>
<p>МАРЧЕНКО О.О.</p>
<p>Доброго дня,&nbsp; шановні колеги! Олександр Марченко,&nbsp; Всеукраїнське об'єднання "Свобода", 90 виборчий округ, місто Біла Церква.</p>
<p>Брати і сестри українці! Я в першу чергу звертаюся до вас, шановні біло церківці. І хочу звернутися до вас всіх зі словами подяки. Я хочу подякувати сьогодні українцям підприємцям і виробничникам, які, недивлячись на зміни влади, працюють все-таки всупереч, а не&nbsp; при створених умовах.</p>
<p>Хочу подякувати вам,&nbsp; шановні&nbsp; колеги народні депутати, які&nbsp; в цьому році все-таки в залі Верховної Ради прийняли&nbsp; законопроекти&nbsp; 2093 про Чорнобиль, ми спільно з вами прийняли законопроект, яким захистили&nbsp; професійно-технічну освіту. І хочу подякувати за ті парламентські слухання, де ми з вами турбувалися&nbsp; про освіту як&nbsp; дошкільну, позашкільну освіту, середню і в цілому.</p>
<p>А саме перше, я хочу&nbsp; подякувати бійцям нашим, які є сьогодні на фронті, які дивляться на нас з вами, дивляться на нас і згадують нас. Чому? Бо тому що ми з вами&nbsp; в цьому&nbsp; залі, дякуючи тільки тому, що вони є на лінії фронту, вони витримують&nbsp; кожен день під вогнем, вони витримують кожен день в холоді, в снігу, в дощі і вони витримують навіть при відсутності доброго&nbsp; озброєння. Від всіх нас треба подякувати бійцям.</p>
<p>І обов'язково треба подякувати&nbsp; українцям простим від маленького до великого, які до останнього &nbsp;дня і&nbsp; сьогодні готовлять подарунки,&nbsp;&nbsp;&nbsp; готовлять Миколайчики бійцям на фронті, чи то школярик маленький в школі, чи&nbsp; то бабуся.</p>
<p>Дуже добре сьогодні, що словом&nbsp; Прем'єр&nbsp; озвучив, що він буде дбати про все соціальне забезпечення. Хотілося б, щоб слово не розходилося з ділом, щоб Прем'єр-міністр відповідав за те, щоб будувалися українські дороги. І хочу побажати йому сил, щоб ці дороги будували українські будівельники доріг. Хочу підтримати його в тому, щоб дотримувалися слова в багатьох інших речах. Бо недавно я був в Рибчинецькій восьмирічній школі на Миколая і діткам видавали неслухняним різочки. І я, коли виступав перед ними, сказав, а дайте, діти, хто вважає ці різочки, можливо, я занесу у Верховну Раду депутатам. І вони всі з радістю, каже, от дайте не тільки депутатам, а дайте міністрам. У нас сьогодні є таке відношення до влади, ми це напевно зробили і це соромно.</p>
<p>А я хочу подякувати простим українцям за досвід, який вони набувають. І я впевнений сьогодні, що вся наша робота йде до того, що ми…</p>
<p>&nbsp;</p>
<p>ГОЛОВУЮЧИЙ.&nbsp; 15 секунд, будь ласка.</p>
<p>&nbsp;</p>
<p>МАРЧЕНКО О.О. Щиру українську владу, бо ми є багата держава, ми маємо глобальний стратегічний резерв чорнозем в Україні, ми переможемо, сміливо у 2017 рік. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова народного депутата Андрія Іллєнка.</p>
<p>&nbsp;</p>
<p>13:34:44</p>
<p>ІЛЛЄНКО А.Ю.</p>
<p>Андрій Іллєнко, "Всеукраїнське об'єднання "Свобода", місто Київ.</p>
<p>Шановні українці, звичайно, країна наближається до новорічних і різдвяних свят, і в ці дні ми маємо, перш за все, згадати про тих, заради, власне, завдяки яким ми сьогодні можемо говорити про ці свята. Сьогодні українські родини можуть насолоджуватися миром і спокоєм в своїй містах, і селах, власне, заради наших захисників. І ми знаємо, що в останні дні розгорнулися масштабні бої на фронті, на Світлодарській дузі. На жаль, українські Збройні сили несуть втрати, ми розуміємо, що відбуваються надзвичайно важкі сьогодні дні і ночі на лінії зіткнення, на лінії фронту московсько-української війни.</p>
<p>І в ці дні, звичайно, хочеться задати дуже багато питань до нинішньої влади. І, напевно, одне з багатьох питань, яке я особисто неодноразово піднімав і в стінах цього парламенту, і поза ним, це питання абсолютно ганебне, а саме, те питання, що відбувається далі, попри війну, попри бойові дії – відбувається торгівля з окупаційними елементами на тимчасово окупованих територіях нашої держави, відбувається торгівля з країною-агресором. Це особливо цинічно виглядає у вигляді абсолютно корупційних злочинних схем постачання вугілля з тимчасово окупованих територій. І буквально нещодавно вкотре вже відкрито віце-прем'єр Кістіон заявив в засобах масової інформації, що близько 9 мільйонів тонн вугілля з окупованих територій було закуплено за цей рік. Це означає, що саме на такі величезні масштаби відбувається фінансування фактично тих терористів, які потім стріляють, вбивають наших солдат. Ми розуміємо, що відбуваються інші схеми, наприклад, коли "Центренерго" закупляє через якісь панамські підставні фірми вугілля взагалі уже з Росії.</p>
<p>Я розумію, що є складна ситуація в нашій енергетичній системі. Я розумію, що необхідно забезпечувати її функціонування. Але уже майже три роки ведеться війна проти нас. І за цей час можна було би напрягтися і знайти&nbsp; варіанти заміщення цих ресурсів, знайти будь-які інші можливості для того, щоби забезпечити себе енергоресурсами, не спонсоруючи війну проти власної держави.</p>
<p>Я вважаю, що це абсолютно ненормальна, це злочинна політика, подібна, яка відбувається. І абсолютно корупційна, тому що вона відбувається через різні підставні юридичні особи, через офшори, на цьому ще й і наробляються величезні корупційні гроші. І нинішня влада так само має&nbsp; з цього всього свій відсоток, тому це необхідно припиняти.</p>
<p>І згадаємо сьогодні про наших бійців на фронті, і кожен, що може, має допомогти їм в ці важкі моменти. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Тетяну Острікову, якій передав слово народний депутат&nbsp; Парасюк.</p>
<p>&nbsp;</p>
<p>13:38:07</p>
<p>ОСТРІКОВА Т.Г.</p>
<p>Шановні колеги, шановні українці, хочу сьогодні поговорити про ті зміни в Податковий кодекс, які були проголосовані в парламенті в бюджетну ніч.</p>
<p>Безумовно, що кожен бюджет і кожен закон взагалі, в тому числі бюджетний закон, є наслідком компромісу і врахування пропозицій різних політичних сил, які не завжди дбають про людей і не завжди дбають про нашу державу. Яскравим прикладом ухвалення такого закону, який є результатом компромісів, є законопроект про внесення змін в Податковий кодекс (5368), про так зване зростання інвестиційної привабливості. Це той законопроект, який був поданий урядом, де були враховані пропозиції багатьох народних депутатів, зокрема мої, тих депутатів, які роками боролися за прозорість відшкодування ПДВ, за відмову від каральної функції податкової, за електронізацію сервісів, щоб подолати побутову корупцію в податковій. Однак в бюджетну ніч цей законопроект зазнав певних змін. Тому давайте розберемося. І хочу вас проінформувати про те, що там залишилося доброго, а що, на мою думку, є результатом певних лобістських ініціатив окремих народних депутатів.</p>
<p>До добрих речей відношу, в першу чергу, нарешті запровадження Єдиного реєстру відшкодування ПДВ за єдиним принципом відшкодування: хронологією подання заявок. В комплексі із скасуванням висновку Державної фіскальної служби по відшкодуванню це повинно забезпечити, дійсно, прозоре відшкодування ПДВ, тому що оцей висновок податкової завжди використовувався як механізм ручного впливу фіскальної служби, і саме через нього, через цей інструмент порушувалася хронологічність відшкодування ПДВ.</p>
<p>Нарешті визначено, що зареєстрована в системі електронного адміністрування ПДВ податкова накладна є достатньою підставою для визнання податкового кредиту. Це означатиме, що всі ті придирки податкової до реквізитів податкової накладної, до ланцюга постачання товару – вони всі кануть в Лету. Всі суди про фіктивність і про недійсність податкових накладних повинні відійти у минуле.</p>
<p>Електронний кабінет платника податків, електронний&nbsp; реєстр податкових консультацій на сайті ДФС, заборона ДФС розривати договір на електронний цифровий підпис – це поправка колеги Журжія, скасовано збір&nbsp; до Пенсійного фонду по купівлі валюти, по трансфертному ціноутворенню перенесено звіт з 1 травня на 1 жовтня, оборот збільшено до 150 мільйонів, а суму операцій до 10 мільйонів, скасовано пільгу з ПДВ при імпорті газу "Нафтогазом", що дозволить… усуне монополізацію ринку і дозволить розвиватися ринку газу.</p>
<p>Щодо не зовсім добрих ініціатив, відношу зниження ренти на видобуток нафти, зміни в оподаткуванні лотерей, які…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 15 секунд.</p>
<p>&nbsp;</p>
<p>ОСТРІКОВА Т.Г. Які втричі зменшать надходження від цього надприбуткового бізнесу; не вирішення питання технічного супроводу баз та електронних реєстрів ДФС, не внесено Закон про ліквідацію податкової міліції та створення служби фінансових розслідувань. Тому є за що боротися…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 15 секунд, завершуйте.</p>
<p>&nbsp;</p>
<p>ОСТРІКОВА Т.Г. Тому є за що боротися у 2017 році. "Борітеся – поборете!", як казав класик.</p>
<p>Всіх українців з Новим роком вітаю!&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Барну. Прошу.</p>
<p>&nbsp;</p>
<p>13:41:58</p>
<p>БАРНА О.С.</p>
<p>Слава Ісусу Христу! Великий український народе! Основна мета нашого парламенту, уряду, Президента полягала в тому, щоб зберегти країну, переозброїти армію високоточною зброєю, системою ПВО, створено всі цикли відновлення ядерної зброї; піднімати економіку і створювати робочі місця, які дадуть людям роботу, сплату податків, поповнення бюджету; повернути&nbsp; землю, обробіток землі селянам для того, щоби наша земля давала роботу українським селянам і приносила прибуток українським родинам і громадам; зруйновано ряд корупційних схем, і особливо&nbsp; що стосується енергоринку, бо саме той, хто кричить, що нібито гроші від субсидій ідуть олігархам, то це спростовується дуже простим чинником: 200 мільярдів гривень, які були би індексовані на цей рік, які "Нафтогаз України" брав за нібито пільгову ціну населенню, порівняно у 5 раз менші відносно розміру субсидій – 40 мільярдів, тобто з Державного бюджету в 5 раз менше коштів забирається.</p>
<p>Напрям сільського господарства повинен іти комплексно: від&nbsp; сировинного продажу зерна до розвитку тваринництва, садівництва і особливо переробки. І на це направляються основні кредити пільгові для дрібного і середнього фермерства.</p>
<p>Поряд з тим, основним напрямком вважається нам енергозбереження. В 3 рази більше закладаються кошти, ніж торік.</p>
<p>Розвиток залізничних перевезень, будівництво доріг, розвиток ІТ-сфери і космічної галузі і ракетобудування, які в майбутньому будуть давати основні доходи розвитку нашої економіки.</p>
<p>Поряд з тим мішає нашому розвитку повальна корупція. Корупція не так чиновницька, як політична, бо саме політична корупція дестабілізує ситуацію, коли політик, використовуючи посадове становище, говорить неправду і вводить в оману народ. Бо як може такий посадовець рівня депутата Верховної Ради апелювати недоведеним встановлення злочину, як відносно Новинського чи, наприклад, Онищенка. Злочин повинен бути доведений правоохоронними органами і в суді, і після того депутат може когось звинувачувати.</p>
<p>Відносно Новинського. Коли Генеральний прокурор&nbsp; піднімає питання зняття недоторканності, добивається цього, але депутати певної фракції нібито боротьбою з корупцією протестують і теж вимагають зняття недоторканності з Онищенка, але… з Новинського, але я не розумію, як тім ці&nbsp;&nbsp; депутати, які мають моральне право збирати підписи проти відставки&nbsp; генпрокурора. Вроді би мета одна – і Генеральної прокуратури, і тої фракції – але, можливо ця мета показова, а насправді, можливо, вона різна.</p>
<p>Тому напередодні&nbsp;&nbsp; цього Нового року я хочу звернутися до всього українського народу і побажати розумі знайти істину і відділити її від брехні, знайти терпимості перенести ці важкі часи і сили побороти ворогів наших та…</p>
<p>&nbsp;</p>
<p>ГОЛОВУЮЧИЙ. 15 секунд.</p>
<p>Будь ласка,&nbsp; завершуйте, 15.</p>
<p>&nbsp;</p>
<p>БАРНА О.С.&nbsp; І в цю&nbsp; передноворічну різдвяну&nbsp; ніч, сідаючи за стіл, пам'ятайте про наших воїнів-захисників. Моліться за них! Моліться за Україну! Моліться за весь народ! І нехай Бог оберігає нашу землю. З нами Бог і Україна!</p>
<p>Слава героям!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую народного депутата Мусія, якому передав слово народний депутат Спориш.</p>
<p>&nbsp;</p>
<p>13:45:37</p>
<p>МУСІЙ О.С.</p>
<p>Шановний український народе, шановні виборці. Олег Мусій, 124 виборчий округ, Сокальщина, Червоноград, політична партія "Народний контроль".</p>
<p>Хотів би привернути вашу увагу до хронічного вже питання –&nbsp; нелегітимності влади в Міністерстві охорони здоров'я України. Ви знаєте, диву даєшся, коли виступає під час прийняття бюджету Прем'єр-міністр і говорить, що, нарешті, ми будуємо конституційну державу, дотримуємося законів, а прямий його обов'язок був ще 9 місяців тому подати на затвердження парламенту як парламентсько-президентської республіки, якою є Україна, кандидатуру на посаду міністра охорони здоров'я України.</p>
<p>На сьогодні ми маємо два виконуючих обов'язки. Теперішній виконуючий обов'язки, зрозуміло, юридично не несе відповідальності за галузь, найчутливішу галузь, це медицина, яка має берегти здоров'я українців.</p>
<p>Тому хочу вчергове звернутися уже до Президента України, думаю, що, можливо йому передадуть, а, можливо, він дивиться сьогодні залишки народних депутатів, які тут знаходяться в залі, що є Конституція і за Конституцією Президентом є обов'язок святий стати гарантом дотримання цієї Конституції. Так ось Конституція гарантує нам президентсько-парламентську республіку. Пане Президенте, вплиньте, будь ласка, на Прем'єр-міністра своїми повноваженнями для того, щоб нарешті парламентська більшість, яка тут є, проголосувала за достойну кандидатуру міністра охорони здоров'я, якою б вона не була, і взяла відповідальність тим самим на себе за стан охорони здоров'я в нашій державі.</p>
<p>Також Президенту хочу звернути увагу, що йому, напевно, на підпис потрапив чи потрапить днями закон, який руйнує конституційні основи нашої держави, це 5131, де, згідно проголосованої в ніч, згідно висновків юридичного управління Верховної Ради порушено цим законом 11 статей Конституції України, вдумайтеся тільки, одним законом порушено 11 статей Конституції України, порушено 2 рішення Конституційного Суду 2005 і 2010 року. Натомість жадоба влади і жадоба преференцій у державному бюджеті призвела до затуманення чергового очей народних депутатів, які голосують за абсолютно незаконні, антиконституційні рішення.</p>
<p>І насамкінець хочу привітати українських шахтарів, моїх виборців, з Західної України перш за все з тим досягненням, яке вчора здійснив український парламенті і все-таки під ялинку їм подарував оцю заробітну плату, яку вони заслужили своєю працею кропіткою і важкою. І пане Президенте, підпишіть…</p>
<p>&nbsp;</p>
<p>ГОЛОВУЮЧИЙ. 15 секунд.</p>
<p>&nbsp;</p>
<p>МУСІЙ О.С. …негайно цей закон, тому що тільки тоді вони зможуть отримати зароблені ними кошти.</p>
<p>Слава Україні! Всіх з прийдешнім Різдвом і з Новим роком.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Арешонкова.</p>
<p>&nbsp;</p>
<p>13:49:06</p>
<p>АРЕШОНКОВ В.Ю.</p>
<p>Володимир Арешонков, 64 виборчий округ, Житомирщина.</p>
<p>Шановні колеги, шановні українці, я хотів би теж, користуючись нагодою, привітати усіх з наступаючим і Новим роком, Різдвом Христовим. І побажати нам усім, щоб 2017 рік приніс нас тільки спокій, взаємопорозуміння, добробут в кожну українську родину.</p>
<p>Ми сьогодні, підводячи підсумки, згадували про вдалі кроки і прийняті рішення Верховної Ради України. Серед них безперечно, я погоджуюся з моїми колегами, було питання встановлення мораторію на вивіз лісу-кругляку за межі нашої країни. Я теж голосував за цей закон і буду підтримувати, щоб мораторій продовжувався. Але я хочу спитати нас усіх: чи змінилась кардинально ситуація в українських лісах? Чи вдалося нам зупинити те свавілля, яке продовжується? Незаконні вирубки, злочинні групи, які сьогодні працюють спільно, на жаль, з працівниками лісгоспів, бездіяльність дуже часто правоохоронних органів або нездатність їх повпливати на ситуацію.</p>
<p>Вчора я в черговий раз вніс матеріали в наш Коростенський міськрайвідділ внутрішніх справ з тим, щоб вже, мабуть, 15-а чи 16 кримінальна справа була порушена за фактом незаконної вирубки лісу.</p>
<p>І сьогодні я теж хотів би вважати мій виступ депутатським запитом до міністра внутрішніх справ Авакова з тим, щоб Національна поліція посилила свою роботу по розслідуванню цих кримінальних справ. Взагалі я хотів би, щоб наступний 2017 рік посприяв тому, щоб нарешті була прийнята державна стратегія всього, що пов'язано з лісокористуванням. Вона на часі. Підготовча вся робота проведена. І я думаю, що разом нам вдасться це зробити.</p>
<p>&nbsp;І на завершення. Шановні колеги! Мені теж не дуже комфортно в п'ятницю завершувати робочий тиждень при такій кількості депутатів. Давайте зробимо те, до чого ми вже давно готуємося. Я маю на увазі внесення змін до Регламенту Верховної Ради України, який покращить ситуацію з відвідуваністю сесійних засідань, з відповідальністю депутатів за те, що їх сьогодні немає на робочому місці. Є вже напрацювання, працювали і міжнародні експерти. Наш Комітет з питань Регламенту і організації роботи Верховної Ради теж підготував дуже якісні матеріали. Колеги з ними ознайомлені.</p>
<p>І я думаю, що в наступному році на початку нашої роботи ми маємо прийняти ці зміни. Я закликаю нас всіх до цього. І ще раз вітаю з Новим роком наступаючим і Різдвом Христовим.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народного депутата Гуляєва немає. Не дочекався. І запрошую до слова народного депутата Силантьєва. Прошу.</p>
<p>&nbsp;</p>
<p>13:52:39</p>
<p>СИЛАНТЬЄВ Д.О.</p>
<p>Денис Силантьев, фракция Радикальной партии Олега Ляшка. Уважаемые граждане Украины! Я много лет защищал, сражался, отстаивал честь страны на самых высоких спортивных аренах Европы и мира. Сегодня я в составе Радикальной, фракции Радикальной партии, сражаюсь в парламенте за здоровье подрастающего поколения, за здоровье нации.</p>
<p>В парламент как новоизбранный депутатпришел&nbsp; сосвоими планами, со своими идеями, предложениями, а столкнулся с тем, что начал решать те проблемы, которое создало правительство для&nbsp; своих же людей в Украине в направлении здоровья сохраняющих технологии. Начиная от того, что обложили налогами санаторно-курортные оздоровительные детские учреждения, обложили налогами на землю, на недвижимость спортивные комплексы, и заканчивая тем, что перестали финансировать детские юношеские школы, перестали финансировать оздоровление детей.</p>
<p>Ну, знаете, как бы ни было сложно и тяжело бороться, у нас есть достижения. Есть достижения в течение этого года и очень большие. Я бы их сравнил даже с выигрышемОлимпийских&nbsp; игр. Одно из них –&nbsp; это проведение парламентских слушаний, которые были проведены, чтоб вы понимали, насколько это важно, первый раз за 18 лет. То есть это показывает, насколько важно для руководства страны здоровье подрастающего поколения, здоровье нации. Первый раз за 18 лет были выработаны рекомендации для местных органов власти, как развивать физическую культуру и спорт в городах, в областях, в селах, в поселках. И я как парламентер буду следить за тем, как будут исполняться эти рекомендации парламентских слушаний.</p>
<p>Второе наше достижение. Мы путем изменения, Радикальная партия, лично лидер партии Олег Валериевич Ляшко, благодаря емувнесены&nbsp; былиизменения в Налоговый&nbsp; кодекс, чтобы вернули назад на уровень закона&nbsp; льготы на землю и на недвижимость для санаторно-курортных и оздоровительных детских учреждений, для спортивных комплексов.</p>
<p>Второй момент. Мы добились того, чтобы в фонде регионального развития было выделено 10 процентов на постройку спортивной инфраструктуры. Это где-то 300 миллионов гривен. Проблему не решает. Но это уже хорошее начало для сохранения той инфраструктуры, которую сегодня можно сегодня пересчитать по пальцам.</p>
<p>Проблем еще много. И я уверен, что с такой же работой, мы добьемся и тех перспектив, и тех задач, которые перед собой ставим. Одна из них – это развитие спорта, развитие медицины икультуры&nbsp; всельской местности. Мы знаем, насколько важно сегодня поддерживать людей, которые живут в селах, в поселках, в маленьких городах.&nbsp; И сегодня есть законопроект, зарегистрированный и&nbsp; инициированный&nbsp; фракцией Радикальной партии, чтобы создать условия для развития таких…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Прошу, дайте завершити.</p>
<p>&nbsp;</p>
<p>СИЛАНТЬЄВ Д.О.&nbsp; Знаете, я думаю, что со мной все согласятся, что здоровая и образованная нация –&nbsp; это успех здоровой и успешной страны.</p>
<p>Поэтому фракцияРадикальной&nbsp; партиии дальше будет&nbsp; отстаивать все социальные гарантии для Украины, для&nbsp; украинцев в будущем году.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І останній виступ сьогодні – народний депутат Веселова. Прошу.</p>
<p>&nbsp;</p>
<p>13:56:23</p>
<p>ВЕСЕЛОВА Н.В.</p>
<p>З початку збройної агресії Російської Федерації в Україні з'явилась нова&nbsp; категорія громадян – це внутрішньо переміщені особи.&nbsp; На початку 2014 року громадяни виїжджали&nbsp; із зони бойових дій з упевненістю, що ситуація має вирішитись максимум за 3 місяці, на це ж сподівалися&nbsp; і приймаючі громади. Але вже&nbsp;&nbsp; два з половиною роки&nbsp; ті проблеми, які вважались тимчасовими і&nbsp; досі не вирішені. Перш за все, це відбувається через те,&nbsp; що держава&nbsp; ніяк не&nbsp; визначиться із своїм ставленням до внутрішньо переміщених осіб та до громадян, що проживають на непідконтрольних територіях. Хто вони: заручники, жертви окупації, зрадники, вороги.</p>
<p>На жаль,&nbsp; державні органи влади вище за все ставлять економічні інтереси, держава не знає як закрити багато чисельні&nbsp; діри&nbsp; у бюджеті. І замість того, щоб проводити пенсійну реформу, Кабмін разом із правоохоронними органами докладають&nbsp; максимум&nbsp; зусиль на боротьбу із переселенцями, щоб за рахунок невиплати пенсій та соціальних виплат зменшити видатки. Через велике бажання зекономити, відбувається свідома дискримінація&nbsp; усіх&nbsp; без розору внутрішньо переміщених осіб. Проблему могли б вирішити ряд заходів уряду України.</p>
<p>По-перше, це введення окремих облікових реєстрів для внутрішньо переміщених осіб, які дійсно покинули непідконтрольні території, та окремих громадян, що проживають на непідконтрольній та окупованій території. На потреби цих категорій необхідно закладати реалізацію різних державних програм.</p>
<p>Другий захід– це визначення пріоритетом уряду вирішення житлових проблем внутрішньо переміщених осіб. Наразі бюджетом не передбачено жодної програми з будівництва державного орендованого житла або пільгового кредитування будівництва житла переселенцям.</p>
<p>Багато громад готові надавати землю, створювати необхідні умови для заселення цілих кварталів у своїх населених пунктах, бо вбачають в цьому можливість для себе. Багато громад укомплектовують бюджетні установи та підприємства за рахунок внутрішньо переміщених осіб кваліфікованими кадрами. Тут не вистачає саме інвестицій. В той час, коли міжнародні донори готові спрямовувати значні кошти на відновлення інфраструктури, яка вже більшою частиною або відновлення, або знаходиться у зоні бойових дій, лише профільні міністерства можуть переконати донорів у зміні пріоритетів. Україна повинна визначитися із своїм ставленням до внутрішньо переміщених осіб та громадян України, що проживають на непідконтрольних територіях.І лише в цьому випадку Україна залишиться єдиною. Дякую.</p>
<p>&nbsp;</p>
<p>13:59:41</p>
<p>ГОЛОВУЮЧИЙ.&nbsp; Дякую вам.</p>
<p>Ми завершили розгляд питань у "Різному". Я хочу нагадати народним депутатам і нашим глядачам і слухачам, що наступне пленарне засідання Верховної Ради відбудеться 17 січня о 10 годині ранку.</p>
<p>Ранкове засідання оголошую закритим.</p>
<p>&nbsp;</p>
<p>&nbsp;</p>
<p>&nbsp;</p>
</div>
