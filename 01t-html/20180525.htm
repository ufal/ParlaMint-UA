Стенограма пленарного засідання
25 травня 2018
&nbsp;
<p align=center>ЗАСІДАННЯ СОРОК ВОСЬМЕ</p>
<p align=center>Сесійний зал Верховної Ради України</p>
<p align=center>25 травня 2018 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center><b>&nbsp;</b></p>
<p>10:01:58</p>
<p>ГОЛОВУЮЧИЙ. Доброго ранку! Прошу заходити народних депутатів в зал і приготуватись до реєстрації. Отже, готові до реєстрації?</p>
<p>Прошу народних депутатів зареєструватись. Прошу провести реєстрацію.</p>
<p>&nbsp;</p>
<p>10:03:28</p>
<p>Зареєстровано 332 народних депутати.</p>
<p>Ранкове пленарне засідання Верховної Ради України оголошую відкритим.</p>
<p>Шановні народні депутати! Вчора міжнародна комісія, яка розслідує збиття російськими окупантами літака Малайзійських авіаліній, остаточно заявила, що літак збили російські кадрові військові з 53-ї зенітно-ракетної бригади Збройних сил Росії, що розташована під Курськом. Слідчій комісії вдалось з'ясувати і довести у найдрібніших деталях обставини цього жахливого злочину. Це ще раз підтверджує ту позицію, що, власне, російські окупанти розпочали агресію проти України в Донецькій і Луганській областях, і їм не вдасться замаскувати причетність до злочину і до злочину проти України, і до всього цивілізованого світу. І я хочу нагадати міжнародному злочинцю Путіну, що покарання невідворотне, зло буде покаране.</p>
<p>Шановні колеги, також сьогодні останній дзвоник у всіх куточках України, наші школярі відзначають останній дзвоник. І я від імені парламенту, усіх народних депутатів хочу привітати всіх школярів, їхніх батьків і випускників зі святом останнього дзвоника. Давайте привітаємо їх. <i>(Оплески) </i>Бажаю вам певності у собі, завзяття, і оптимізму.</p>
<p>Отже, в нас розпочинається "година запитань до Уряду". Хочу повідомити, що Прем'єр-міністр України перебуває в офіційній поїздці в Брюсселі, і сьогодні присутній весь склад уряду на чолі з віце-прем'єр-міністром Степаном Кубівим. І ми зможемо задати питання так, як робимо це кожної п'ятниці, уряду, але на другій частині Степан Кубів змушений буде відбути на Національну інвестиційну раду. І я думаю, ми з розумінням зможемо до цієї його позиції… сприйняти. І хто буде? Павло Різаненко буде, і всі міністри на місці, вони зможуть відповісти на всі питання народних депутатів.</p>
<p>Отже, як завжди, на початку буде виступ від уряду – до 15 хвилин, потім будуть запитання від фракцій – 25 хвилин і потім запитання від народних депутатів.</p>
<p>І ми розпочинаємо "годину запитань до Уряду".</p>
<p>І я запрошую до виступу міністра молоді і спорту Ігоря Олександровича Жданова. Будь ласка, пане Ігор.</p>
<p>&nbsp;</p>
<p>10:06:40</p>
<p>ЖДАНОВ І.О.</p>
<p>Шановні народні депутати, журналісти, українська громадо! Вчора на стадіоні імені Лобановського відбувся фінал жіночої футбольної Ліги чемпіонів УЄФА 2018. Матч завершився перемогою французького"Ліону" та пройшов за присутності майже 15 тисяч глядачів. Стадіон був заповнений любителями футболу. Всі служби та персонал: Національна поліція, стюарди, волонтери, пожежники, медики – спрацювали на відмінно.</p>
<p>Починаючи з&nbsp; сезону&nbsp; 2009-2010, коли жіноча Ліга чемпіонів отримала свою нинішню назву, лише п'ять країн приймали фінальний матч турніру. Україна стала шостою державою, на рівні з Італією, Німеччиною, Іспанією, Португалією, Великобританією, якій випала така честь. Можемо впевнено говорити, що ми впорались з цим завданням. Думаю, всі також оцінили високий рівень безпеки матчу за головний футбольний жіночий клубний трофей Європи. Тож давайте подякуємо всім організаторам цього матчу за гарну роботу.</p>
<p>Разом з тим, нам є над чим працювати. Адже вчорашній інцидент з побиттям вболівальників "Ліверпуля" свідчить про те, що окремі провокатори будуть робити все, аби дестабілізувати ситуацію. Дякую Національній поліції за оперативну реакцію і за те, що були затримані ті, хто організовував побиття цих&nbsp; вболівальників. Сподіваюсь на відкрите і прозоре розслідування таких вчинків.&nbsp;</p>
<p>Хочу звернути увагу, що підготовка до матчів фіналу Ліги чемпіонів&nbsp; з української сторони відбувалася не в останній момент, як дехто міг подумати. Це була системна і кропітка робота, яка тривала півтора роки та координувалася на найвищому державному рівні. Зокрема, в листопаді 2016 року Президент України Петро Порошенко підписав Указ "Про&nbsp; підготовку та проведення в Україні фінальних матчів Ліги чемпіонів УЄФА та Ліги чемпіонів УЄФА серед жінок сезону 2017/2018 років", яким затвердив персональний склад відповідного Організаційного комітету. На виконання Указу Президента, Міністерство молоді та спорту разом з Федерацією футболу України розробило проект Розпорядження Кабінету Міністрів України "Про затвердження плану заходів з підготовки та проведення в Україні фінальних матчів Ліги чемпіонів УЄФА та Ліги чемпіонів УЄФА серед жінок сезону 2017/2018". План заходів був затверджений урядом 5 квітня 2017 року. На виконання пункту 1 плану заходів наказом Міністерства молоді та спорту було утворена та затверджена робоча група щодо виконання вимог регламенту Союзу європейських футбольних асоціацій під час проведення фінальних матчів Ліги чемпіонів УЄФА. Вона була сформована за поданням відповідних міністерств, інших органів центральної виконавчої влади та Київської міської державної адміністрації.</p>
<p>Загальнодержавну координацію усього процесу ретельної підготовки до фіналу Ліги чемпіонів здійснював Організаційний комітет під головуванням Глави Адміністрації Президента України Ігоря Райніна. На засіданнях Оргкомітету розглядався та вирішувався весь комплекс заходів щодо підготовки до фінальних матчів, це не лише стадіони та безпека, але такі питання як логістика, інфраструктура, транспорт, митні, прикордонні проблеми – проблеми, вирішення яких потребували активної участі Київської міської державної адміністрації та мера столиці Віталія Кличка. Зокрема, прийом і розселення вболівальників у Києві, впорядкування під'їзних шляхів до місць проведення змагань, розгортання фан-зон та організація насиченої програми, культурно-розважальних заходів для киян та гостей столиці. Десятки тисяч іноземних туристів, які прибувають в ці дні до Києва, залишать тут свої кошти, а місцевий бюджет та бізнес отримає додаткові надходження за рахунок спортивного туризму.</p>
<p>Користуючись нагодою, хотів би подякувати всім своїм колегам по Оргкомітету за плідну співпрацю, а також всім киянам за гостинність, проявлену по відношенню до іноземних вболівальників. Ви пам'ятаєте, коли готелі задрали ціни до неймовірних висот, саме кияни запропонували свою гостинність для іноземних вболівальників.</p>
<p>Верховна Рада України зробила свій дуже великий і важливий внесок, саме завдяки вам було ухвалено<a name=Temp></a> низку законів, спрямованих на забезпечення належного проведення фінальних матчів Ліги чемпіонів 2018 з футболу в Києві.</p>
<p>Були ухвалені закони України щодо внесення змін до Податкового та Митного кодексі та Закону "Про збір та облік єдиного внеску на загальнообов'язкове державне соціальне страхування". Нещодавно також ухвалено Закон про захист прав інтелектуальної власності УЄФА.</p>
<p>Надзвичайно велику увагу питанням якісного проведення фінальних поєдинків Ліги чемпіонів УЄФА приділили Президент України Петро Порошенко, Прем'єр-міністр Володимир Гройсман.</p>
<p>Дякую членам уряду, зокрема, керівникам МВС, Мінкульту, Мінінфраструктуру, КМДА, прикордонникам, Національній поліції, СБУ та всім іншим, які були причетні до підготовки фінальних матчів Ліги чемпіонів. Іншими словами – це був дуже гарний приклад командної роботи всієї влади на спільний і дуже позитивний для України результат.</p>
<p>Що стосується матчу між мадридським "Реалом" та "Ліверпулем", який відбудеться завтра. Хотів би доповісти вам, що головний стадіон країни НСК "Олімпійський", який перебуває в сфері управління Міністерства молоді та спорту, повністю готовий до історичного футбольного дійства. Усі необхідні підготовчі та ремонтні роботи були проведені вчасно та в повному обсязі. Переконався в цьому особисто 16 травня разом з генпідрядниками, коли ми інспектували завершення робіт на стадіоні.</p>
<p>Відповідно до проекту ремонт стадіону тривав близько чотирьох місяців. З державного бюджету було виділено 103 мільйони гривень, весь комплекс робіт з якого складався ремонт, відбувався абсолютно відкрито, адже був проведений через систему ProZorro.</p>
<p>Команда Міністерства молоді та спорту і УЄФА протягом всього терміну робіт здійснював постійний жорсткий контроль за виконанням робіт в режимі реального часу.</p>
<p>Також ми дуже ретельно ставилися до якості робіт. Проведений ремонт даху, інформаційно-комунікаційних мереж, інженерних мереж, системи енергозабезпечення, водопостачання, гідроізоляції, системи пожежогасіння, вентиляції, освітлення та багато іншого. Здійснено благоустрій територій та приміщень стадіону.</p>
<p><a name=_GoBack></a>Дуже серйозну увагу приділено безпеці на стадіоні, оновлений control room та система відеоспостереження тепер налічує майже 500 камер, які дають дуже чітку картинку. Камери дозволяються відслідковувати та фіксувати всі хуліганські дії та осіб, які їх вчиняють, включно з їх обличчями. Усі матеріали потім відправлятимуться до Національної поліції для вжиття відповідних заходів.</p>
<p>До початку ремонтних робіт тут було… тут нараховувалося більше як 300 камер, які давали зображення низької якості, а частина камер взагалі не працювала. Напередодні матчу було проведено усі необхідні внутрішні випробування мереж стадіону з нашої сторони та зовнішнє стрес-тестування&nbsp; зі сторони УЄФА.</p>
<p>Зазначу, що президент УЄФА Олександр Чеферін наголосив, що&nbsp; задоволений рівнем підготовки Києва та України до проведення фіналів жіночої та чоловічої Ліги чемпіонів 2018 року. Він також наголосив, що в&nbsp; Україні всі дружно і&nbsp; професійно підходять до питання&nbsp; підготовки фіналу Ліги чемпіонів.</p>
<p>Випереджаючи питання з залу, відповім на те, чому був потрібен ремонт НСК "Олімпійського"? Тому що без цього б ми фізично не змогли провести фінал. Нам&nbsp; би це не дозволило зробити УЄФА, яке провело обстеження стадіону та виявило низку недоліків. Стадіон не відповідав технічним та інфраструктурним вимогам, було виявлено протікання та пошкодження інженерних мереж, пошкодження даху над трибунами, освітлення арени стадіону. Така ситуація склалась через відсутність належного і технічного&nbsp; утримання стадіону, яке було неможливим через велику заборгованість, вона виникла за&nbsp; результатами підготовки до Євро-2012.</p>
<p>Як ви знаєте, ділки часів режиму Януковича через різні схеми повісили на (стадіони) всіх нас як платників податків понад 2 мільярдів гривень боргів. Вже&nbsp; під час останніх ремонтних робіт були виявлені приховані&nbsp; недоліки тієї реконструкції стадіону, яка проводилась до Євро-2012. Наприклад, ми ремонтували гідроізоляцію, а виявилось, що вона в&nbsp; деяких моментах взагалі відсутня там, де вона повинна була бути&nbsp; з самого&nbsp;&nbsp;&nbsp; початку. Проте сьогодні завдяки діям Міністерства молоді&nbsp; та спорту, команди НСК "Олімпійський" та підрядників відібраних через систему ProZorro, ми провели якісний ремонт. Його результатами ще довгі роки після фіналу Ліги чемпіонів користуватиметься наша національна збірна з футболу, вітчизняні та іноземні футбольні клуби, вболівальники та глядачі, учасники&nbsp; великих спортивних і&nbsp; культурних подій, які будуть відбуватися на стадіоні.</p>
<p>Окремо хотів би звернути увагу на той серйозний удар, який було нанесено футбольній мафії у країні в результаті&nbsp; тривалої спецоперації наших силовиків. Повністю підтримую політику нульової терпимості до проведення футбольних матчів із заздалегідь фіксованим результатом. Дякую Національній поліції та міністру внутрішніх справ Авакову за цю масштабну спецоперацію. Така безкомпромісна боротьба за чистоту в українському спорті – яскравий приклад реалізації&nbsp; того закону, який&nbsp; був внесений Андрієм Павелко, який ви ухвалили, щодо боротьби з договірними матчами, а також підписаний мною як міністром і ратифікований завдяки зусиллям профільного комітету на чолі з Артуром Палатним, Федерації футболу Конвенції Ради Європи проти маніпулювання спортивними змаганнями.</p>
<p>Хтось скаже, що такі дії поліції напередодні фіналу Ліги чемпіонів – це удар по іміджу країни. Ні! Навпаки, це – яскраве свідчення того, що Україна дійсно бореться з корупцією у спорті і договірними матчами.</p>
<p>До речі, Україна стала однією з перших європейських країн, яка ратифікувала Конвенцію проти маніпулювання спортивними &nbsp;змаганнями та вже почала її реалізацію на практиці. Матч-фіксінг – це&nbsp; одна з найбільших загроз для чистоти спорту в усьому світі. Не слід&nbsp; наївно&nbsp; вважати, що це стосується виключно окремих спортсменів та суддів. Практика розслідування свідчить, що мафіозні структури та організовані злочинні угрупування залучають до матч-фіксінгу сотні і тисячі осіб. В хід йдуть не лише гроші, а й часто шантаж родичів спортсменів, погроза розправою, викраденням дітей і тому подібне.</p>
<p>Спортивна корупція роз'їдає суспільство найгірше за корупцію звичайну. З цим потрібно системно боротися. Завжди наголошував: перемагати на змаганнях потрібно чесно, інакше це вже не спорт, що у випадку з маніпуляцією спортивними результатами, що у випадку із застосуванням допінгу.</p>
<p>Шановні народні депутати, я глибоко переконаний, що проведення матчів Ліги чемпіонів стане однією з найбільших яскравих подій в історії нашого спорту. Не дивлячись на деякі окремі проблеми, які виникали на цьому шляху, позитивів набагато більше. Основний плюс полягає в тому, що в часи війни з російськими окупантами ми демонструємо всій Європі та світу, що Україна цивілізована європейська держава, безпечна та гостинна. Завдячуємо мирному небу над головою нашим захисникам на фронті, насамперед завдяки їм стало можливо проведення фіналів Ліги чемпіонів УЄФА у Києві.</p>
<p>Слава нашим героїчним та незламним воїнам! Слава Україні!</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>10:20:07</p>
<p>ГОЛОВУЮЧИЙ. Дякую, пане міністре.</p>
<p>Ми переходимо до запитань. Спочатку запитання від фракцій.</p>
<p>Прошу народних депутатів зайняти свої місця пройти до залу для того, щоби взяти участь у записі. Прошу провести запис.</p>
<p>Від фракції "Народний фронт" – народний депутат Бондар. Будь ласка.</p>
<p>&nbsp;</p>
<p>10:21:13</p>
<p>БОНДАР М.Л.</p>
<p>Дякую.</p>
<p>Бондар Михайло, 119-й виборчий округ. У мене питання до міністра, міністра соціалки Реви Андрія. Пане Андрій, буквально недавно виступали з трибуни мої колеги і піднімали питання про монетизацію пільг для учасників АТО, тобто по перевезеннях. Я не хочу погодитися, що для учасників АТО треба також обмежувати якось кількісно їхнє пересування, все-таки хлопці пройшли горнило війни, віддавали своє життя, втратили багато друзів. Я думаю, що вони в тому… в повному обсязі мають користуватися своїми пільгами.</p>
<p>Дякую.</p>
<p>&nbsp;</p>
<p>10:22:06</p>
<p>РЕВА А.О.</p>
<p>Шановний народний депутат пане Михайло Бондар, ніхто не каже про те, що потрібно когось в чомусь обмежувати в наданні прав, пільг чи чогось іншого. Мова йде трошки про іншу річ. Коли ми говоримо про житлово-комунальні послуги, то ми не надаємо їх за комуністичним принципом: скільки хочеш, стільки і отримуй. Ми надаємо їх відповідно до тих соціальних нормативів, які закладені в чинному законодавстві.</p>
<p>У 2000 році в Україні прийнято Закон про державні соціальні норми, нормативи, який зобов'язував Кабінет Міністрів України визначити такі нормативи&nbsp; не тільки в житлово-комунальній сфері, а в сфері медицини, яке було реалізовано через Закон про медичну реформу, який було прийнято в цій залі, через відповідні рішення уряду щодо транспортних пільг і так далі, і тому подібне. Тому Кабінетом Міністрів України в повній відповідності з законом були визначені нормативи транспортного обслуговування. Звертаю увагу, мінімальні нормативи. Тому що відповідно до закону, до Бюджетного кодексу фінансування пільг перекладено на місцеві бюджети (це рішення Верховної Ради України), і тому всі територіальні громади повинні забезпечувати його виконання. В якому обсязі? В обсязі, який у них є, але не нижче того&nbsp; нормативу, який встановлено Кабінетом Міністрів України. Це означає, що будь-яка територіальна громада може зробити це в інших розмірах і нормативах. І тому жодного обмеження прав людей, які перебували на фронті, які захищали нашу країну, в даному випадку немає.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запитання від фракції&nbsp; "Опозиційний блок". Слово надається&nbsp; народному депутату Сажку.</p>
<p>&nbsp;</p>
<p>10:24:01</p>
<p>САЖКО С.М.</p>
<p>Сергій Сажко,&nbsp; Донеччина, 59 виборчий округ.</p>
<p>У мене запитання до міністра енергетики, але я бачу, що міністр відсутній. Запитання до представників міністерства. Питання стосується перспективи щодо подальшої роботи вугільних підприємств на моєму окрузі. Від міністра була інформація, що до кінця березня держава виділить мільярд гривень на оздоровлення вуглепрому. Пройшло півроку, а результату досі нема. На шахтах знову накопичилась величезна заборгованість по заробітній платі. Через це вдруге за кілька місяців зупинилось підприємство "Селидіввугілля", шахта "Україна", "Котляревського", "1-3 Новогродівська" – шахтарі бастують. До них думають приєднаються й інші вугільщики, перед якими держава має борги. І ви знаєте про цю ситуацію.</p>
<p>Скажіть, яким чином ви плануєте виходити з кризи і скільки ми ще будемо ходити по колу? Не може держава постійно бути стороннім спостерігачем.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>10:25:02</p>
<p>КОРЗУН А.В.</p>
<p>Дякую.</p>
<p>Шановний народний депутате, шановні присутні! Справа в тому, що ви дійсно задали як то дуже болюче питання, що стосується безпосередньо "Селидіввугілля". Якщо казати про кошти, то, що стосується державної підтримки, вчора всі вже документи оформлені, довідки знаходяться в казначействі. Я думаю, сьогодні люди отримають заробітну плату вже безпосередньо на свої рахунки особисті.</p>
<p>Значить, реформа галузі передбачала дуже суттєві інвестиції. Питання складне, багато років воно дуже складно вирішувалося, але нарешті на цьому тижні вже урядом прийнято рішення про надання державних гарантій під отримання того мільярда, про який ви казали, на інвестування саме в технічний розвиток вугільної галузі, і зокрема в державне підприємство "Селидіввугілля". Там досить суттєва сума, майже 300 мільйонів гривень, з цього 200, ну, майже 280 мільйонів з цих траншів буде йти саме на "Селидіввугілля".</p>
<p>Крім того, взагалі по міністерству створено на сьогодні державне підприємство "Національна вугільна компанія", яка має протягом 2-3 місяців сформуватися і розпочати повноцінну роботу, тобто оптимізувати структуру управління галузі і суттєво покращити фінансовий стан підприємств. Якщо треба більш детально інформацію, ми особисто можемо її надати, або зустрінемося і вам детально все доповімо.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від фракції "Об'єднання "Самопоміч" слово надається народному депутату Альоні Бабак.</p>
<p>&nbsp;</p>
<p>10:26:38</p>
<p>БАБАК А.В.</p>
<p>Шановні члени уряду! У середу на Комітеті будівництва, містобудування і житлово-комунального господарства стало абсолютно зрозуміло, що уряд зірвав дві наймасштабніші реформи: реформу обліку ресурсів води і тепла і реформу житлово-комунального господарства. Ми вже знаємо чітко, що 10.06-го цього року Закон "Про житлово-комунальні послуги" не буде введений в дію, тому що урядом не підготовлені постанови і не прийняті, якими люди зможуть змінювати управителів, вибирати, як працювати з водоканалами і теплоенерго і як обліковувати воду і тепло в будинках.</p>
<p>Скажіть, хто буде нести відповідальність в уряді за зрив цих масштабних реформ? І хто дозволить людям змінити ярмо діючих управляючих компаній і нав'язаних по конкурсах компаній, які сьогодні вже виставляють по 10 гривень за квадратний метр обслуговування житла? Прошу дати чітку дату, коли уряд прийме відповідні постанови на реалізацію двох масштабних реформ:&nbsp; реформи обліку ресурсів і реформи житлово-комунального господарства.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хто буде відповідати? Прошу.</p>
<p>&nbsp;</p>
<p>10:27:51</p>
<p>ЗУБКО Г.Г.</p>
<p>Шановні колеги! Я хотів би, щоб тут був такий зворотній рух. Безпосередньо житлово-комунальні послуги, закон, який був поданий, який був прийнятий, передбачає прийняття великої кількості нормативних актів, які пов'язані ще і з вводом в дію Закону про комерційний облік.</p>
<p>Ви знаєте, що ми спільно працюємо і з народними депутатами, і в комітеті. І в середу ми зустрічалися в комітеті і проговорювали всі питання, які стосуються безпосередньо вводу в дію цього закону. Якщо сьогодні хтось хоче показати, що не в курсі, і просто перекладає відповідальність з однієї сторони на іншу, тому що є багато неузгодженостей в законі, які ми сьогодні, під час підготовки нормативних актів, пытаемся узгодити, в тому числі і питання, коли ми розуміємо, що тільки з 10 грудня люди повинні визначитись з формою управління. І ми бачимо вже невідповідність, коли ми розуміємо, що закон може вступити в червні місяці в дію, а тільки в грудні люди можуть визначитись остаточно з формою управління. І тільки після цього муніципалітети там, де не визначились з формою управління, будуть вже, так сказати, визначатися і допомагати брати в управління таку власність.</p>
<p>Тому ще раз ми наголошуємо на тому, щоб був зворотній рух. Ми звернулися до комітету також подивитися з пропозицією щодо можливості відтермінування безпосередньо вводу в дію в експлуатацію… вводу в дію цього закону у зв'язку з тим, що є невідповідність, в тому числі і питання визначення людей. Це перше.</p>
<p>Те, що стосується нормативних актів. Нормативні акти на сьогоднішній день, частина знаходиться вже в секретаріаті, і буде розглянута на найближчому уряді, частина знаходиться на погодженні в центральних органах виконавчої влади. Але ще раз хотів би наголосити, що закон дуже складний, у нас з'являється до п'яти типових договорів: окремо на гарячу воду, окремо на тепло, окремо на водопостачання. І питання на сьогоднішній день також є і від органів місцевого самоврядування, які…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте, будь ласка.</p>
<p>&nbsp;</p>
<p>ЗУБКО Г.Г. … які розуміють, який складний шлях стосується не тільки підписання договорів, взяття в управління цих будинків, а ще й потім адміністрування білінгу, який повинні надавати комунальні підприємства.</p>
<p>Тому я б хотів би, знаєте, авторів закону, яких я підтримую і буду підтримувати, так?&nbsp; Але просто зараз не перекладати з, так сказати, з больної голови на здорову або з хворої на хвору – так? – і вирішувати це питання спільно.</p>
<p>Я думаю, що я ще раз хотів би вже звернутися до…</p>
<p>&nbsp;</p>
<p>ГОЛОВУЮЧИЙ. Дякую, пане міністре.</p>
<p>Ще просив… Дякую.</p>
<p>Ще 1 хвилину просить міністр пан Рева. Але я дуже прошу членів уряду також вкладатися в регламент, тому що це є "година запитань до Уряду" передовсім від народних депутатів.</p>
<p>Прошу, 1 хвилина для міністра Реви.</p>
<p>&nbsp;</p>
<p>10:31:01</p>
<p>РЕВА А.О.</p>
<p>В додаток до того, що сказав Геннадій Григорович, хочу сказати, що ми вже почали приймати нормативні акти на виконання цього закону в частині захисту прав громадян щодо сплати за житлово-комунальні послуги.&nbsp;</p>
<p>Доводжу до відома вашого, пані Альона, що 1022 постанова, якою, як ви правильно сказали, давали можливості управляючим компаніям до 10 гривень знімати за квадратний метр, сьогодні внесені зміни 329 постановою і обмежено плату за управління багатоквартирним будинком до 5 гривень 41 копійки, тобто вдвічі менше.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Євтушка від фракції&nbsp; "Батьківщина".</p>
<p>&nbsp;</p>
<p>10:31:45</p>
<p>ЄВТУШОК С.М.</p>
<p>Дякую, пані головуюча. Сергій Євтушок фракція "Батьківщина". Пані Оксана Іванівна, я прошу моє запитання вважати депутатським запитом. А хочу&nbsp; направити своє питання до міністра науки і освіти (не бачу), а якщо немає, то представника.</p>
<p>Згідно з додатку 10 Закону України&nbsp; "Про державний бюджет на 2018 рік" навчальні заклади І і ІІ рівня акредитації були передані на фінансування з місцевих бюджетів.&nbsp; Це є непосильним тягарем для утримання цих&nbsp; закладів. У мене в руках звернення трудового колективу Березнівського лісотехнічного коледжу, що на Рівненщині, який чітко говорить про те, що мова зараз не йде навіть про утримання матеріально-технічної бази. Мова йде про те, що людям, які працюють, а це 47 працівників і з них 5 кандидатів наук, 5 аспірантів і всі інші, які випускають дуже багато фахівців лісової&nbsp; галузі, немає можливості оплатити заробітну плату.</p>
<p>Прошу: з Міністерством фінансів відреагуйте на цю ситуацію і внесіть зміни.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка.&nbsp;&nbsp;&nbsp;&nbsp;</p>
<p>&nbsp;&nbsp;&nbsp;</p>
<p>10:32:55</p>
<p>ХОБЗЕЙ П.К.</p>
<p>Павло Хобзей заступник міністра. Шановні народні депутати! Ми знаємо цю проблему, яка є, але це заклади, які фінансуються з обласного бюджету. Набагато драматичніша ситуація є з закладами І і ІІ рівня, вищими навчальними закладами І і ІІ рівня акредитації, які є в структурах вищих навчальних закладів, а їх є дві треті, і це десь три з половиною мільярда гривень. І ви пам'ятаєте, що при прийнятті бюджету на 2018 рік ці заклади, які в структурних підрозділах університетів були на фінансуванні державного бюджету, без жодної додаткової копійки.</p>
<p>Минулого тижня відбулася нарада міністра освіти і науки і міністра фінансів України. І було домовлено про те, щоб закрити,&nbsp; принаймні частково, на виплату відпускних, які вже скоро треба буде виплачувати. Було знайдено, в межах видатків Міністерства освіти і науки мільярд сто, які будемо просити&nbsp; бюджетний комітет, щоб погодили про перенесення і зняли цю проблему.</p>
<p>Щодо фінансування закладів, які є на обласному бюджеті, давайте ми з'ясуємо, і я думаю, що Рівненська область має ті доходи, просто скеровує на інші цілі і ми будемо це вивчати.</p>
<p>Дякую.</p>
<p>&nbsp;</p>
<p>10:34:21</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" Хлань Сергій Володимирович. Будь ласка.</p>
<p>&nbsp;</p>
<p>10:34:25</p>
<p>ХЛАНЬ С.В.</p>
<p>У мене питання до міністра соціальної політики. Пане Андрію, скажіть, будь ласка, розрахунок субсидій на вугілля проводиться з ціни 2 тисячі 300 гривень, фактично ціна вугілля на сьогоднішній день досягає 6,5-7 тисяч гривень. На півдні Херсонської області вона не газифікована, на превеликий жаль, полезахисних смуг вже не залишилося, бо їх всі вирізали на дрова, люди купляють вугілля відрами. В минулому році я звертався з цією проблемою, ви сказали, що буде в бюджеті закладено збільшення грошей для субсидування щодо твердого палива. Вже починається літо і селяни завжди починають запасатися вугіллям вже влітку, і будуть знову задавати те саме питання, але за рік нічого не вирішено. Чи, скажіть, буде в наступному році, на наступний рік чи вже може восени якийсь перерахунок ціни для субсидування твердого палива?</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Перед тим, як дати відповідь, можливість відповісти, ви подумайте, хто буде відповідати.</p>
<p>Я хочу сказати, вже є в залі наш колега, в якого сьогодні день народження, Борислава Розенблата. Привітаємо нашого колегу з днем народження сьогодні, з днем народження. <i>(Оплески)</i></p>
<p>І я запрошую до слова від уряду Реву. Будь ласка, включіть мікрофон.</p>
<p>&nbsp;</p>
<p>10:35:52</p>
<p>РЕВА А.О.</p>
<p>Дякую вам за запитання.</p>
<p>Хочу сказати, що останній раз ми піднімали вартість однієї тонни вугілля в минулому році. В цьому році ми плануємо з жовтня місяця переглянути ціну на закупівлю однієї тонни твердого палива, оскільки розрахунки показують, що взаємопов'язаний процес між субсидією на газ для опалення і твердим паливом. Чим більше люди купляють твердого палива, тим менше вони використовують природного газу, тобто тут є залежність, яка в принципі з точки зору державних інтересів є доцільною.</p>
<p>Тому ми зараз опрацьовуємо це питання і плануємо, в усякому разі у нас такі плани є, з нового опалювального сезону з 1 жовтня переглянути ціну і відповідно збільшити фінансування закупівлі твердого палива нашими громадянами.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від Радикальної партії Ігор Мосійчук, будь ласка.</p>
<p>&nbsp;</p>
<p>10:36:58</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. У нашої фракції дуже пряме, глобальне запитання. Шановні урядовці, коли ви припините бути наркоманами? Коли ви злізете з наркоголки Міжнародного валютного фонду? Ви що не усвідомлюєте, що ви здираєте з українців&nbsp; останню свитину? Зараз на догоду МВФ ви піднімаєте ціну на газ, відповідно зростають ціни в магазинах, українці далі не можуть терпіти, багато хто зараз присутніх в ложі заявляє про необхідність продажу української землі, якою заволодіють транснаціональні компанії.</p>
<p>Отож питання просте: ви хочете, щоб люди вас дійсно на вилах винесли? Чи ви нарешті переглянете співпрацю з "кровосісями" з МВФ&nbsp; і почнете працювати на український народ? Перекрийте контрабанду на митниці…</p>
<p>&nbsp;</p>
<p>10:38:14</p>
<p>РОЗЕНКО П.В.</p>
<p>Шановні народні депутати! Я хочу сказати, що при наших взаємодіях з Міжнародним валютним фондом і іншими міжнародними організаціями немає жодного місця ні будь-якому шантажу, будь-яких погроз, ультиматумів з боку міжнародних організацій до України – це нормальний, повноцінний діалог. І повірте, уряд України жодним чином, жодним своїм рішенням не діє в межах логіки будь-кого. Наша основна мета – підвищення якості і рівня життя українців. От наша генеральна лінія, яку ми витримуємо протягом останніх років.</p>
<p>Безумовно, взаємодія з&nbsp; міжнародними організаціями має за мету не лише отримати кошти, хоча і це на сьогодні дуже важливо. Адже ви самі розумієте, що, зокрема, кредити Міжнародного валютного фонду України… надаються&nbsp; Україні під найменші відсотки, які будь-яким чином&nbsp; може сьогодні залучити держава від інших організацій.</p>
<p>Разом з тим, ми сьогодні абсолютно чітко розуміємо свою відповідальність. Ми готові відповідати за будь-які вчинки, за будь-які речі, які у нас виникають у процесі роботи з Міжнародним валютним фондом. Питання підвищення ціни на газ, питання введення так&nbsp; званого ринку землі ми ж&nbsp; прекрасно розуміємо, що без Верховної Ради України ці рішення не приймаються. Тому ми спільно з вами будемо приймати&nbsp; відповідальні рішення в&nbsp; інтересах&nbsp; української нації, в&nbsp; інтересах українського народу, а не будь-кого&nbsp; іншого.</p>
<p>І по аспекту соціальних переговорів з Міжнародним валютним фондом я&nbsp; прошу, щоб ще Андрій Рева сказав пару слів.</p>
<p>&nbsp;</p>
<p>10:40:21</p>
<p>РЕВА А.О.</p>
<p>Шановний пане Ігорю, із свого 20-річного досвіду роботу в галузі соціальної політики і спостерігаючи за тим, як потрібно реабілітувати наркомана, скажу вам наступне. Якщо ви одразу припините вживати наркотики, забороните їм, то наркоман може померти. Для того, щоб&nbsp; він з ліз з цієї голки, його потрібно лікувати і реабілітовувати. Хто посадив Україну на цю голку, ви знаєте&nbsp; прекрасно, і вони теж&nbsp; знаходяться, в тому числі в цій залі. А те, що ми зараз робимо, це називається лікування і реабілітація. І після цього закінчення, от тоді ми злізимо з цієї голки.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від групи "Воля народу" Шахов Сергій Володимирович. Включіть&nbsp; мікрофон, будь ласка.</p>
<p>&nbsp;</p>
<p>10:41:06</p>
<p>ШАХОВ С.В.</p>
<p>Сергій Шахов, політична сила "Наш край". Шановні колеги, сьогодні у нашій країні відбуваються теракти без вибухів. Житомирщина, Черкащина, Харківщина – більше ста дітей потрапили в лікарні і десятки дітей потрапили в&nbsp; реанімації від невідомої речовини, як заявило Міністерство охорони здоров'я. Поліція за частиною першою 296 статі за хуліганство збудили кримінальне провадження.</p>
<p>Скажіть, будь ласка, "Наш край" звертається до Служби безпеки України негайно взяти це на свій розгляд і відсторонити слідчих від поліції. Це – теракти, які відбуваються проти українських дітей.</p>
<p>Негайно Міністерству освіти поставити до вересня повністю в школах турнікети. У Верховній Раді&nbsp; поставили, і всі бояться.</p>
<p>І негайно "Наш край" вимагає звіту від Міністерства охорони здоров'я дати, якою…</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ШАХОВ С.В. … якою речовиною отруїлися наші діти українські. Чому сьогодні не призначили ще – це запитання – чому сьогодні не призначений міністр охорони здоров'я українець, чиї діти вчаться в українських школах, чиї діти сьогодні лікуються в українських лікарнях?</p>
<p>І ще хочу сказати, "Наш край" готовий дати 50 тисяч аптечок для того, щоб Уляна Супрун поїхала до себе в країну. Повірте, у волонтерів знайдуться сьогодні гроші, щоб дати ці 50 тисяч аптечок.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>10:42:58</p>
<p>РОЗЕНКО П.В.</p>
<p>Пане Сергію, дякую за запитання. Воно є надзвичайно болюче і актуальне. Якщо ви уважно стежите, в тому числі за діяльністю уряду, якраз питання тих… цілої низки негативних явищ щодо розпилення відповідних… відповідного газу в школах України піднімалося і розглядалося на останньому засіданні уряду.</p>
<p>Хочу вам сказати, що є абсолютно чітка позиція і Прем'єр-міністра України, і всього уряду щодо необхідності детального вивчення цього питання. І саме головне, що нас на сьогоднішній день турбує, безумовно, це –&nbsp; здоров'я тих дітей, які постраждали внаслідок цього. І повірте, у нас всі основні заходи, в тому числі Міністерства охорони здоров'я спрямовані саме на те, щоби якомога швидше діти повернулися до повноцінного навчання. Але другий принциповий момент, про який теж говорив і Прем'єр-міністр України в своєму виступі, дослідити чи немає зв'язку між всіма тими подіями, які відбувалися в різних... в різних містах нашої держави. Тому є відповідні доручення Міністерству внутрішніх справ, Національній поліції уважно вивчити і дослідити це питання якраз з точки зору системності цього процесу. Як тільки будуть відповідні рішення і відповідні висновки Міністерства внутрішніх справ, Національної поліції, Міністерства освіти і науки, Міністерства охорони здоров'я – ми, безумовно, прозвітуємо і перед народними депутатами, і перед суспільством щодо цієї прикрої і неприємної для нас ситуації.</p>
<p>Дякую вам за запитання і відповідні звіти ви їх, безумовно, отримаєте.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І заключне запитання від груп і фракцій передається Кулінічу, а потім – запис депутатів, від депутатів запитання. Будь ласка.</p>
<p>&nbsp;</p>
<p>10:45:05</p>
<p>КУЛІНІЧ О.І.</p>
<p>Олег Кулініч, 147 виборчий округ, Полтавщина. У мене питання до Міністерства інфраструктури та до Міністерства фінансів. У нас на сьогодні склалася величезна проблема із фінансуванням доріг територіального значення, так званими "тешками". Їх у нас рахується в країні 30 тисяч кілометрів, тільки в Полтавській області таких доріг 23.</p>
<p>Минулої п'ятниці я задавав питання міністру пану Омеляну за рахунок чого, за рахунок яких ресурсів будуть такі дороги фінансуватися в поточному році? Але, на жаль, конкретної відповіді я не отримав. У нас на порозі уже літо – якраз гарний час для ремонту таких доріг. Тому я звертаюсь до віце-прем'єра пана Кістіона. Володимир Євсевійович, візьміть це питання під особистий контроль, і хотів би, щоб Мінфін і представники Мінінфраструктури, якщо тут хтось єсть, прокоментували за рахунок яких ресурсів, як буде відбуватися ремонт доріг територіального значення в 2018 році.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон.</p>
<p>&nbsp;</p>
<p>10:46:10</p>
<p>ЛАВРЕНЮК Ю.Ф.</p>
<p>Заступник міністра інфраструктури Лавренюк. Як вам відомо, з 1 січня цього року вступив в силу Закон про Державний дорожній фонд. Передано, передано на баланс місцевих обласних державних адміністрацій всі ці дороги, про які ви говорите. Вони фінансуються 35 відсотків з дорожнього фонду. Але що ми маємо на сьогоднішній час, про що й міністр наголошував і віце-прем’єр-міністр Володимир Євсевійович Кістіон? Про те, що&nbsp; обласні державні адміністрації неефективно використовують ті кошти, які надходять їм як субвенція. Це про ті "тешки", про які ви говорите, якщо вони на балансі обласних державних адміністрацій. Тому контролюйте на місцях, щоб області державні адміністрації ефективно використовували і розпочали вже будівництво тих доріг.</p>
<p>Дякую.</p>
<p>&nbsp;</p>
<p>10:47:04</p>
<p>КАПІНУС Є.В.</p>
<p>Колеги!&nbsp; Державний секретар Капінус, Міністерство фінансів. Я хотів би наголосити, що минулого року саме парламентом було створено дорожній фонд, і це один із найбільш ефективних механізмів, як на мене, забезпечення фінансування будівництва доріг.</p>
<p>Зазначений механізм передбачає, що кошти в автоматичному порядку розподіляються, направляються на забезпечення відповідних робіт. Тому на сьогодні фінансування воно забезпечено в тому обсязі, який і передбачений законом, в повному обсязі. От ефективність – це вже питання трошки інше, і мені здається, з урахуванням того, що у нас відбувається децентралізація саме з цього ракурсу потрібно на це і дивитися.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу народних депутатів приготуватися до запису.</p>
<p>Зараз репліка, 30 секунд, Кулініч. І приготуйтесь до запису на запитання.</p>
<p>&nbsp;</p>
<p>10:47:49</p>
<p>КУЛІНІЧ О.І.</p>
<p>Шановні колеги, Міністерство фінансів та Міністерство інфраструктури, мова йде за дороги територіального значення. Вони не передані на баланс обласних адміністрацій. Це "тешки". Про що ви говорите?! Ви розберіться. Вони на балансі в державі і фінансуються вони з державних ресурсів.</p>
<p>Я за "тешки" говорю. Прокоментуйте, як будете ви фінансувати ці дороги в 2018 році. Ресурсу немає, про це всі говорять.</p>
<p>&nbsp;</p>
<p>ГОЛОВУЮЧИЙ. Отже, прошу провести запис на запитання від народних депутатів. Прошу включити запис.</p>
<p>Дивимось. Дивимось. Є справедливість? Отже, Ігор Шурма, перший народний депутат.</p>
<p>&nbsp;</p>
<p>10:48:51</p>
<p>ШУРМА І.М.</p>
<p>Дякую головуючому за справедливість.</p>
<p>У мене є запитання до уряду. На цих днях відбувається асамблея Всесвітньої організації охорони здоров'я. Я хотів би вам нагадати, що уряд не сплатив борг у вигляді 26 мільйонів доларів членських внесків, тому Україна є в числі чотирьох держав світу, яка є позбавлена голосу на засіданні асамблеї.</p>
<p>Пане Розенко, будете відповідати ви, тому що я не про борг. Ви які боржники були, такі й лишилися. Там виступала т.в.о. міністра з політичною заявою. Вона спочатку в Twitter закликала людей вийти до Адміністрації Президента стосовно недостатньої роботи по звільненню заручників наших, це дійсно важлива справа. А потім, одягнувши відповідний дрес-код у вигляді маєчки з Сенцовим, виступила з політичною заявою.</p>
<p>У мене є запитання. Вона представляла Україну. Хто її туди направив, за чиї кошти? І чи її виступ політичний був узгоджений з політикою Кабінету…</p>
<p>&nbsp;</p>
<p>10:50:03</p>
<p>РОЗЕНКО П.В.</p>
<p>Я почну, напевно, з останнього. Я хочу сказати таке, що уряд, я думаю, всі адекватні люди сьогодні мають зробити все і підтримати як Олега Сенцова, який вже… почався другий тиждень, як він оголосив голодування, так і інших десятків, сотнів заручників хворобливих амбіцій однієї людини, яка себе чомусь вважає королем світу. І зробити все спільними зусиллями, не дивлячись на владу, опозицію, громадський сектор, щоб ці заручники були звільнені, щоби Олег Сенцов, який засуджений за абсолютно політичними мотивами, був звільнений і звільнений негайно, як і інші, ще раз наголошую, сотні заручників сталінсько-путінського режиму.</p>
<p>Щодо останніх… щодо внесу у Всесвітню організацію охорони здоров'я, зараз відповість заступник міністра охорони здоров'я Павло Ковтонюк.</p>
<p>&nbsp;</p>
<p>10:51:23</p>
<p>КОВТОНЮК П.А.</p>
<p>Дякую.</p>
<p>Пане Ігоре, хочу вас повідомити, що перший раз за всі роки в цьому році Україна сплатила внесок до Всесвітньої організації охорони здоров'я. Це, безумовно, підняло там наш престиж. Дійсно, залишається дуже старий борг по цій сплаті. І якщо… ми подавали відповідний бюджетний запит в цьому році, він підтриманий не був. Дуже надіємось на те, що наступного року парламент підтримає виділення цих коштів. Ми одразу розрахуємось з ВООЗ за всі попередні роки.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Негой передає слово для запитання Тімішу, будь ласка. Включіть мікрофон.</p>
<p>&nbsp;</p>
<p>10:52:01</p>
<p>ТІМІШ Г.І.</p>
<p>Доброго дня! Шановний пане заступник міністра, у мене запитання до заступника міністра освіти пана Павла Хобзея. Вчора ми почули з вуст пані Лілії Гриневич, що вже найшли порозуміння два міністерства – Міністерство освіти України і відповідно Міністерство освіти Румунії. І є протокол про наміри чи є протокол вже підписаний, чи готуються підписувати протокол про імплементацію мовної статті Закону "Про освіту"?</p>
<p>Мені здається, що вся буковинська спільнота, Одеська область, Закарпаття чекають на це рішення. Поясніть мені, будь ласка, зміст, чи це реально сьогодні почути, що саме лягло в цей документ, яке рішення? І чи враховувала наша сторона, українська сторона, скажімо так, зауваження Венеціанської комісії?</p>
<p>Дякую.</p>
<p>&nbsp;</p>
<p>10:53:03</p>
<p>ХОБЗЕЙ П.К.</p>
<p>Дякую за запитання.</p>
<p>Дійсно, готуємось підписати протокол між міністерством нашим і Міністерством освіти Румунії. Робота досить складна. Ще немає остаточного варіанту, тому що йдуть постійні переговори і комунікації. Міністерство освіти також веде розмову з громадою румуномовною в Чернівцях, особисто я був два тижні тому, ми говорили. І сьогодні проводиться семінар Ради Європи, де доповідають результати Венеційської комісії члени Венеційської комісії, і ми шукаємо порозуміння.</p>
<p>Стаття 7 прийнята. Єдине, що ми просимо – щоб парламент підтримав Закон 8046 про видовження перехідного періоду, не зупинення. Ми проводимо і реалізуємо статтю 7.</p>
<p>Але для того, щоб її реалізувати потрібно продовжити період перехідного з 2 до 5 років, щоб ми дійсно змогли реалізувати статтю 7. Я дуже прошу депутатів підтримати Закон 8046.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До запитання запрошується Рябчин Олексій Михайлович, будь ласка.</p>
<p>&nbsp;</p>
<p>10:54:12</p>
<p>РЯБЧИН О.М.</p>
<p>Олексій Рябчин, "Батьківщина", Донеччина. Шановні урядовці, є одне наболіле питання, а саме питання виплати пенсій внутрішньо переміщеним особам, а точніше її невиплата або несвоєчасна виплата.&nbsp; Я тільки повернувся з колегами з Донецької області, де ми везли британську делегацію в Авдіївку, в Бахмут, в Краматорськ. Так от люди, переселенці, жаліються іноземцям, що їм уряд не виплачує пенсії. Це пов'язано з тим, що уряд прийняв якусь постанову, де є процедура верифікації зміни. Пенсія повинна бути виплачена до 25-го. 25-е – сьогодні, пенсію людям не виплатили, але є індивідуальні графіки і пенсії не були виплачені ні 15-го, ні 16-го. Вчора люди телефонують і жаліються, що телефонували на гарячу лінію, їм там, по-перше, нахамили і не з'ясували, коли буде пенсія, і сказали, що по кругу йде, що зараз процедура верифікації, там, в Мін'юсті.</p>
<p>Шановні колеги, для багатьох переселенців пенсія – це єдине джерело взагалі фінансування і існування. Є велика кількість переселенців, яка взагалі з 2014 року виїхала з окупованої території і…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>РЯБЧИН О.М. … є велика категорія людей, які виїхали в 2014 році і більше вони не в'їзні, вони туди не переїжджають. Хіба не можна таких людей, я не знаю, в якийсь окремий список верифікації? Будь ласка, це істотне питання для багатьох, для мільйонів українців, за яких ми боремося, за серця і розум, а уряд нам в цьому не допомагає. Прошу пояснити ситуацію, це питання турбує багатьох людей.</p>
<p>Дякую.</p>
<p>&nbsp;</p>
<p>10:55:50</p>
<p>РОЗЕНКО П.В.</p>
<p>Пане Олексію, дякую за питання.</p>
<p>Я хочу запевнити, що уряд не приймав останнім часом і взагалі не приймав жодних рішень щодо обмежень будь-яких прав переселенців, вимушених переселенців на отримання пенсії. Немає жодних таких рішень, не треба навколо цього, ну, піднімати, ну, скажемо так, питань і спекулювати на цих термінах. Не було, ще раз наголошую, жодних рішень щодо обмеження прав вимушених переселенців.</p>
<p>Друге. Затримки з виплатами на сьогоднішній день з виплатами пенсій пов'язані виключно зі зміною і уніфікацією графіка виплати пенсій Пенсійним фондом України. Всі пенсії переселенцям будуть виплачені в повному обсязі. Ніяких боргів перед переселенцями не буде. Це я вас повністю… я хочу вас в цьому просто&nbsp; переконати.</p>
<p>Тому всім управлінням Пенсійного фонду було доведено про те, щоби вони повідомили людей про зміни цього графіку, і коли їм по новому графіку будуть виплачені пенсії. В абсолютній більшості областей України це питання на сьогоднішній день знято. Якщо є конкретні запитання по конкретних управліннях Пенсійного фонду,&nbsp; безумовно, передайте цю інформацію уряду.&nbsp; Якщо хтось не довів відповідно новий графік виплати пенсій це буде зроблено найближчим часом. Але ще раз хочу наголосити: ніяких обмежень виплат пенсій переселенцям не буде.</p>
<p>І я ще хочу надати слово Андрію Олексійовичу Реві для уточнення позиції.</p>
<p>&nbsp;</p>
<p>10:57:52</p>
<p>РЕВА А.О.</p>
<p>Я хотів би звернути увагу пана Рябчина. Він правильно сказав – складіть окремий список. Так от у нас півтора мільйона офіційно зареєстрованих&nbsp; внутрішньо переміщених осіб. Допомогу як внутрішньо переміщені особи отримують лише 300 тисяч. Це говорить про те, що у нас хтось має статус переселенця, а хтось числиться переселенцем. І коли ми говоримо про людей, які знаходяться на нашій, підконтрольній території, у них жодних проблем не виникає. І коли ми зустрічаємося з організаціями внутрішньо переміщених осіб, якщо я чую "головна проблема – житло", я точно переконаний, що це ті люди, які живуть тут. А коли нам говорять "проблеми з виплатами", так це проблеми у тих людей, які живуть там, і які перетинають кордон, лінію розмежування, і відповідно, у них виникають проблеми&nbsp; з верифікацією.</p>
<p>Хочу сказати лише одне, те, що підтвердив віце-прем'єр-міністр.</p>
<p>Жодних окремих рішень щодо обмежень чи якихось інших речей уряд не приймав. Але процес верифікації іде з 16-го року…</p>
<p>&nbsp;</p>
<p>ГОЛОВУЮЧИЙ. Будь ласка, Соловей включіть мікрофон.</p>
<p>&nbsp;</p>
<p>РЕВА А.О. … і він буде таким, що буде тривати. Всім, хто знаходиться на нашій…</p>
<p>&nbsp;</p>
<p>10:59:08</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття. В мене запитання до міністра, виконуючого обов'язки міністра охорони здоров'я і також до Міністерства фінансів, у зв'язку з критичною ситуацією, яка склалася в гірських районах щодо виплати заробітної плати працівникам медичної сфери. Для прикладу, сьогодні в Косівському районі виплачено всього-на-всього 20 відсотків квітневої заробітної плати. Така сама ситуація сьогодні і у Верховинському району по виплаті заробітної плати працівникам медичної сфери. Це ганьба! Останній раз така ситуація була ще у 90-х роках. Я звертався як народний депутат неодноразово, на жаль, вирішення цього питання немає.</p>
<p>Шановний Андрій Володимирович, я так само, прошу вас, як людину, яка дуже плотно опікується проблематикою гірських територій, так само включити це у вирішення цього питання і на наступне "годину запитань до Уряду" включити звіт профільного…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>СОЛОВЕЙ Ю.І. І на наступне під час "години запитань до Уряду" включити звіт профільного міністра щодо ситуації з виплатою заробітної плати працівникам медичної галузі в гірських територіях.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Охорона здоров'я, хто буде, Хобзей? Включіть мікрофон, будь ласка.</p>
<p>&nbsp;</p>
<p>РОЗЕНКО П.В. Павло Ковтонюк – заступник міністра охорони здоров'я і Міністерство фінансів – Євген Капінус.</p>
<p>&nbsp;</p>
<p>11:00:37</p>
<p>КОВТОНЮК П.А.</p>
<p>Дякую.</p>
<p>Шановний пане Юрію, шановні народні депутати, ситуація з фінансуванням зарплат лікарів є наступна. Зарплата по медичній субвенції нараховується в перерахунку на одного мешканця з гірським коефіцієнтом на гірській території і у нас є багато гірських територій, в тому числі у Львівській області, в Чернівецькій області, в Закарпатській області і в інших районах Івано-Франківської області. Однак, потрапляючи на рівень області, ця субвенція розподіляється вже там і ми не маємо контролю над тим, в яку конкретно лікарню потрапляють кошти і по якому там принципу, тому що сьогодні така система фінансування. Проблеми є&nbsp; тільки по цій одній лікарні з якою я спілкуюсь мало не щодня, сьогодні дзвонив з лікарем двічі говорив на цю тему. Вона є регіональна і повинна вирішувати на місцевому рівні. Ми до цього докладаємо зусиль і я вас поінформую про хід вирішення цієї проблеми.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Міністерство фінансів.</p>
<p>&nbsp;</p>
<p>11:01:46</p>
<p>КАПІНУС Є.В.</p>
<p>Капінус, держсекретар. Колеги, я хотів би зазначити, що на сьогодні відповідне фінансування, яке визначено в державному бюджеті для субвенцій регіонів, воно здійснюється в повному обсязі. Тому, якщо там питання є, то якраз це питання, які є на регіональному рівні з державного бюджету повне фінансування проводиться.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу максимально посприяти у вирішенні того питання. Я думаю ми на робочому рівні зможемо зв'язатись і з цього приводу провести консультації. Щоб воно було чимшвидше вирішено це питання.</p>
<p>Дякую вам.</p>
<p>Наступний Іщейкін передає слово для запитанні Оксані Юринець, будь ласка,&nbsp; пані Оксана.</p>
<p>&nbsp;</p>
<p>11:02:30</p>
<p>ЮРИНЕЦЬ О.В.</p>
<p>Оксана Юринець, 117 виборчий округ, місто Львів. Моє запитання звучить до уряду, але немає голови уряду, то я хотіла би переадресувати його Міністерству фінансів, що стосується, власне, фінансування коледжів, технікумів, ті, які входять в структуру вищих навчальних закладів університетів.</p>
<p>Знаю, що на профільному комітеті Лілією Михайлівною Гриневич було піднято питання про&nbsp; те, що один і один в перерахунку виділення цих коштів не вирішить питання, це лише до серпня місяця. Що буде далі з тими вузами, ми пам'ятаємо перед прийняттям бюджету це було важливою темою, аби всі ці заклади такого рівня акредитації при університетах мали&nbsp; можливість бути профінансованими.</p>
<p>Яка ситуація і де буде решту взятих коштів, щоб вони не до серпня, а принаймні до кінця бюджетного року мали можливість працювати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка.</p>
<p>&nbsp;</p>
<p>11:03:27</p>
<p>КАПІНУС Є.В.</p>
<p>Капінус. Дякую за запитання. Шановні, як зазначив мій колега, останнім часом були прийняті відповідні рішення і ви також підтвердили, 1,3 мільярди були направлені на те, щоб забезпечити вирішення найближчим часом вирішення цього питання.</p>
<p>Погоджуємося з тим, що питання залишається на сьогодні ще відкритим і, відповідно, фінансування потрібно буде довести в повному обсязі. На сьогодні ми з Міністерством освіти шукаємо шляхи, яким чином вирішити ці питання і до кінця&nbsp; року воно буде врегульовано, всі кошти будуть&nbsp; направлені відповідно до&nbsp; потреби.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Мельниченко Володимир Володимирович.</p>
<p>&nbsp;</p>
<p>11:04:03</p>
<p>МЕЛЬНИЧЕНКО В.В.</p>
<p>Моє питання до голови уряду, але&nbsp; його немає, до Кабінету Міністрів. У березні 2011 року між ПАТ "Національна акціонерна компанія "Нафтогаз України" та Сокільською сільською&nbsp; радою як замовником, був укладений договір на виконання розпорядження Кабінету Міністрів України про&nbsp; газифікацію населених пунктів. Було газифіковано майже&nbsp; 20 сіл Каменець-Подільського&nbsp; району Хмельницької області. При цьому специфікою договорів на&nbsp; виконання державного замовлення, виходячи з норм статті 12-13… 183 ГК України є те, що держава гарантує оплату за такими контрактами. Таким чином, укладаючи договір, Сокільська сільська рада розраховувала на субвенцію&nbsp; з державного&nbsp; бюджету України&nbsp;&nbsp; на будівництво газопроводу сума приблизно&nbsp; 34 мільйона гривень. Згідно акту приймання передачі…</p>
<p>&nbsp;</p>
<p>ГОЛОВУЮЧИЙ. 30 секунд, завершити.</p>
<p>&nbsp;</p>
<p>МЕЛЬНИЧЕНКО В.В. … Сокільською сільською радою передано на баланс ПАТ "Хмельницькгаз". "Нафтогаз" звертається в суд, перша інстанція&nbsp; зобов'язує… держава не виплачує субвенцію, не погашає борг звертається… перша&nbsp; інстанція приймає рішення,&nbsp; щоб Сокільська рада&nbsp; уплатила цей борг, апеляція&nbsp; відміняє і Верховний Суд задовольняє. І сьогодні бюджет Сокільської ради &nbsp;- це&nbsp; 34 мільйона гривень&nbsp; у рік і тому…&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, хто буде відповідати. Включіть&nbsp; мікрофон.</p>
<p>&nbsp;</p>
<p>11:05:55</p>
<p>КІСТІОН В.Є.</p>
<p>Доброго дня, шановні народні депутати, дійсно,&nbsp; така проблематика є&nbsp; у нас в рамках держави у свій час. Тобто в&nbsp; 2011 році&nbsp; було прийнято рішення уряду, яке&nbsp; не було реалізоване, яким&nbsp; визначалося, що НАК "Нафтогаз" може профінансувати&nbsp; виконання відповідних робіт&nbsp; по влаштуванню газопроводів, але я ще раз&nbsp; підкреслюю, рішення уряду законної сили не набрало. За відповідний період були виконані відповідні роботи, і серед загального обсягу виконаних робіт є частина газопроводів, по яким роботи виконані, є частина газопроводів, які знаходяться на стадії виконання робіт.</p>
<p>Тому на сьогоднішній&nbsp; день по тим газопроводам, які виконані роботи, де профінансовано, де роботи профінансовані за рахунок НАК "Нафтогазу", НАК "Нафтогаз" має повне право, ну, враховуючи як фінансова установа, яка фінансувала виконання цих робіт, отримати ці… цю нерухому власність і забезпечити їх експлуатацію і користування.</p>
<p>Тому я думаю, що дане питання необхідно ще раз розглянути і знайти правильне рішення в рамках тієї проблематики, яку ви піднімали.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Євлахов Анатолій Сергійович, будь ласка.</p>
<p>&nbsp;</p>
<p>11:07:09</p>
<p>ЄВЛАХОВ А.С.</p>
<p>Анатолій Євлахов, 207 виборчий округ, Чернігівщина. В мене&nbsp; запитання до пана Реви.</p>
<p>Андрій Олексійович, хочу подякувати за те, що ви завжди опікуєтесь українськими пенсіонерами, але на жаль, після останнього підвищення пенсій жителі сільських територій, які мають по 40, по 50 років стажу, які ще пам'ятають трудодні, але мали копійчану зарплату, не відчули цього підвищення.</p>
<p>Я прошу вас і уряд якомога швидше підготувати механізм для підвищення пенсій людям з… трактористам, дояркам, які мають великий трудовий стаж, але на жаль, отримують копійчану пенсію.</p>
<p>Дякую.</p>
<p>&nbsp;</p>
<p>11:08:03</p>
<p>РЕВА А.О.</p>
<p>Дякую вам за запитання.</p>
<p>Ми неодноразово озвучували цю тему і говорили про те, що будь-яка реформа вимагає вдосконалення. Реформа, яка була проведена, вона абсолютно правильна, вона встановила чітку залежність від… пенсійного забезпечення від стажу і заробітку, але вона в той же час відобразила ту несправедливість, яка існувала раніше, про що ви зараз абсолютно правильно кажете.</p>
<p>І тому ми сьогодні опрацьовуємо це питання. Оскільки в нашій країні три мільйони таких людей, пенсіонерів, з них 2,5 мільйони – це жінки, які мають повний страховий стаж 30 і більше років, але працювали, як ви правильно кажете, в сільській місцевості, на фермах, в колгоспах і отримали мізерну зарплату, в тому числі просто палочки на трудодні. І цю проблему ми зараз опрацьовуємо, і плануємо під час проведення другого етапу пенсійної реформи вирішити. Яким способом? Я думаю, ми це зробимо разом з Верховною Радою України.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Німченко Василь Іванович. Передає Ігорю Шурмі, будь ласка, пане Ігор.</p>
<p>&nbsp;</p>
<p>11:09:15</p>
<p>ШУРМА І.М.</p>
<p>Шановні громадяни України, це дуже добре, що в мене є можливість зараз задати ще раз запитання. Я його повторю, тому що на моє конкретне запитання конкретної відповіді ніхто не дає.</p>
<p>Перше. Звертаюся до представника Міністерства охорони здоров'я, перестаньте говорити неправду. Ви сказали, що ви вперше за багато років сплатили членські внески. Я вам нагадаю, Україна винна 26 мільйонів доларів і за це позбавлена права голосу, і таких країн, на превеликий жаль, до 3 африканських додана Україна. Сплатили лишень частину і 20 мільйонів ви по сьогоднішній день винні, говоріть правду.</p>
<p>А інша правда – це не від залежить, а від Кабінету Міністрів. Кабінет Міністрів нехай вишуковує такі гроші. Вам помагають, а ви ще говорите неправду.</p>
<p>А друге питання, я до пана Розенка звертаюсь. За чиї гроші поїхала т.в.о. міністра, яка має друге громадянство? По якому паспорту вона пересікла кордон? І чи її політична заява, яка є синхронна з незадовільною роботою Президента по звільненню заручників, є погоджена Кабінету Міністрів? Дайте конкретну відповідь, за чиї гроші і чи погоджена...</p>
<p>&nbsp;</p>
<p>ГОЛОВУЮЧИЙ. Ви завершили питання. Будь ласка.</p>
<p>&nbsp;</p>
<p>11:10:36</p>
<p>КОВТОНЮК П.А.</p>
<p>Пане Ігорю, я повторю тільки те, що сказав раніше. Є борг, я не говорив, що його немає. Він іде з 1945 року, коли Україна окремо від СРСР стала членом Всесвітньої організації охорони здоров'я. І вже довго іде тяганина, оскільки правонаступником СРСР Україна не стала, чи повинна вона сплачувати, чи не повинна. Цей процес триває і далі. В цьому році Україна перший раз річний внесок за цей рік заплатила, що я вважаю великим кроком вперед. І як я сказав, колеги з ВООЗ оцінили цей вчинок.</p>
<p>Що стосується другого питання, я вважаю, що кожен майданчик повинен бути використаний для того, щоби на міжнародному рівні піднімати актуальне питання для України, і всіх до цього&nbsp; закликаємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І, колеги, заключне запитання. Бондар Михайло. І&nbsp; завершуємо "годину запитань до Уряду". Будь ласка.</p>
<p>&nbsp;</p>
<p>11:11:35</p>
<p>РОЗЕНКО П.В.</p>
<p>Ще. Я просто… було ж персональне питання. Я прошу, пане Ігорю, щодо відрядження міністра охорони здоров'я, які вас турбують питання, викладіть у формі депутатського звернення, і ми, безумовно, надамо відповідь конкретно на ваше питання.</p>
<p>Щодо політичної позиції виконуючого обов'язки міністра охорони здоров'я, я хочу сказати лише одне, що я це повністю… що я цю позицію абсолютно повністю підтримую, і кажу ще раз, як би&nbsp; будь-яка промосковська колона не волала би про те, що не треба вже піднімати питання Сенцова і інших заручників, не треба політизувати форуми, конференції, фестивалі тощо… Будемо! Будемо говорити. Будемо говорити на всіх рівнях.</p>
<p>Я дуже дякую переможцю Канського фестивалю Сергію Лозниці, який отримав відповідну нагороду, що він на найвищому майданчику Канського фестивалю сказав про Олега Сенцова і про його боротьбу. Будемо говорити на всіх майданчиках.</p>
<p>Будемо говорити про абсурдність путінсько-сталінського режиму і вимагати на всіх рівнях від тої роботи колосальної – те, що проводить Президент України – до всіх громадських ініціатив щодо звільнення українських заручників. Тому правда&nbsp; про злочини путінського режиму буде лунати з усіх трибун світу. І&nbsp; нам рота ніхто не закриє, ми будемо про це&nbsp; говорити, поки&nbsp; хоча б один&nbsp; заручник залишається у в'язниці.</p>
<p>&nbsp;</p>
<p>ГОЛОВУЮЧИЙ. Ні, зараз буде останнє.</p>
<p>Отже, Бондар Михайло, останнє заключне запитання від народних депутатів. Будь ласка.</p>
<p>&nbsp;</p>
<p>11:13:12</p>
<p>БОНДАР М.Л.</p>
<p>Дякую.</p>
<p>Бондар Михайло, 119 виборчий округ. Я в першу чергу хочу подякувати Кабінету Міністрів за ці інвестиційні кошти, які виділені на вугільну галузь. Але хочу наголосити, що попри те, що шахти, державні шахти виходять на&nbsp; беззбитковість, так звані "смотрящі" все рівно не дають їм працювати і розвиватися. Буквально вчора на Львівщині комісія, яка була створена з депутатів обласної ради, приїхала на "Львівську вугільну компанію" подивитися, як ведуться роботи по збагаченню вугілля з державних вугледобувних підприємств. На них там травили собак, їм зупиняли там, перепинили дорогу, насипали породи і не випускали. Я вимагаю розібратися в цьому і звільнити наші державні вугледобувні підприємства від тих "смотрящих" так званих.</p>
<p>Дякую.</p>
<p>&nbsp;</p>
<p>11:14:28</p>
<p>КОРЗУН А.В.</p>
<p>Шановний Михайло Леонтійович, ми, безумовно, стривоженість вашу поділяємо, але я хочу вам повідомити, що "Львівська вугільна компанія", вона не належить до сфери управління міністерства, тому мені важко відповісти, які події там відбулися. Ми з вами окремо про це говорили.</p>
<p>Але що стосується надання послуг цією вугільною компанією нашим державним шахтам "Львіввугілля" і "Волиньвугілля", то вчора я разом з першим заступником Львівської обладміністрації з Замлинським провели нараду за участю керівників одного підприємства "Львіввугілля" і "Львівської вугільної компанії", знайшли порозуміння. І там я думаю, що все стабілізується найближчим часом, починаючи навіть з сьогоднішнього дня, я думаю, цих проблем більше там не буде щодо їхніх взаємних стосунків з наданням послуг по збагаченню вугілля.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І заключає "годину Уряду" запитання від Ірини Геращенко. Будь ласка, пані Ірина.</p>
<p>&nbsp;</p>
<p>11:15:22</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, шкода, що немає зараз на нашому засіданні шановного Прем’єр-міністра з поважних причин і інших урядовців. І я хочу звернутися до вас не як Перший віце-спікер українського парламенту, а як активний член міжфракційного об'єднання "Рівні можливості", яке об'єднує майже всіх жінок українського парламенту.</p>
<p>Я хочу зауважити, шановні колеги, що одне із ключових завдань, яке ставить перед собою зараз наше об'єднання, і над яким ми дуже серйозно працюємо разом з Міністерством охорони здоров'я, – це посилення ролі жінок в українській армії. Я хочу нагадати, що 25 тисяч українських жінок підписали контракт і захищають нашу Батьківщину, з них тільки 3 тисячі офіцерів, що абсолютно не відповідає професійному і фаховому рівню українських жінок. <i>(Оплески)</i> І ми дякуємо, що тут є розуміння Міністерства оборони, але я хочу висловити від імені нашого міжфракційного об'єднання обурення і вимагати від вас проведення службового розслідування відносно чиновника Міністерства соціальної політики, який є директором департаменту з умов праці і заробітної плати пана Рябоконя. Тому що зараз в Міністерстві соцполітики розглядаються ті нормативи, які дозволять українським жінкам займати посади в українській армії, що було заборонено ще вчора.</p>
<p>І ми отримали абсолютно хамський, відверто, лист від цього чиновника, який заявив, що він не вважає за потрібне запросити представників, представниць Міжфракційного об'єднання "Рівні можливості", бо це маловідоме і невпливове об'єднання, що по суті принижує більше ніж 40 депутаток Верховної Ради. Але далі ще гірше! Цей чиновник в своєму чиновничому теплому кріслі вважає, що певні фізичні особливості жінок не дозволяють їм працювати снайперками!</p>
<p>Так от, я вважаю, всі ми вважаємо, що певні чоловічі особливості чоловіків в тилу, чиновників, заважають їм залишатись чоловіками. Ми не дозволимо принижувати наших жінок-військових в армії. Ми хочемо нагадати, що серед 25 тисяч українських жінок-військових є снайперки, які працюють краще ніж деякі чоловіки.</p>
<p>І ми вимагаємо і службового розслідування, і перегляду цих радянських ще директив, які не помічають очевидного: наші жінки не гірше ніж чоловіки воюють! І будемо їх захищати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Що ви скажете в своє оправдання, шановні члени уряду?</p>
<p>&nbsp;</p>
<p>11:17:54</p>
<p>РЕВА А.О.</p>
<p>Я хочу відповісти. Шановна Ірина Володимирівна, я хочу від імені Міністерства соціальної політики принести вибачення жінкам – нашим депутатам Міжфракційного об'єднання "Рівні можливості". Хочу сказати, що це не відображає, позиція окремих чиновників не відображає позицію міністерства в цьому питанні. Ми нещодавно розглядали на Комітеті з питань міжнародної політики денонсацію Конвенції МОП № 45. Ми представили офіційну позицію по цих питаннях. І я хочу сказати, що це і є офіційною позицією міністерства стосовно рівних можливостей чоловіків і жінок.</p>
<p>Єдине хочу зауважити, що Рябоконь не є директором департаменту, він є заступником. Але ми проведемо службове розслідування і про результати проінформуємо вас і Верховну Раду України.</p>
<p>Ще раз прошу пробачення.</p>
<p>&nbsp;</p>
<p>ГОЛОВУЮЧИЙ. Дякую вам за таку позицію. Ми б хотіли, щоб уряд був таким же прогресивним як український парламент. І я думаю, що ми найдемо в тому питанні порозуміння.</p>
<p>Таким чином, шановні колеги, "година запитань до Уряду" завершена. Я хочу подякувати усім міністрам, урядовцям, віце-прем'єрам за участь в такому жвавому обговоренні. Успіху вам і до наступної пленарної п'ятниці. Дякуємо вам.</p>
<p>Переходимо до наступного питання порядку денного згідно Регламенту в нас після "години запитань до Уряду" в п'ятницю ми маємо 30 хвилин для оголошення запитів. Я прошу всіх народних депутатів зайти в зал і приготуватись до заслуховування депутатських запитів.</p>
<p>І я передаю слово для ведення Ірині Геращенко. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:19:29</p>
<p>ГОЛОВУЮЧИЙ. Шановні колеги, на цю хвилину, на цей час надійшло 251 запит народних депутатів України. І я переходжу до їх оголошення.</p>
<p>Отже, Віктора Развадовського до голови Житомирської обласної ради, голови Житомирської облдержадміністрації щодо капітального ремонту дороги відгалуженої від автомобільного шляху територіального значення Т-0618 до сіл Білка та Прутівка Романівського району, Житомирської області.</p>
<p>Альони Бабак до міністра соцполітики щодо неправомірних дій Управління праці та соцзахисту населення Харківської міської ради.</p>
<p>Андрія Лозового до голови Вищої кваліфікаційної комісії суддів України, Голови Вищої ради правосуддя щодо упередженості, необ'єктивності та заінтересованості судді Рівненського окружного адміністративного суду - Друзенко Наталії при розгляді справи.</p>
<p>Ігоря Шурми до Прем'єр-міністра щодо незаконності використання Міністерством охорони здоров`я системи охорони здоров'я eHealth.</p>
<p>Групи народних депутатів (Фролова, Соболєва&nbsp; інших; всього 8 депутатів) до Уповноваженого Верховної Ради з прав людини, Голови СБУ, Генпрокурора щодо вжиття термінових заходів задля захисту національного виробника соняшникової олії, великого платника податків Приватного акціонерного товариства "Пологівський олійноекстракційний завод" та його іноземного інвестора, які фінансово підтримують українську армію, від протиправного тиску з боку окремих представників правоохоронних органів.</p>
<p>Михайла Бондаря до тимчасово виконуючого обов'язки директора Департаменту дорожнього господарства, транспорту та зв'язку Львівської обласної держадміністрації щодо ремонту доріг місцевого значення Кам'янка-Бузького, Радехівського, Бродівського та Буського районів Львівської області.</p>
<p>Михайла Бондаря до міністра соціальної політики,&nbsp; голови Львівської облдержадміністрації щодо забезпечення сталої роботи підприємства Львівського казенного експериментального підприємства засобів пересування&nbsp; i протезування та погашення заборгованості із заробітної плати.</p>
<p>Владислава Севрюкова до тимчасово виконуючої обов'язки міністра охорони здоров'я щодо порядку і процедури фінансування проведення профілактичних медичних оглядів, щеплень та виконання лікувально-оздоровчих заходів та інших медичних заходів лікарями вторинної (спеціалізованої) та третинної (високоспеціалізованої) медичної допомоги.</p>
<p>Володимира Литвина до Прем'єр-міністра&nbsp; щодо виділення коштів для продовження робіт з будівництва хірургічного корпусу Новоград-Волинського міськрайонного територіального медичного об'єднання.</p>
<p>Володимира Литвина до Прем'єр-міністра, міністра оборони щодо відновлення повноцінної діяльності Новоград-Волинського військового госпіталю.</p>
<p>Владислава Бухарєва до голови Комітету Верховної Ради України з питань бюджету, Прем'єр-міністра України щодо виділення коштів з Державного бюджету України на 2018 рік з метою придбання лінійного прискорювача для обласного комунального закладу "Сумський обласний клінічний онкологічний диспансер".</p>
<p>Олександра Опанасенка до голови Рівненської обласної державної адміністрації щодо порушення вимог Закону України "Про статус народного депутата України".</p>
<p>Олександра Опанасенка до Прем'єр-міністра щодо створення робочої групи по розробці змін до законодавства.</p>
<p>Анатолія Денисенка до тимчасово виконуючої обов'язки міністра охорони здоров'я&nbsp; щодо створення Національної медичної служби.</p>
<p>Анатолія Денисенка до віце-прем’єр-міністра&nbsp; - міністра регіонального розвитку, будівництва та житлово-комунального господарства щодо необхідності забезпечення соціальним житлом певної категорії громадян.</p>
<p>Василя Гуляєва до Прем'єр-міністра щодо необхідності виділення коштів з Державного бюджету України на завершення реконструкції гімназії № 1 у місті Чорноморськ, та завершення будівництва навчально-виховного комплексу у селі Хлібодарське Біляївського району Одеської області.</p>
<p>Володимира Гусака до міністра молоді та спорту&nbsp; щодо використання коштів бюджетної програми "Субвенції з державного бюджету місцевим бюджетам на будівництво/реконструкцію палаців спорту".</p>
<p>Ірини Констанкевич до Прем'єр-міністра щодо впровадження рекомендацій засідання Секції з питань освіти Асоціації міст України.</p>
<p>Ірини Констанкевич до Прем'єр-міністра щодо проблемних питань, що стосуються виділення земельних ділянок учасникам антитерористичної операції, членам сімей загиблих воїнів.</p>
<p>Ігоря Шурми до Голови Конституційного суду щодо невідповідності та неправомірності займаній посаді тимчасово виконуючої обов’язки міністра охорони здоров'я України.</p>
<p>Ігоря Васюника до голови Житомирської облради, голови Житомирської облдержадміністрації щодо фінансування та проведення будівельно-ремонтних робіт на об'єкті нерухомого майна туристичної бази "Лісовий берег".</p>
<p>Артура Мартовицького та Ігоря Шурми до Прем'єр-міністра щодо бездіяльності відповідних структур в ситуації навколо отруєння школярів у Черкаській загальноосвітній школі № 8, загальноосвітній школі № 6 міста Новомосковська Дніпропетровської області, Миколаївській школі № 6, Харківській спеціалізованій школі № 3.</p>
<p>Артура Мартовицького та Ігоря Шурми до Прем'єр-міністра щодо підриву авторитету України на світовій арені в зв'язку з участю представників Міністерства охорони здоров'я України в роботі 71-ї сесії Всесвітньої Асамблеї охорони здоров'я (місто Женева, Швейцарська Конфедерація).</p>
<p>Вадима Кривохатька до Прем'єр-міністра, Генпрокурора щодо можливих зловживань при проведенні ремонтних робіт в комунальному підприємстві "Міжнародний аеропорт "Запоріжжя".</p>
<p>Якова Безбаха до Кабінету Міністрів, Міністерства освіти і науки України, Міністерства фінансів щодо створення належних умов для безпечного харчування у профільному загальноосвітньому навчальному закладі.</p>
<p>Сергія Рибалки до Прем'єр-міністра, міністра внутрішніх справ,&nbsp; тимчасово виконуючої обов'язки міністра охорони здоров'я щодо лікування дитини Кардаш Анастасії.</p>
<p>Сергія Рибалки до прокурора міста Києва щодо бездіяльності працівників Оболонського управління поліції Головного управління Національної поліції у місті Києві.</p>
<p>Групи нардепів (Лопушанського, Довбенка, інших, всього чотирьох) до міністра внутрішніх справ, Голови Нацполіції України щодо необхідності оптимізації підрозділами Національної поліції України термінів погодження проектів (схем) організації дорожнього руху, відповідно до нормативних документів Державної служби автомобільних доріг України.</p>
<p>Групи народних депутатів (Лопушанського, Довбенка, інших) до Прем'єр-міністра, Міністерства освіти і науки, Президента Національної академії наук, міністра енергетики щодо необхідності збільшення фінансування наукових установ та розміру заробітних плат наукових працівників.</p>
<p>Віктора Развадовського до Прем'єр-міністра щодо виділення коштів у сумі 500 тисяч гривень комунальній установі "Центральна районна лікарня" Житомирського району Житомирської області для придбання комп'ютерного томографа.</p>
<p>Дмитра Добродомова до міністра культури України, голови Львівської облради, голови Львівської облдержадміністрації щодо збереження та реставрації унікального оборонного костелу Святої Трійці, що знаходиться у селі Соколівка, Жидачівського району Львівської області.</p>
<p>Дмитра Добродомова до міністра культури, голови Волинської обласної держадміністрації щодо вирішення питання критичної ситуації із збереженням історико-культурної спадщини у місті Луцьк.</p>
<p>Юрія Бублика до Прем'єр-міністра, голови Українського інституту національної пам'яті, міністра внутрішніх справ України про акти вандалізму у період відзначення 100-річчя Української революції.</p>
<p>Юрія Бублика до Голови Верховної Ради України щодо пенсійного забезпечення державних службовців та працівників органів місцевого самоврядування.</p>
<p>Сергія Капліна до міністра внутрішніх справ, міністра освіти і науки щодо вжиття термінових заходів по посиленню заходів безпеки у школах через масові отруєння невідомою речовиною дітей у школах у різних містах.</p>
<p>Сергія Капліна до міністра аграрної політики та продовольства щодо вжиття термінових заходів по врегулюванню критичної ситуації, яка склалася на державному підприємстві "Полтавський комбінат хлібопродуктів".</p>
<p>Якова Безбеха до Кабінету Міністрів, Уповноваженого Президента з прав дитини, Уповноваженого Верховної Ради України з прав дитини, Міністерства юстиції, Державної фіскальної служби щодо необхідності проведення всебічної перевірки щодо довготривалого невиконання судового рішення про стягнення аліментів та утримання малолітньої дитини, що істотно впливає на забезпечення її потреб.</p>
<p>Сергія Ківалова до міністра юстиції щодо необхідності належного та об'єктивного розгляду звернення громадянки Калініної Валентини стосовно вирішення питання про стягнення заборгованості із заробітної плати з Державного підприємства "Спеціальне конструкторське бюро "Молнія".</p>
<p>Володимира Арешонкова до Прем'єр-міністра щодо забезпечення населення скрапленим газом.</p>
<p>Володимира Арешонкова до Прем'єр-міністра щодо нарахування податку на нерухоме майно, відмінне від земельної ділянки.</p>
<p>Олександра Бригинця до міністра культури щодо внесення до Державного реєстру пам'ятки історії, архітектури і містобудування - Лічниці Митрополита Андрея Шептицького у місті Львів.</p>
<p>Олександра Бригинця до голови Державної авіаційної служби щодо процедури отримання дозволів на польоти літаків малої авіації, загрозливий стан із зменшенням загальної кількості аеродромів в Україні.</p>
<p>Івана Спориша до Прем'єр-міністра щодо передачі у власність територіальної громади села Лучинчик Мурованокуриловецького району Вінницької області земельних ділянок під громадські пасовища.</p>
<p>Віктора Кривенка до Голови Петриківської районної державної адміністрації Дніпропетровської області щодо ремонту будівель Шульгівського навчально-виховного комплексу.</p>
<p>Віктора Кривенка до Управління Служби безпеки&nbsp; в Запорізькій області щодо затягування розслідування фактів фіктивних аварій в Публічному акціонерному товаристві "Запоріжгаз".</p>
<p>Оксани Корчинської до Голови Служби безпеки, Директора Національного антикорупційного бюро, Генерального прокурора про проведення перевірки виділення коштів на здійснення першочергових невідкладних заходів, пов'язаних із запобіганням виникненню надзвичайної ситуації техногенного характеру у зв'язку із затопленням шахт Первомайсько-Стахановського вуглевидобувного регіону Луганської області.</p>
<p>Руслана Демчака до Прем'єр-міністра, міністра інфраструктури, виконуючого обов'язки Голови Державного агентства автомобільних доріг&nbsp; щодо перерозподілу деяких видатків державного бюджету, передбачених Державному агентству автомобільних доріг на 2018 рік.</p>
<p>Олександра Марченка до Прем'єр-міністра, міністра фінансів, міністра освіти і науки&nbsp; щодо забезпечення фінансування Вищих навчальних закладів I-II рівнів акредитації.</p>
<p>Олександра Гереги до Прем'єр-міністра, міністра юстиції щодо захисту прав громадян на розумні строки кримінального провадження та судового розгляду шляхом оптимізації строків проведення судових експертиз.</p>
<p>Олександра Гереги до Віце-прем’єр-міністра&nbsp; - міністра регіонального розвитку, будівництва та житлово-комунального господарства&nbsp; щодо змін адміністративно-територіального устрою Хмельницької області.</p>
<p>Тетяни Бахтеєвої до Прем'єр-міністра щодо безпеки персональних даних пацієнтів, що знаходяться в електронній системі охорони здоров'я.</p>
<p>Дмитра Колєснікова до Прем'єр-міністра&nbsp; щодо фінансування в повному обсязі державної програми "Статистичні спостереження та перепис" для проведення перепису населення у 18-му році.</p>
<p>Дмитра Колєснікова до Прем'єр-міністра&nbsp; щодо скорочення кількості загальноосвітніх навчальних закладів та недостачі шкільних автобусів.</p>
<p>Андрія Гальченка до Прем'єр-міністра&nbsp; про невиконання інвестиційних зобов'язань та природоохоронних заходів Публічного акціонерного товариства "Арселор… вибачте,&nbsp; "АрселорМіттал Кривий Ріг".</p>
<p>Олександра Нечаєва до голови Сумської обласної держадміністрації щодо невідкладного вирішення питання належного нарахування оплати праці вчителів загальноосвітніх шкіл Ямпільського району Сумської області.</p>
<p>Олександра Нечаєва до голови Сумської обдержадміністрації щодо невідкладного вирішення питання організації автобусного сполучення між населеними пунктами Великописарівського району Сумської області.</p>
<p>Сергія Льовочкіна до Прем'єр-міністра щодо необхідності припинення росту інфляції та мінімізації її негативних соціальних наслідків.</p>
<p>Віталія Гудзенка до голови Київської обласної державної адміністрації щодо виділення коштів у 2018 році на проведення капітального ремонту центральної амбулаторії загальної практики сімейної медицини в місті Тараща Київської області.</p>
<p>Віталія Гудзенка до Головного управління Держгеокадастру в Київській області щодо виділення земельних ділянок сільськогосподарського призначення на території Ставищенського району Київської області учасникам АТО.</p>
<p>Олеся Довгого до Кабінету Міністрів України щодо вдосконалення норм споживання природного газу у разі відсутності газових лічильників та уникнення подвійних витрат споживачів за енергію.</p>
<p>Вікторії Пташник до прокурора міста Києва щодо бездіяльності слідчих в кримінальному проваджені, відкритому стосовно вчинення шахрайських дій туроператором Товариства з обмеженою відповідальністю "Ідриска ТУР".</p>
<p>Сергія Мельника до Прем'єр-міністра України щодо врегулювання граничної вартості 1 квадратного метра загальної площі житла.</p>
<p>Тараса Пастуха до міністра внутрішніх справ, Генерального прокурора України щодо розслідування смерті Олієвського Володимира.</p>
<p>Максима Бурбака до Прем'єр-міністра щодо фінансового забезпечення у повному обсязі вищих навчальних закладів І-ІІ рівнів акредитації, які є структурними підрозділами без статусу окремих юридичних осіб державних закладів вищої освіти ІІІ-ІV рівня акредитації.</p>
<p>Групи нардепів (Гопко, Білозір) до міністра освіти і науки про необхідність безумовного дотримання вимог Закону України "Про освіту" щодо української мови освітнього процесу, надання закладам та органам освіти додаткових роз'яснень міністерства з цього приводу, встановлення дієвої системи виявлення та усунення порушень прав громадян на освіту державною мовою.</p>
<p>Ірини Єфремової до міністра екології та природних ресурсів щодо перевірки стану будівництва "Комплексу по управлінню комунальними відходами в місті Люботин" в Харківській області.</p>
<p>Вадима Сидорчука до міністра інфраструктури, міністра внутрішніх справ щодо вжиття додаткових заходів державного контролю для забезпечення безпеки дорожнього руху та зменшення рівня травматизму та смертності на дорогах України.</p>
<p>Володимира Парасюка до міністра інфраструктури, голови Львівської обласної ради, голови Львівської обласної державної адміністрації&nbsp; щодо проведення капітального ремонту автомобільної дороги&nbsp; загального користування C142032 Добростани - Івано-Франкове протяжністю 12,6 км.</p>
<p>&nbsp;Олександра Кірша до начальника головного управління Національної поліції в Харківській області щодо бездіяльності та можливості... можливої причетності до "кришування" незаконних точок продажу алкогольних напоїв біля станції метро "Героїв Праці" в місті Харкові посадовими особами Київського відділу поліції головного управління Національної поліції в місті&nbsp; Харкові і Харківській області.</p>
<p>&nbsp; Олександра Кірша до міністра енергетики та вугільної промисловості України щодо ситуації із заборгованістю по заробітній платі на Державному підприємстві "Південгіпрошахт" та можливої причетності виконуючого обов'язки директора до навмисного доведення підприємства до банкрутства.</p>
<p>&nbsp;Олександра Кодоли до Прем'єр-міністра щодо надання грошової компенсації за належні для отримання жилі приміщення для інвалідів війни.</p>
<p>&nbsp;Олександра Кодоли до Прем'єр-міністра про порушення соціальних прав військовослужбовців.</p>
<p>&nbsp;Олега Кулініча до Кабінету Міністрів щодо внесення змін до Постанови Кабінету Міністрів №198 від 20 березня 13-го року.</p>
<p>&nbsp;Андрія Іллєнка до голови Київської міської держадміністрації щодо реконструкції футбольного поля в Деснянському районі міста Києва.</p>
<p>&nbsp;Андрія Іллєнка до голови Київської міської держадміністрації щодо відновлення асфальтного покриття міжквартальних проїздів біля будинку №12 на вулиці Братиславській у Деснянському районі Києва.</p>
<p>&nbsp;Групи народних депутатів (Головка, Супруненка...) до Прем'єр-міністра, голови Державної служби України з питань безпечності харчових продуктів та захисту споживачів, тимчасово виконуючого обов'язки голови Державної екологічної інспекції, міністра екології&nbsp; щодо забезпечення права жителів міста Збараж Тернопільської області на чисте атмосферне повітря.</p>
<p>&nbsp; Михайла Головка до Голови Служби безпеки щодо інформаційних атак та дестабілізації роботи Державного підприємства обслуговування повітряного руху України ("Украерорух").</p>
<p>&nbsp;Групи нардептів&nbsp; (Романової, Березюка, інших. Всього 12) до Прем'єр-міністра щодо знищення професійно-технічної освіти під виглядом модернізації.</p>
<p>&nbsp;Анни Романової до міністра освіти і науки щодо проблем з проведенням заходів з питань модернізації мережі професійно-технічних навчальних закладів.</p>
<p>&nbsp;Сергія Лещенка до Прем'єр-міністра щодо застосування та скасування персональних спеціальних економічних та інших обмежувальних заходів (санкцій).</p>
<p>&nbsp;Сергія Лещенка до голови Національної поліції щодо можливих правопорушень, вчинених посадовими особами Державного підприємство "Національна атомна енергогенеруюча компанія "Енергоатом" і Публічним акціонерним товариством "Турбоатом" на закупівлі зварних нержавіючих труб для реконструкції конденсаторів атомних електростанцій.</p>
<p>Павла Різаненка до Прем'єр-міністра щодо фінансування будівництва об'їзної автомобільної дороги в місті Березані Київської області.</p>
<p>Романа Семенухи до Прем'єр-міністра щодо питання оснащення споживачів природного газу - фізичних осіб (населення) індивідуальними лічильниками газу.</p>
<p>Романа Семенухи до міністра фінансів щодо виконання державної бюджетної програми "Забезпечення житлом громадян, які постраждали внаслідок Чорнобильської катастрофи".</p>
<p>Тетяни Острікової до виконуючого обов'язки голови Державної фіскальної служби щодо проведення громадської експертизи за запитом громадської спілки "Бізнес Хелп".</p>
<p>Тетяни Острікової&nbsp; до міністра фінансів щодо проблеми блокування податкових накладних.</p>
<p>Едуарда Матвійчука до Міністерства молоді і спорту, Одеської міськради, Одеської облдержадміністрації стосовно об'єктивного розгляду колективного звернення мешканців будинку 57 по вулиці Академіка Вільямса Київського району міста Одеси щодо необхідності облаштування спортивного майданчику для розвитку спорту та створення умов доступності здорового способу життя для громади району.</p>
<p>Едуарда Матвійчука до Кабінету Міністрів України, Міністерства соцполітики, Одеської облдержадміністрації, Одеської міськради стосовно необхідності об'єктивного розгляду звернення пенсіонерки Ромашко Людмили, мешканки Київського району міста Одеса щодо необхідності надання всебічної допомоги у зв'язку із скасуванням обсягу субсидії на оплату житлово-комунальних послуг з лютого поточного року.</p>
<p>Ігоря Лапіна до виконуючого обов'язки голови Державної фіскальної служби, міністра фінансів щодо кадрових призначень в Тернопільській митниці Державної фіскальної служби.</p>
<p>Сергія Рудика до виконуючого обов'язки гендиректора Публічного акціонерного товариства "Укрпошта" щодо відновлення функціонування поштового відділення "Сміла-3" задля зняття соціальної напруги, яка утворилася серед мешканців мікрорайону Мала Яблунівка у місті Сміла та надання споживачам послуг у сфері поштового зв'язку та інших загальнодоступних послуг</p>
<p>Сергія Рудика до віце-прем'єр-міністра Павла Розенка, міністра соцполітики щодо невідкладного врегулювання питання перерахунку пенсій пенсіонерам - колишнім державним службовцям та працівникам органів місцевого самоврядування Кам'янського, Черкаського та Смілянського районів Черкаської області і в цілому по Україні.</p>
<p>Івана Рибака до Прем'єр-міністра, міністра інфраструктури, виконуючого обов'язки голови правління Публічного акціонерного товариства "Українська залізниця" про недопущення скорочення руху потягу "Чернівці… Україна".</p>
<p>Олега Осуховського до Прем'єр-міністра, міністра юстиції, голови Нацагентства України з питань запобігання корупції, директора Національного антикорупційного бюро, виконуючого обов'язки голови Державної фіскальної служби, заступника Генпрокурора – керівника Спеціалізованої антикорупційної прокуратури, Генпрокурора України щодо незаконного позбавлення права користування власністю.</p>
<p>Олега Осуховського до Прем'єр-міністра, Віце-прем’єр-міністра – міністра регіонального розвитку, будівництва та житлово-комунального господарства, голови Рівненської обласної ради, Рівненської міської голови, голови Рівненської облдержадміністрації щодо виділення субвенції на будівництво дитячого садочку.</p>
<p>Олександра Вілкула до Прем'єр-міністра щодо парламентського контролю стосовно використання міжнародної фінансової допомоги за період з 2014 по 2018 роки.</p>
<p>Олександра Вілкула та Андрія Гальченка до Прем'єр-міністра, міністра інфраструктури, виконуючого обов'язки голови Державного агентства автомобільних доріг, голови Дніпропетровської облдержадміністрації щодо вжиття негайних заходів з ремонту доріг з Кривого Рогу до південних міст та сіл України: Генічеськa, Скадовськa, селища Лазурного, села Красного. А також щодо вжиття негайних заходів з ремонту дороги від селища Радушне до села Мар'янське Апостолівського району, яка є повністю зруйнованою.</p>
<p>Продовжуємо наші запити оголошувати, колеги.</p>
<p>Групи нардепів (Батенка, Шевченка та інших; всього 8 депутатів) до Прем'єр-міністра щодо забезпечення національної безпеки та протидії агресії Російської Федерації в Азовському морі і Керченській протоці та мінімізації негативних наслідків цієї агресії органами державної влади України.</p>
<p>Юлія Іоффе до Прем'єр-міністра щодо необхідності виділення бюджетного фінансування для проведення капітального ремонту автомобільної дороги в селищі міського типу Нижнє Попаснянського району Луганської області у 2018 році.</p>
<p>Юлія Іоффе до Голови Верховної Ради України про необхідність захисту конституційних прав громадян, врегулювання питання щодо призначення та проведення перших виборів в Гірській міській об'єднаній територіальній громаді Попаснянського району Луганської області.</p>
<p>Руслана Демчака до Голови Національного банку щодо розміщення коштів місцевих бюджетів в банківських установах.</p>
<p>Миколи Величковича до Голови Нацбанку України щодо зникнення грошових коштів з платіжних карток клієнтів Публічного акціонерного товариства комерційного банку "ПриватБанк".</p>
<p>Миколи Величковича до Прем'єр-міністра України щодо створення організаційного комітету для проведення у 2020 році Студентського чемпіонату світу з кульової і стендової стрільби у місті Львів.</p>
<p>Групи нардепів (Кота, Люшняка, інших) до Прем'єр-міністра щодо внесення змін до Постанови Кабміну №197 стосовно надання пільг у готівковій формі з оплати проїзду усіма видами транспорту загального користування.</p>
<p>Юрія Левченка до виконуючого обов'язки Голови Фонду держмайна, київського міського голови, заступника голови Нацполіції у місті Києві, начальника Головного управління Національної поліції у місті Києві, прокурора міста Києва щодо недопущення знищення унікальної та єдиної в Україні Комплексної дитячо-юнацької спортивної школи "Маяк", яка готує спортсменів веслувального слалому та вжиття заходів з передачі майна школи в комунальну власність міста Києва.</p>
<p>Юрія Левченка до Генерального прокурора щодо внесення відомостей до Єдиного реєстру досудових розслідувань про вчинення київським міським головою Кличком Віталієм кримінального правопорушення, передбаченого частиною другою статті 367 Кримінального кодексу України, наслідком якого стало нанесення шкоди територіальній громаді в особливо великих розмірах.</p>
<p>Сергія Власенка до Директора Національного антикорупційного бюро України, Голови Національного агентства України з питань запобігання корупції, заступника Генпрокурора - керівника Спеціалізованої антикорупційної прокуратури щодо можливого вчинення корупційних злочинів заступником глави Адміністрації Президента України Олексієм Філатовим.</p>
<p>Романа Мацоли до голови Національної поліції України, Генпрокурора України щодо перевірки обставин по факту незаконного захоплення земель.</p>
<p>Романа Мацоли та Андрія Шиньковича до заступника Генпрокурора України - Головного військового прокурора щодо проведення об'єктивного розслідування кримінального провадження за фактом безвісного зникнення військовослужбовця під час бойових дій в антитерористичній операції.</p>
<p>Юрія Павленка до Голови Верховної Ради України про проведення парламентських слухань: "Безпека журналістів в Україні: стан, проблеми і шляхи вирішення".</p>
<p>Юрія Павленка до Прем'єр-міністра України, голови Київської міської держадміністрації щодо вжиття заходів для завершення будівництва та введення в експлуатацію житлових будинків №47-59 по вулиці Євгенія Харченка Дарницького району міста Києва.</p>
<p>Сергія Лабазюка до Кабінету Міністрів, Міністерства економіки, економічного розвитку і торгівлі, Міністерства фінансів, Міністерства аграрної політики та продовольства щодо цін на молочку продукцію.</p>
<p>Сергія Лабазюка до Уповноваженого Президента з прав дитини, міністра соцполітики, голови Хмельницької облради, голови Хмельницької облдержадміністрації щодо школи-інтернату.</p>
<p>Руслана Сольвара до тимчасово виконуючої обов'язки міністра охорони здоров'я України, голови Київської облдержадміністрації щодо забезпечення хворих на гепатит С необхідними ліками, гарантованими державою.</p>
<p>Руслана Сольвара до Прем'єр-міністра, голови Київської облдержадміністрації щодо вжиття заходів для закінчення робіт щодо капітального ремонту мосту через річку Сквирка Сквирського району Київської області, який знаходиться у обмежено працездатному стані.</p>
<p>Остапа Єднака до Голови Державної архітектурно-будівельної інспекції України щодо порушень під час будівництва багатоповерхових будинків у селі Тарасівка, Києво-Святошинського району Київської області.</p>
<p>Групи нардепутатів (Шиньковича, Гереги, Мацоли) до Голови Державної служби України з питань безпечності харчових продуктів та захисту споживачів, тимчасово виконуючого обов'язки Голови Державної екологічної інспекції України щодо перевірки фактів отруєння відходами виробництва Товариства з обмеженою відповідальністю "Комплекс Агромарс" (торгівельна марка "Гаврилівські курчата") прилеглих земель, води і повітря, а також порушення ними встановлених санітарно-гігієнічних норм на території Вишгородського району Київської області.</p>
<p>Андрія Шиньковича до Голови правління Публічного акціонерного товариства "Хмельницькгаз" щодо вимог задовольнити законні потреби жителів будинку 63 по вулиці Шевченка в місті Ізяславі, у встановленні індивідуальних лічильників газу.</p>
<p>Ірини Суслової до міністра внутрішніх справ, Генпрокурора України щодо розслідування обставин смерті неповнолітнього Матійчука Кима у зв'язку із неналежним виконанням медичними працівниками своїх професійних обов'язків.</p>
<p>Олександра Марченка до Прем'єр-міністра, віце-прем’єр-міністра - міністра регіонального розвитку, будівництва та житлово-комунального господарства, Міністерства фінансів щодо оснащення житлових будинків вузлами (лічильниками) комерційного обліку теплової енергії відповідно до закону.</p>
<p>Ірини Луценко до Голови правління ПАТ "ЖИТОМИРГАЗ" щодо надання інформації, копій документів та роз'яснень.</p>
<p>Дмитра Шенцева до Прем'єр-міністра України щодо подолання проблеми трудової міграції з України.</p>
<p>Андрія Шипка до тимчасово виконуючої обов'язки міністра охорони здоров'я України щодо вжиття заходів щодо вчасної закупівлі лікарських засобів.</p>
<p>Андрія Шипка до Прем'єр-міністра України про невжиття заходів посадовими особами Міністерства охорони здоров'я України щодо виконання вимог Закону України № 1662-VIII та приведення своїх нормативно-правових актів у відповідність із цим законом.</p>
<p>Олександра Супруненка до Прем'єр-міністра України, міністра фінансів України, міністра інфраструктури, Київського міського голови щодо будівництва багаторівневої транспортної розв'язки на Харківській площі в місті Києві.</p>
<p>Юрія Дерев'янка до Кабінету Міністрів щодо необхідності здійснення ремонту мосту в селищі Делятин Надвірнянського району Івано-Франківської області на автомобільній дорозі загального користування національного значення Н-09 Мукачево-Львів та дороги загального користування місцевого значення О090802 Яблунів-Делятин.</p>
<p>Борислава Берези до Голови Антимонопольного комітету України щодо підвищення вартості проїзду в громадському транспорті в місті Києві.</p>
<p>Борислава Берези до Голови Антимонопольного комітету України щодо капітального ремонту та реставрації озера Алмазне та озера Гнилуша у Деснянському районі міста Києва.</p>
<p>Ярослава Маркевича до Прем'єр-міністра щодо надання інформації стосовно основних напрямів бюджетної політики.</p>
<p>Ярослава Маркевича до міністра фінансів щодо надання інформації стосовно запровадження податку на виведений капітал.</p>
<p>Василя Яніцького до Прем'єр-міністра, тимчасово виконуючої обов'язки міністра охорони здоров'я, голови Рівненської облдержадміністрації щодо забезпечення лікарськими засобами, вартість яких підлягає відшкодування за програмою "Доступні ліки".</p>
<p>Василя Яніцького до Прем'єр-міністра, тимчасово виконуючої обов'язки міністра охорони здоров'я,&nbsp; голови Рівненської облдержадміністрації щодо необхідності належного фінансового забезпечення закладів охорони здоров'я Володимирецького, Дубровицького, Зарічненського, Рокитнівського районів та міста Вараш Рівненської області в межах видатків медичної субвенції.</p>
<p>Групи нардепів (Білозір, Берези, всього 14-ти) до голови Київської міської державної адміністрації щодо необхідності забезпечення контролю за ходом капітального ремонту Київського міського пологового будинку № 1.</p>
<p>Івана Мельничука до Прем'єр-міністра України, Уповноваженого Президента України з прав дитини, міністра освіти і науки, голови Чернігівської облдержадміністрації, Голови Ічнянської районної ради щодо забезпечення потреб комунального закладу "Інклюзивно-ресурсний центр&nbsp; Ічнянської районної ради Чернігівської області".</p>
<p>Юрія Тимошенка до міністра екології та природних ресурсів щодо реалізації проекту природоохоронного заходу.</p>
<p>Ольги Богомолець до Міністерства освіти і науки України, Служби безпеки України, Міністерства внутрішніх справ, Міністерства охорони здоров'я щодо вжиття заходів по убезпеченню від отруєнь серед учнів та працівників загальноосвітніх шкіл України.</p>
<p>Антона Кіссе до Прем'єр-міністра щодо створення з керівних працівників Мінінфраструктури та "Укравтодору",&nbsp; відповідної робочої групи, з виїздом до селища міського типу Тарутине, для напрацювання плану роботи стосовно продовження капітального ремонту доріг загального користування державного значення Т-16-08 Болград - Червоноармійське - Арциз - Сарата (на ділянці Сарата - Арциз) та Т-16-27 КПП "Серпневе" - Тарутине - Арциз - Татарбунари" (на ділянці Арциз - Тарутине).</p>
<p>Віктора Романюка до Прем'єр-міністра щодо виконання обіцянок, наданих мешканцям міста Васильків Київської області та необхідності невідкладного будівництва нової школи.</p>
<p>Миколи Паламарчука&nbsp; до прокурора Київської області щодо тривалого досудового слідства у кримінальному провадженні.</p>
<p>Миколи Паламарчука до Генпрокурора України щодо неналежного розслідування у кримінальному провадженні.</p>
<p>Валерія Писаренка до Прем'єр-міністра щодо безкоштовного забезпечення вагітних необхідними препаратами для повноцінного розвитку дитини.</p>
<p>Валерія Писаренка до Голови Нацкомісії, що здійснює державне регулювання у сферах енергетики та комунальних послуг щодо приведення положень Кодексу газорозподільних систем у відповідність до вимог чинного законодавства.</p>
<p>Павла Кишкаря до виконуючого обов'язки Голови Фонду державного майна України, міністра екології, природних ресурсів, тимчасово виконуючого обов'язки Голови Державної екологічної інспекції, Голови Державної регуляторної служби щодо виконання умов дозволу на викиди забруднюючих речовин Публічного акціонерного товариства "АрселорМіттал Кривий Ріг".</p>
<p>Ігоря Гузя до міністра інфраструктури щодо ремонту та будівництва доріг у Волинській області.</p>
<p>Ігоря Гузя до Прем'єр-міністра щодо питання погашення заборгованості з виплати заробітної плати працівникам Волинської філії Державного підприємства "Регіональні електричні мережі".</p>
<p>Ігоря Луценка до Голови Національного банку України щодо надання публічної інформації стосовно укладених Національним банком України договорів про надання останньому правової (професійної правничої) допомоги.</p>
<p>Ігоря Луценка&nbsp; до Прем'єр-міністра України щодо невідкладного та належного реагування на загрозу руйнації об'єкта культурної спадщини,&nbsp; будівлі, пам'ятки архітектури "Гостинний двір" шляхом прийняття відповідного рішення Кабінету Міністрів України про передачі даного об'єкту державної власності у комунальну власність.</p>
<p>Юрія Берези до міністра внутрішніх справ, Генерального прокурора&nbsp; щодо законності використання пенсійних коштів дітей-інвалідів колишнім директором комунального закладу "Верхньодніпровський будинок-інтернат № 2" Дніпровської обласної ради Лінніком Віталієм Олександровичем та його заступником Терентенком Сергієм Вікторовичем.</p>
<p>Юрія Берези до міністра внутрішніх справ, Генерального прокурора України щодо підроблення державного акту на право постійного користування землею та з приводу законності користування земельною ділянкою, яка рішенням Верхньодніпровської районної ради нардепів, Верхньодніпровської районної ради депутатів від 28 лютого 1992 року була надана в постійне користування Спілці "Чорнобиль" (правонаступник – Верхньодніпровський районний відокремлений підрозділ громадської організації "Всеукраїнської громадської організації інвалідів "Союз Чорнобиль України"), Гітулярем Сергієм Івановичем та його спільниками.</p>
<p>Роберта Горвата до Першого віце-прем'єр-міністра – міністра&nbsp; економічного розвитку і торгівлі України щодо стимулювання розвитку галузі електричного транспорту в Україні та внесення змін до Національного класифікатора "Класифікація видів економічної діяльності".</p>
<p>Шановні колеги! Я закінчила оголошувати 251 запит народних депутатів, які на цю хвилину, на цей час були зареєстровані в Верховної Ради України. І у нас залишається 10 хвилин до перерви, тому я не буду зараз переходити до поправок, до нашого Закону щодо антикорупційного суду України.</p>
<p>Я нагадаю і присутнім депутатам, я нагадаю нашим глядачам і слухачам, і журналістам, які активно відслідковують розгляд Верховною Радою України цього законопроекту про антикорупційний суд, що протягом двох днів, які ми працювали над поправками, Верховна Рада України розглянула більше тисячі 200 поправок. І у нас залишається близько 700 поправок і відразу наступного сесійного вівторка ми з вами повернемося до їх розгляду.</p>
<p>Тому, ми зараз з вами працюємо наступним чином, ще залишається кілька хвилин до перерви. До мене&nbsp; як до головуючої надійшли скарги від народних депутатів України, які незадоволені тими відповідями, які отримали від різних органів влади. Я зараз надам слово цим депутатам в рубриці "виступи як незадоволених депутатів". І потім після перерви ми з вами всі перейдемо, бажаючі депутати, до традиційної рубрики виступи в "Різному".</p>
<p>Я зараз запрошую до слова Романа Семенуху, потім Ігоря Шурму і я дивлюся хто з присутніх ще… так, будь ласка,&nbsp; Ігор Шурма, вас запрошую до слова. Пан Роман… ви не зареєстровані, ви не зареєстровані.</p>
<p>Тільки тоді пан Шурма є, ми отримали багато, до речі, незадоволених заяв про незадоволення на відповіді від народних депутатів України. Я тому дуже прошу органи влади, до яких звертаються колеги-депутати, давати&nbsp; ґрунтовні ретельні відповіді. От, але з присутніх є тільки пан Шурма. Будь ласка.</p>
<p>&nbsp;</p>
<p>11:53:35</p>
<p>ШУРМА І.М.</p>
<p>Ігор Шурма, "Опозиційний блок". Шановні громадяни&nbsp; України, мною як народним депутатом&nbsp; України&nbsp; на засіданні&nbsp; Верховної Ради 2 березня&nbsp;&nbsp; був озвучений, оголошений&nbsp; запит до&nbsp; Прем'єр-міністра&nbsp; України щодо&nbsp; відсутності&nbsp; оригіналів документів про освіту&nbsp; та надання громадянства,&nbsp; на підставі яких була&nbsp; працевлаштована на посаду&nbsp; першого заступника&nbsp;&nbsp; міністра освіти&nbsp; Уляна Супрун. 19 березня Прем'єр-міністр дає мені відповідь про те, що&nbsp; дана заява, даний&nbsp; запит направляється на розгляд т.в.о. міністра Супрун. 11 квітня я отримую від т.в.о. міністра за її підписом відповідь: вона відмовляється&nbsp; надати копію оригіналів документів про освіту та надання їй громадянства, стверджуючи, що&nbsp; вказана інформація є&nbsp; конфіденційною.</p>
<p>Я звертаю увагу Прем'єр-міністра України&nbsp; і&nbsp; передусім&nbsp; керівництва Верховної Ради про те, що в жодному законі&nbsp; не прописано, що адресант може&nbsp; перенаправити розгляд заяви тій людині, стосовно якої вимагається інформація. Грубо порушується Закон України "Про статус народного депутата" стаття 15 і стаття 16. Але&nbsp; найгірше не те, найгірше те, що у відповіді, в якій я отримав зі значними порушеннями термінів і від&nbsp; виконуючого обов'язки Супрун звучить ще не тільки неправда, але звучить і інформація, яка свідчить про незнання законодавства України цією людиною.</p>
<p>Було рішення Конституційного Суду України 20 січня 2012 року&nbsp; відповідно до резолютативної частити даного рішення конфіденційною є лише інформація про особисте та сімейне&nbsp; життя особи і будь-які відомості про неї, але за винятком передбаченої законами інформації, яка стосується особою, яка займає посаду пов'язану з&nbsp; виконанням функцій держави. Я хотів би&nbsp; нагадати, що Супрун виконує на сьогоднішній день&nbsp; функції держави. І вона&nbsp; не може скривати перед народними&nbsp; депутатами, в яких є доступ до&nbsp; конфіденційної таємничою… таємної інформації, даної інформації. Причому, яка інформація: диплом і Указ Президента про присвоєння громадянства? Там чітко… Також&nbsp; в Законі&nbsp; України "Про захист персональних даних", на які посилається т.в.о. міністра, вказано, що не є конфіденційною інформацією персональні дані, що здійснюються особою, це вже в Законі "Про захист персональних даних".</p>
<p>А відтак я, пані головуюча, звертаю увагу. Якщо там, в урядовій ложі, вважать нас за дурнів, депутатів, то це буде продовжуватися. Це зневага не тільки до мене, депутата, це й до керівництва Верховної Ради, а якщо вони є дурні, то давайте на них знайдемо управу.</p>
<p>Я вимагаю відповіді на своє запитання.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, дякуємо.</p>
<p>Прошу секретаріат врахувати, що пан Шурма використав своє право виступу в цій рубриці, де ми отримуємо…</p>
<p>До речі, дуже багато колег звертається, як можна виступити як незадоволений на відповідь. Це також має бути відповідне звернення на Голову Верховної Ради&nbsp; України. Вказано там дуже чітко, щодо якого запиту і якої відповіді ви висловлюєте ваше незадоволення, і тільки після того я маю право надати слово.</p>
<p>Серед цих, шановні колеги, також заяв про незадоволення, є і заяви від народного депутата Мустафи Найєма. Будь ласка, я надаю вам слово.</p>
<p>Є два ваших… є дві ваші заяви, але три хвилини. Да, ми раді вітати вас на роботі, шановний пане Мустафа. Будь ласка, 3 хвилини.</p>
<p>&nbsp;</p>
<p>11:57:36</p>
<p>НАЙЄМ М.</p>
<p>Шановні колеги, я б хотів звернутися щодо нагального питання, яке стосується проведення експертиз в рамках кримінальних проваджень. Ви знаєте, що нещодавно я став учасником інциденту, після якого було зареєстровано кримінальне провадження, і я на власному досвіді пройшов цей процес.</p>
<p>Так от я хочу вам повідомити, вибачте за такий приклад, але є реальні приклади: якщо людину, наприклад, ґвалтують у п'ятницю, і слідчий відправляє на суд подання про проведення експертизи, і судді не працюють, тому що не укомплектовані судді, по-друге, немає їх просто на місці, по-третє, суди зараз завалені такими зверненнями від слідчих про проведення експертизи, то експертизу можуть провести лише через два-три дні.</p>
<p>Експертизу проводять в понеділок, коли вже нічого не можна знайти, нічого не можна зареєструвати. Таких випадків - численні по всіх райвідділках міста Києва. Поїдьте, будь ласка, поговоріть зі слідчими, поговорить з експертами, і це не просто звідкись інформація, це інформація, яку я чув конкретно від експертів, які&nbsp; зараз не&nbsp; можуть їх провести.</p>
<p>До чого це призводить? Що зґвалтовані люди, люди, які побиті, люди, які потрапили в ДТП, люди, які так чи інакше були жертвами насильства, зараз опиняються в ситуації, що експертизи не можуть їх довести. І вже в суді всі ці докази є неналежними, тому що експертизу не можна пред'явити, а головна привична полягає в тому, що ми в цьому залі прийняли поправку нашого колеги Лозового, яка змушує слідчих звертатися до суду про проведення експертиз. Якщо це буде тривати далі – суди по всій країні будуть починати відмовлятися від цієї експертизи. Конкретно по моєму випадку ми не могли провести експертизу протягом 5 днів. І я ще раз наголошую, це при тому, що вони, що народний депутат, знали всю ситуацію, експертиза просто не проводилась, тому що суд не приймав рішення.</p>
<p>Таких ситуацій численна кількість по всіх регіонах. Побиті, зґвалтовані люди не можуть отримати докази, що з ними&nbsp; щось сталося. Тому ми звертаємося ще раз&nbsp; до наших колег з комітету, пана Кожем'якіна. Я знаю, що вони дуже схильно до цього ставляться і приймають цей&nbsp; законопроект. Є законопроект, який подала наша колега Олена Сотник, є наш законопроект, який ми теж подавали, щоб виправити цю ситуацію. Нам негайно треба виправляти. І більше того, всі знають, я звертаюсь до пана Олега Ляшка, не забувайте, що всі слідчі, всі експерти, коли до них приходять зґвалтовані, побиті люди і кажуть: проведіть експертизу, їм кажуть: ідіть, будь ласка, до парламенту, де поправка Лозового призвела до такої ситуації.</p>
<p>Тому ще раз звертаюсь, це просто маленька правка, яку ми маємо прийняти. І законопроект зареєстрований у Верховній Раді. Він вже пройшов комітет, за нього треба просто проголосувати. Тут ніякої принциповості не потрібно, тут треба просто проголосувати цю історію.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, немає інших бажаючих і, ну, депутатів серед тих, які подали свої звернення про незадоволення відповідями. Тому я на цьому закриваю цю нашу рубрику оголошення запитів і виступів.</p>
<p>Я оголошую перерву рівно на 30 хвилин, до 12:30. Я дуже прошу всіх бажаючих потім депутатів доєднатися до дискусії в рубриці "різне", не запізнюватися, прийти вчасно записатися. І ми продовжимо наше засідання о 12:30.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, я перепрошую, що трохи, на кілька хвилин пізніше розпочинаємо наше засідання.</p>
<p>Ми продовжуємо, вірніше, наше засідання. І зараз традиційне в цей час, в п'ятницю,&nbsp; виступи депутатів в рубриці "різне". Я думаю, всі зібралися бажаючі. Ми чекаємо ще 30 секунд. Колеги, хто залишається в кулуарах і бажає зараз записатися на виступи, я прошу повернутися.</p>
<p>І ми оголошуємо запис на виступи народних депутатів в рубриці "Різне". Будь ласка. Ще раз перепрошую за те, що трошечки…</p>
<p>Будь ласка,&nbsp; список уже бажаючих і тих, хто потрапив в наш шорт-лист, є. І&nbsp; я запрошую до слова народного депутата Мартовицького.</p>
<p>Будь ласка,&nbsp;&nbsp; шановний колего, прошу вас.</p>
<p>&nbsp;</p>
<p>12:38:53</p>
<p>МАРТОВИЦЬКИЙ А.В.</p>
<p>Шановні громадяни України!&nbsp; Шановні колеги! До мене як до народного депутата України останнім часом надходять численні звернення щодо порушення конституційних прав дітей, хворих на інсулінозалежний цукровий діабет. Як вбачається з матеріалів звернень батьків таких дітей, основне їх занепокоєння обумовлене тим, що в Україні&nbsp; відсутній закон,&nbsp; який би надав право лікарям лікарсько-консультативних комісій встановлювати хворим дітям будь-яку інвалідність&nbsp; на момент&nbsp; діагностування невиліковної хвороби.</p>
<p>У свою чергу Постанова Кабінету Міністрів № 917 деякі питання встановлення&nbsp; лікарсько-консультативними комісіями інвалідності дітям не містить серед основних критеріїв життєдіяльності інсулінотерапію, незважаючи на те, що&nbsp; вона є життєвою потребою для дітей з цукровим діабетом, так як без ін'єкцій чи інфузій інсуліну хворі діти не можуть харчуватися і навіть жити. В той же час деякі лікарсько-консультативні комісії у різних областях України на свій розсуд все-таки встановлюють дітям, яким діагностовано цукровий діабет, різні групи інвалідності. Однак у лікарів різні особисті думки щодо одного й того ж діагнозу, а в результаті батьки однаково хворих дітей отримують різні розміри соціальної допомоги. Наприклад, на Дніпропетровщині це тисяча 452 гривні, а на Волині держава виплачує 2 тисячі 876 гривень.</p>
<p>Тому вважаю цей факт грубим порушенням конституційних прав невиліковно хворих дітей. На мою думку, дитина з діагнозом інсулінозалежний цукровий діабет має право на одержання соціальної допомоги для дітей-інвалідів віком до 18 років.</p>
<p>Таким чином, враховуючи вищезазначене та напередодні свята Міжнародного дня захисту дітей звертаюсь до вас, шановний Володимире Борисовичу, в першу чергу як до батька дітей, а по другу – як до Прем’єр-міністра України з вимогою опрацювати це проблемне питання та найближчому засіданні уряду ініціювати внесення змін та доповнень до Постанови Кабінету Міністрів від 21.11.2013 року (№ 917) у частині запровадження профільним міністерством чіткої процедури регламентацій та механізму отримання групи інвалідності для хворих дітей з діагнозом інсулінозалежний цукровий діабет.</p>
<p>Прошу вважати мій виступ депутатським запитом.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний колега.</p>
<p>І наступний виступ, будь ласка, Ігор Луценко передає слово Олексію Рябчину. Прошу вас, пане Олексію.</p>
<p>&nbsp;</p>
<p>12:41:47</p>
<p>РЯБЧИН О.М.</p>
<p>Олексій Рябчин, "Батьківщина", Донеччина. Шановні колеги, шановні українці, хочу повідомити про той інцидент, який щойно трапився на "годині запитань до Уряду", коли урядовці цинічно збрехали – збрехали щодо невиплат пенсій переміщеним особам. Питання, яке турбує мільйони українців, які ще в 2014 році, в 2015-у виїхали на, виїхали з окупованої території і проживають на території неокупованої частини Донбасу, на Дніпропетровщині, на Львівщині – всюди. Всюди є люди, які переїхали із-за війни. Так от, зараз, в травні, уряд перестав платити цим людям пенсії. Є затримка. Затримки ці пов'язані з тим, що уряд змінив свою Постанову про верифікацію № 365 і вони там щось хімічать. От, уряд щось хімічить, а люди, для деяких пенсія – це єдине джерело взагалі існування, не отримують пенсію.</p>
<p>Урядовці зараз цинічно збрехали. Сказали, що люди, які находяться на неокупованій частині, не мають проблеми з отриманням пенсій. Я тільки що повернувся з Донеччини, де зі своїми колегами, ми були з британськими депутатами у звільненій Авдіївці, де зараз ідуть бойові дії, на жаль, в Краматорську, Слов'янську. Люди приходять, жаліються українським і британським депутатам на українську владу, що вони не отримують пенсію. А уряд цинічно бреше, що ці люди отримують.</p>
<p>Я думаю, що з таким урядом ми далеко не проїдемо. В зв'язку з чим це пов'язано. Наскільки ми зрозуміли з консультацій з колегами, в уряді вже нестача фінансів, вони не збирають гроші. Вже біля мінус п'яти, мінус семи мільярдів від запланованого. На кому економите? Ну, звичайно ж на переселенцях, тому що це найбільш вразлива соціальна категорія, яка, ну, напевно, не буде голосувати за цей уряд. Або я не знаю, якими критеріями вони керуються, щоб саме цих людей гробити. Я просто по-іншому не можу сказати.</p>
<p>І знаєте, в чому цинічна ситуація? В тому, що постійно і європейці, і американці кажуть: "Ви повинні боротися за серця і розуми своїх людей на Донбасі. Без цього ви не виграєте цю війну". Так от, коли ми боремося, коли люди тут і шановна пані Перша віце-спікер, я знаю, скільки вона багато чого робить, коли ми боремося за серця та розуми людей на Донбасі, уряд цинічно руйнує всю цю роботу, яку ми робимо. І я думаю, що я зроблю все, я обіцяю, що я зроблю все, щоб про ці випадки узнали і посли G7, і в Брюсселі, де зараз перебуває Прем'єр-міністр, зустрічається з Могеріні, зустрічається з паном Ханом і розказує, що все нормально, дізнається про те, що уряд цинічно бреше.</p>
<p>Ба більше, я збираю підписи і буду реєструвати постанову про звільнення пана Реви за те, що ситуація, яка склалась із дотриманням соціальних прав внутрішньо переміщених осіб, що стало наслідком невиконання міністром соціальної політики Ревою своїх посадових обов'язків. У мене вже є велика кількість підписів, підписався в тому числі і виконуючий обов'язки голови Комітету соцполітики, інші мої колеги: пан Чумак, пані Новак, пан Євтушок, пані Веселова. Інші колеги намагаються зараз, будуть підходити підписувати. Я думаю, що тільки завдяки цьому, тільки завдяки сильній позицій ми можемо відстоювати права внутрішньо переміщених…</p>
<p>&nbsp;</p>
<p>ГОЛОВУЮЧИЙ. Дякуємо за ваш виступ.</p>
<p>І наступний, будь ласка, до виступу запрошується народний депутат Левченко. Прошу. Колеги, ми будемо працювати до 2 години 15 хвилин і от, ну, просто, щоб зорієнтувати, ті перші 30 депутатів, які є в списку на виступу, ви встигнете всі взяти слово. Будь ласка, пане Левченко.</p>
<p>&nbsp;</p>
<p>12:45:16</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. Я хотів би сьогодні виступити як київський мажоритарник, який бачить як кожен день влада Віталіка Володимировича Кличка знищує нашу велику столицю.</p>
<p>13 листопада 2013 року вже нелегітимна Київрада Черновецького, Попова, Гереги заблокувала кордонами міліції доступ у своє приміщення для депутатів опозиційних фракцій і прийняла програму розробки, оновлення містобудівної документації у Києві на 2014-2016 роки, яка повністю суперечила вимогам законодавства України.</p>
<p>Тоді прорватися на ту сесію дуже відому, яка була заблокована повністю "Беркутом", металевими щитами намагалися опозиційні активісти, депутати партії "Свобода", "Батьківщина" і партії "УДАР", до речі, яка на той момент робила вигляд, що дуже сильно боролася з Черновецьким. Але, на превеликий жаль, вже цього… цієї середи на цьому тижні Київська міська рада Віталія Володимировича Кличка, яка повністю йому підконтрольна і в якій більшість, власне кажучи, має, його фракція разом з фракцією "Єдністю", продовжила цю злочинну програму, наслідком якої є тотальна незаконна забудова всієї столиця, продовжила її знову. Причому, знаєте, настільки воно абсурдно, що навіть в цій програмі лишаються посилання на програму Януковича "Заможне суспільство і конкурентоспроможна економіка – ефективна держава". Тобто немає вже того Януковича, немає вже документів Януковича, але Київська міська рада в своїх документах до сих пір посилається на Януковича, на його документи.</p>
<p>Київська міська рада цієї середи вже, не нагнавши міліцію, а нагнавши одурених інвесторів пана Вайцеховського, які стали між нормальними депутатами і президією проштовхнула цю незаконну, власне кажучи, програму. Незаконну програму, яка забуває повністю про українське законодавство містобудівне, прописує якісь внутрішні позиції для Києва, створює з Києва якусь окрему республіку. І наслідком якого, шановні кияни, ви вже побачите, буде прийняття сотень незаконних детальних планів територій, згідно яких, там, де були парки, з'являтимуться висотки, там, де були дитячі майданчики, з'являтимуться торгово-розважальні центри. І все, не запитуючи вас, шановні кияни. Це, власне кажучи, сьогоднішня така київська міська влада.</p>
<p>Тому я хотів би звернутись до киян сьогодні із таким проханням, і закликом. Прокидайтесь, відкривайте очі, дивіться, що робить Київська міська рада під проводом Кличка. І розумійте, що поки&nbsp; ви не вийдете на вулицю, поки ви не зайдете в цю Київську міську раду, і не зупините цю вакханалію, то кожен з вас буде раз на місяць, раз на квартал бачити, як у вас під будинком, замість дерев,&nbsp; з'являється черговий, незаконний хмарочос.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;&nbsp;&nbsp;&nbsp;&nbsp;</p>
<p>Будь ласка, народний депутат Кірш запрошується до слова. Просимо вас, колега.</p>
<p>&nbsp;</p>
<p>12:48:33</p>
<p>КІРШ О.В.</p>
<p>Шановні панове! Нещодавно стало відомо, що сумнозвісний "Укртелеком" планує "ощасливити" сільських мешканців Інтернетом. І на це вимагає з держбюджету України ще 3 мільярда гривень,&nbsp; навіть більше, ніж 3 мільярди. Це той самий "Укртелеком" щодо якого я щомісяця отримую десятки звернень від виборців, від простих громадян щодо відсутності стаціонарного, звичайного, телефонного зв'язку. В людей роками не працює стаціонарний телефонний зв'язок. Якщо в похилої людини палець не попадає по клавіатурі, вона не може собі викликати навіть швидку допомогу. Не працюють також&nbsp; телефони у дворах, тобто у людей роками не працює, а ні стаціонарний телефонний зв'язок, а ні телефони автомати які теж мусять працювати, але не працюють тому що&nbsp; "Укртелекому" вони непотрібні.</p>
<p>Щодо якості роботи провідного радіо, що також забезпечує "Укртелеком", взагалі не доводиться говорити.&nbsp;&nbsp;</p>
<p>Послуга провідного радіо відсутня в багатьох житлових будинках, а подекуди і в цілих мікрорайонах. Тобто постачальник послуг фактично позбавив абонентів можливості слухати українське провідне радіо, яке люди слухали все життя.</p>
<p>На моє депутатське звернення регулярно приходять зухвалі шаблони відповідей, ніякого відновлення не відбувається. Кажуть: а в нас поцупили кабель чи ще що таке саме, тобто по всій країні у них поцуплюють кабелі, укртелефон не працює, стаціонарного телефонного зв'язку в Харкові немає, вуличні телефонні автомати не працюють, провідне радіо не працюють і вони ще собі вимагають 3 мільярди коштів українських гривень. За таких умов, вважаю, неможливим виділення з державного бюджету України будь-яких коштів "Укртелекому" до тих пір, поки вони суттєво не покращать свою роботу доки не буде відновлено звичайного стаціонарного телефонного зв'язку, вуличних телефонних автоматів, доки не буде відновлена робота українського провідного радіо. Прошу мій виступ вважати депутатським запитом до Прем'єр-міністра України. Прошу розібратися із ситуацією, примусити безвідповідального постачальника послуг виконувати свої обов'язки перед абонентами та не давати жодних державних коштів приватному акціонерному товариству "Укртелеком".</p>
<p>Спасибі за увагу.</p>
<p>&nbsp;</p>
<p>ГОЛОВУЮЧИЙ. Дякую, шановний колега.</p>
<p>І, будь ласка, до слова запрошується Григорій Тіміш. Прошу вас, пане Григорію.</p>
<p>&nbsp;</p>
<p>12:51:29</p>
<p>ТІМІШ Г.І.</p>
<p>Дякую, пані головуюча.</p>
<p>Григорій Тіміш, 203 виборчий округ, Чернівецька область. Дорогі мої виборці, дорогі, шановні народні депутати мій виступ стосується саме цим децентралізаційним процесам, які відбуваються зараз в Україні. насправді ми взяли на себе, скажемо так, відповідальність разом з урядом, разом з ЦВК, ми, депутати, і запустили процес децентралізації. Але що сталося в кінці? Ці населені пункти, які добровільно хочуть приєднуватися до вже існуючих об'єднаних територіальних громад спроможних, акцентую вашу увагу на те, що вони спроможні, які, так склалося, що вони опинилися на межі суміжних районів. Тобто і не мають зараз реальної, законної можливості приєднатися, чомусь ігноруються їхні бажання ЦВК і, відповідно, і урядом.</p>
<p>Ми абсолютно не розуміємо зараз, що ми маємо зробити? Чи депутати мають проголосувати за якийсь новий закон? Чи ЦВК має прийняти рішення? Або уряд має прийняти якусь постанову, для того, щоб звільнити шлях для цих громад, для приєднання до вже існуючих спроможних громад.</p>
<p>Добровільне приєднання ми заклали в Закон про добровільне об'єднання громад. І чому так склалося нікому ще не зрозуміло? Тому я закликаю і уряд, і народних депутатів, а також саме ЦВК знайти порозуміння.</p>
<p>Шановні керуючі цією державою, давайте ми знайдемо шлях, чи ми у Верховній Раді про це рішення приймаємо. Або уряд своєю постановою зараз просто звільнить шлях для цих громад.</p>
<p>Я вийшов у захист саме Буківської громади Герцаївського району, яка прийняла ще два роки тому рішення приєднатися до існуючої об'єднаної територіальної громади Тереблеченської громади Глибоцького району Чернівецької області.</p>
<p>Є бажання і в Тереблечі, є бажання і в Боківки на приєднання. І відповідно своїм рішенням Чернівецька обласна адміністрація вже направила своє рішення в ЦВК і відкрила шлях для приєднання цієї громади. Але ЦВК, відповідно, займається футболом і відфутболює це рішення в уряд, уряд, відповідно, зсилається на якесь розумне&nbsp; рішення депутатського корпусу.</p>
<p>Давайте, ще раз закликаю, знайдемо порозуміння і дамо цим маленьким, невеличким громадам приєднатися до дуже потужної Тереблеченської громади, яка вже свою спроможність доказала.</p>
<p>І згідно моніторингу це одна з найпотужніших зараз, яка розвивається зараз, громад, саме Глибоцького району Чернівецької області.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам, шановний колега.</p>
<p>І зараз я&nbsp; запрошую до слова народного депутата Спориша, прошу вас. Спориша Івана. Івана Спориша, прошу до слова.</p>
<p>&nbsp;</p>
<p>12:54:33</p>
<p>СПОРИШ І.Д.</p>
<p>Шановна головуюча! Шановні народні депутати! Звичайно сьогодні, ми знаємо, що майже в усіх школах нашої України завершується навчальний рік, крайній дзвіночок і тому хотілося б побажати нашим діткам, щоб вони успішно відпочили&nbsp; за три місяці, успішно здали&nbsp; екзамени, поступили&nbsp; всі і гарно здали&nbsp; ЗНО. І дуже б хотілося, щоб&nbsp; все-таки до дня захисту наших дітей, як вже було сьогодні сказано з цієї трибуни, щоб наші дітки були успішними і були гідними нашою зміною. Сьогодні&nbsp; виступав&nbsp; міністр молоді і спорту і як його не підтримати, тому що ми бачили вчора гарний матч Ліги Європи це між командами...&nbsp; між жіночими командами Франції – Німеччини і ми разом вболівали і дуже б&nbsp; хотілося, щоб наша&nbsp; Україна показала своє лице. І вчорашній виграш французів це, дійсно,&nbsp; велике&nbsp; свято для всієї України. Я думаю, що ми вболівали за&nbsp; команду Франції, хоч більшість із нас, але&nbsp; дуже неприємно, що завтра "Реал-Ліверпуль" матч і дуже неприємно,&nbsp; що напередодні побачили оцю бійку людей у масках, які побили фанатів "Ліверпуля".&nbsp; Це дуже неприємно&nbsp; для нас всіх, всієї України&nbsp; і кожний із нас&nbsp; повинен задуматися і зробити&nbsp; все, щоб більше… щоб&nbsp; цього не було. І я більш чим впевнений, що&nbsp; це непросто хтось з наших українців, це знову ж таки, це щось не те, щось&nbsp; підіслане,&nbsp; щоб все зробити, щоб в Україні було все&nbsp; не так, на жаль.</p>
<p>І, ви знаєте&nbsp; і ще&nbsp; одне, що&nbsp; хотілося б мені&nbsp; сказати, що якщо не буде кому із вболівальників там "Ліверпуля-Реалу" , де переночувати от сьогодні даже&nbsp; у нас, я сам скажу,&nbsp; що мій номер в готелі "Київ" він вільний, можна на цих 2-3 дні йти безкоштовно. Адже це також&nbsp; лице нашої України. Але головне, що я хотів сьогодні&nbsp; сказати це те, що ми разом з вами&nbsp; на початку нашої ще сесії, коли&nbsp; перші дні була прийнята&nbsp; наша… коли ми Верховною Радою&nbsp; розпочали приймати&nbsp; законопроекти ми не прийняли&nbsp; закон, щоб все-таки землі, які належать… землі, які належать поза межами населених пунктів&nbsp; не перейшли в територіальні громади. І сьогодні є великий дерибан землі, великий. І я скажу одне, що у мене село Лучинець Мурованокуриловецькому район на Вінниччині, і там біда в тому, що землі, які є за межами населеного пункту, вони сьогодні дерибаняться Держкомземом. Сьогодні десятки людей скаржаться, в мене море поданих&nbsp; запитів. І я скажу, якби ми прийняли були такий законопроект, ми би зняли це питання.</p>
<p>І сьогодні якщо під час… якщо децентралізація… об'єднані громади вже мають…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд завершити, прошу.</p>
<p>&nbsp;</p>
<p>СПОРИШ І.Д. То я думаю прийде… Поки ми зможемо об'єднати всі ці громади, ця земля буде роздерибанена.</p>
<p>Тому я хотів би, знову ж таки, щоб це було моїм запитом із трибуни, і ще раз, і ще раз Держкомкадастр звернув увагу на село Лучинець Мурованокуриловецького району на Вінниччині і навів там лад, щоб там землю отримували тільки ті, які на ній працюють, а не Бог знає звідки, яких даже немає, мабуть, ні в списку, ні з області –&nbsp; Господь його знає звідки. Крім атовців, які мають право…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Просимо все-таки вкладатися в Регламент, дорогі колеги.</p>
<p>І зараз шановний колега Василь Німченко передає слово для виступу Володимиру Литвину. Володимир Михайлович, запрошуємо вас до слова. Просимо.</p>
<p>&nbsp;</p>
<p>12:58:39</p>
<p>ЛИТВИН В.М.</p>
<p>Шановні колеги, як дисциплінований депутат, спостерігаю за "годинами запитань до Уряду". В мене складається таке враження, що і Уряд, і ми разом шукаємо собі роботу. Немає більш важливої проблеми, як сьогодні поговорити про футбол. От на окрузі, сільському окрузі в Житомирській області в людей проблеми з пенсіями немає, заробітні плати високі, тарифи прийнятні, транспортне сполучення нормальне, дороги нормальні. Кажуть, тільки от нам одне питання дайте – футбол! Який буде результат і як ми будемо організовувати цю гру.</p>
<p>Шановні колеги, та треба спуститися на землю, бо ці проповіді, які звучать на конкретні запитання депутатів з боку урядів, вони просто сіють остаточну зневіру в людському середовищі!</p>
<p>Неодноразово запити я подавав щодо того, що не виділяються ліміти на Новоград-Волинське "Теплокомуненерго" з приводу газу. Термін закінчився, нові ліміт не можуть виділити, бо невідомо яка буде ціна на газ. З іншим постачальником газу не можуть заключити угоду, бо "Теплокомуненерго" це підприємство має заборгованість, а в свою чергу уряд не фінансує у вигляді субсидій пільги, які мають отримувати люди. Всі відповіді зводяться до того, що проблема ця вирішена. Але вона вирішена в кращому випадку на третину. І це при тому, що це місто військових. До речі, вчора значна частина військових повернулися із зони, як ми раніше говорили, антитерористичної операції. Що їм робити, цим людям?</p>
<p>Друга проблема, про яку варто сказати – це освіта. Фінансування субвенцій на заробітну плату відбувається лише частково. Зараз треба виплачувати кошти на відпускні – коштів немає. Відповідь одна: із джерел, незаборонених законом, тобто шукайте в місцевому бюджеті. Згідно Конституції, Київ може делегувати повноваження на місця разом із фінансовим ресурсом. Я не кажу вже про пенсіонерів. Ну, сільських людей просто ж образили і принизили і не тільки сільських людей, а чорнобильців. Житомирщина – це здебільшого чорнобильці і в тому числі учасники ліквідації аварії на ЧАЕС, підняли їм пенсію аж на 300 гривень, а ціни зросли.</p>
<p>Я не одноразово звертався до керівництва Верховної Ради України, будь ласка, дайте доручення проаналізувати як виконуються депутатські запити. Ну, це просто в кращому випадку відписки, якщо вони своєчасні. Дозвольте я завершу.</p>
<p>&nbsp;</p>
<p>ГОЛОВУЮЧИЙ. 30 секунд завершити. Вибачте, будь ласка.</p>
<p>&nbsp;</p>
<p>ЛИТВИН В.М. На превеликий жаль, цієї роботи не проведено. І я не розумію чому депутати, які звертаються з письмовими листами, з депутатськими запитами, а це крик людської душі, вони зобов'язані їх донести до Кабінету Міністрів&nbsp; України. На це немає жодної відповіді.</p>
<p>Я вкотре звертаюся і прошу: прийміть ці рішення, дайте аналіз, щоб побачити, як відбувається співпраця&nbsp; між Кабінетом Міністрів і Верховною…&nbsp;</p>
<p>&nbsp;</p>
<p>ГОЛОВУЮЧИЙ. Дякуємо, шановний Володимире Михайловичу.</p>
<p>І зараз я запрошую до слова&nbsp; народного депутата&nbsp; Капліна. Прошу вас.</p>
<p>&nbsp;</p>
<p>13:02:34</p>
<p>КАПЛІН С.М.</p>
<p>Дорогі прості українці! Шановні колеги! Кожен виступ сьогодні починається із слів, що, на жаль, ми не маємо достатньо коштів на пенсії, не маємо достатньо коштів на зарплати, на дороги, на лікування наших з вами простих дорогих рідних співгромадян.&nbsp; Ми присвятили кілька днів темі створення антикорупційного суду, абсолютно потрібного інституту, за який ми разом із колегою Сугоняко будемо голосувати двома карточками, двома руками, будемо агітувати скрізь за створення такого органу, бо ми вважаємо, він стане локомотивом справжньої реально антикорупційної&nbsp; боротьби.&nbsp; Можете там десь відмітити. Плюс два голоси точно у поборників створення&nbsp; антикорупційного суду є.</p>
<p>Разом з тим, на засіданні Ради національної безпеки і оборони приймається абсолютно безпрецедентне рішення. Дві компанії, чисто російські компанії двох російських мільярдерів від "Альфа-Груп" і російського мільярдера Бойка викреслюють із санкційного списку: компанія "МСЛ", яка займається тут лотереями, має багатомільярдний оборот, і компанія (увага! назва)&nbsp; "Патріот" так само має&nbsp; багатомільярдний оборот тут і займається лотерейним бізнесом. За минулі два роки – нуль надходжень до державного бюджету.&nbsp;</p>
<p>А я хочу нагадати, що кошти, які заробляють&nbsp;&nbsp; подібні структури, як правило, у цивілізованих нормальних країнах, де створені антикорупційні суди, де у парламенті такі гідні народні депутати як&nbsp; пан Спориш, який виступав, що не пропустив жодного засідання і жодного голосування (унікальний рекорд, рекорд Гіннеса – 100-відсоткове голосування), всі ці кошти направляються на Пенсійний фонд. З лотерейного бізнесу – на Пенсійний фонд, на пенсії її громадян. Чому викреслили чи загубили у санкційному списку ці дві компанії, ходять чутки, я підкреслюю – чутки, я їх перевірю, що одну з цих компаній, 30 відсотків її відписали нашому колезі народному депутату України, який, увага, опікується питаннями національної безпеки і оборони, є головою профільного комітету, пану Пашинському. Я не стверджую, але зроблю все, щоб детально перевірити ці факти.</p>
<p>Я хочу, щоб моє звернення вважали депутатським запитом. До нього, я переконаний, приєднаються всі мої колеги, які є патріотами своєї країни і головне, патріотами своїх пенсіонерів-виборців. Бо в разі перемоги і легалізації цього бізнесу в нашій державі, в разі повернення монополії на цей бізнес в українській державі ми ці кошти спрямуємо на пенсії, на зарплати, на дороги, на оборону, на інші безпекові речі.</p>
<p>Я звертаюся до пана Турчинова. Я думаю, це була помилка, і ви цю помилку якомога скоріше виправите, інакше здорова патріотична громадськість, наші політичні сили, профспілки вийдуть…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершуйте.</p>
<p>&nbsp;</p>
<p>КАПЛІН С.М. … підуть протестувати під ваші вікна і вікна Кабінету Міністрів України, – всіх, хто дотичний до прийняття цього рішення.</p>
<p>Ми доб'ємося, щоб лотерейний бізнес в Україні служив українським пенсіонерам, а не олігархам, за кордоном, тим більше російським олігархам. Ми доб'ємося, щоб у цій справі був наведений порядок, ця сфера і цей сектор національної економіки був декорумпований. Ми доб'ємося, щоб усі винні були покарані за цю наругу перед українським законом і українською державою. Слава Україні.</p>
<p>&nbsp;</p>
<p>ГОЛОВУЮЧИЙ. Будь ласка, до виступу запрошується народний депутат Ігор Шурма, це теж майже рекордсмен Гіннеса в нашому залі, присутній на всіх засіданнях.</p>
<p>&nbsp;</p>
<p>13:06:29</p>
<p>ШУРМА І.М.</p>
<p>Шановні громадяни України, як сьогодні нашу державу сприймають самі, ви самі, люди як за кордоном. Скажіть, будь ласка, от рейтинг довіри до Верховної Ради там на рівні 2-3 відсотків. Ну, як можна поважати Верховну Раду? От зараз в залі 20 людей – 20 депутатів. Ну, як можна? Мені соромно. Найбільше, що за це все повинні відповідати ті депутати, які приходять і працюють. А той, хто не ходить, вони все мають в носі. А ви думаєте, це все випадково? А це все йде через меншовартість, про зализування перед чужими своїх всяких помилок.</p>
<p>От дивіться, як можуть поважати Україну? Вчора приїжджають, знову повернуся до футболу. Приїжджає команда "Реал", всесвітньо відома, виходять люди зі статками, які в світі все бачили. Стоять наші прикордонники з розмальованими обличчями кольорами клубу. Ну люди добрі! Ну як завтра приїде у нас команда з Африки, ви що, почіпляєте кульчики&nbsp; в ніс,&nbsp; в вуха, станете з соломою, замість шортів? Ну що робить міністр охорони здоров'я? Ну в що ми перетворюємося? Ви думаєте, це випадково?&nbsp;</p>
<p>Дрес-код. Форум Всесвітньої організації охорони здоров'я, виходить т.в.о. міністра… Мало того, що з нас в світі сміються, що це єдина&nbsp; держава, де людина без вищої освіти займає посаду міністра, з двома громадянствами, то ще ж виходить в футболці з політичними&nbsp; лозунгами.&nbsp; Вона не піднімає питання, що ми вам перечислили, міжнародній організації, 12 мільярдів гривень на ліки, ви нам їх дали на 7 назад. І каже: "Ми на 40 відсотків зекономили коштів". Вона ще й математики не знає. На 40 відсотків не поставили коштів – це є різні речі.</p>
<p>Скажіть мені, будь ласка, хто нас в світі буде поважати, якщо до нас приїхали з моєї любимої Грузії, 300 людей і їм дали посади замміністрів, і дали очільників їм. Де та Згуладзе? Де Деканоідзе? Де вони? Де наші дівчата? Одна - у Франції долю вирішує. Друга - в Грузії працює. Одного вигнали. Люди добрі, міністр фінансів не наш, міністр економіки не наш, автотранспорт не наш, залізниця&nbsp;&nbsp; не наша. Послухайте, якщо ми серед 42 мільйонів не можемо знайти людей на керівні посади, давайте поставимо запитання, ця держава має право на існування? Можливо, нам треба ставати чиїмось сателітом і цим змінитися.</p>
<p>Так мало того, що ми приймаємо те, що крім іноземців ніхто тут не може керувати, так ще й ті, що приїжджають, без освіти. Без освіти стають, без профільної освіти. Це призводить до того, що&nbsp; молодь дивиться і слухає. Яка мотивація жити в тій державі? Яка мотивація&nbsp; тут жити і працювати? Я залишаю це все без відповіді. Я залишаю це все для наших роздумів.&nbsp;&nbsp;</p>
<p>Я хочу тільки звернутися…</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ШУРМА І.М. Я хочу тільки звернутися до громадян України і до тих людей, які приймають рішення. Ну ця Верховна Рада України в такому складі, разом з усіма, в тому числі і зі мною, ми себе вичерпали, ну на роботу не ходять. Люди добрі, приймають про антиконституційний, антикорупційний суд закон, цей навіть антикорупційний суд немає назви закон, суд України. В залі обговорює 60 людей, а завтра ту отару заженуть сюди.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, наступний виступ народний депутат Ємець, запрошуємо вас до слова.</p>
<p>&nbsp;</p>
<p>13:10:25</p>
<p>ЄМЕЦЬ Л.О.</p>
<p>Дякую.</p>
<p>Леонід Ємець, фракція "Народний фронт", місто Київ виборчий округ. Друзі, я хотів говорити зараз про антикорупційний суд, але перед тим продовжу те, що говорив виступаючий до мене. В залі дійсно сидить 19 людей з 450, нагадаю, і зрозуміло, що ці 19 людей, які працюють, вони не здатні приймати рішення, бо для цього потрібно 226 голосів. І, на жаль, ситуація не зміниться в кращу сторону, поки ми не змінимо виборче законодавство. Бо ті люди, які через корупцію, купивши мандат, роздавши людям гречку, занісши мільйони партійному керівництву, прийшли сюди для того, щоб продовжувати поширювати корупцію далі через прийняття законів, вони не ходять на обговорення тих законів, в яких немає їх корупційної складової. Цим людям не цікава боротьба з корупцією, більш того, вони страшенно бояться, що, не дай Бог, в країні буде суд, який буде судити корупціонерів, вони готові продовжувати боротьбу з корупцією, але уявити, що буде перемога над корупцією, це самий страшний їх сон. Тому Закон про антикорупційний суд, який зараз розглядається в парламенті і наступного сесійного тижня по ньому буде прийнято рішення, то є краєугольний камінь майбутнього нашої країни. Ми хочемо жити в країні, де буде світле майбутнє, де не буде корупції і відповідно країна буде сильна, а люди наші будуть щасливі від того, що вони живуть в такій країні, де є місце для прийняття рішень не на корупції, а на їх необхідності, на їх справедливості, на їх обізнаності. Друзі, без антикорупційного суду нам загрожує надзвичайно катастрофічна ситуація. Мова йде не лише про те, що заберуть безвіз або відсутність кредиту Міжнародного валютного фонду, як вже зараз говорять там пошепки в уряді, може привести до дефолту. А дефолт – це означає, що держава перестає виконувати свої зобов'язання, в тому числі і перед бюджетниками.</p>
<p>Ви розумієте, що така перспектива для нашої країни, яка є ослабленою війною з Росією, це, ну, надзвичайно страшна, катастрофічна ситуація. Ми можемо уникнути такого сценарію. Нам треба приймати Закон про антикорупційний суд. Але це має бути справжній антикорупційний суд. Не таблична, а справжній суд. І тут єдине головне питання – це право вето для міжнародних експертів.</p>
<p>І коли говорять сьогодні про компроміси, компромісу тут бути не може. Мова йде про ефективний антикорупційний суд або ні. І міжнародна рада експертів має право відсіяти всіх, хто має сумнівну репутацію, але хоче прийти до антикорупційного суду. Не може бути компромісу в кількості корупціонерів, яких ми заведемо до антикорупційного суду. Що таке компроміс? 10, 5 корупціонерів в антикорупційному суді? Тоді це суд не антикорупційний, а корупційний. Тому…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершуйте.</p>
<p>&nbsp;</p>
<p>ЄМЕЦЬ Л.О. Право безумовного вето в тому законі, який ми будемо голосувати, це відповідь на питання, хто в цьому парламенті хоче перемогти корупцію і виконати обіцяне українському народу, а хто хоче залишити корупційну складову в житті нашої держави. Відповідь по прізвищах ми отримаємо наступного тижня.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я переконана, що наступного тижня український парламент проголосує за антикорупційний, антикорупційний конституційний суд, 100 відсотків, тут немає сумніву.</p>
<p>Шановні колеги, я запрошую до слова нашого колегу Юрія Луценка, будь ласка. Юрій Луценко, будь ласка. А, Ігор Луценко, Ігор, будь ласка. Ігор Луценко, ми вас запрошуємо до слова. Бачите, вже кінець тижня, він зараз не депутат, не депутат.</p>
<p>&nbsp;</p>
<p>13:14:31</p>
<p>ЛУЦЕНКО І.В.</p>
<p>Шановні колеги!</p>
<p>Шановні колеги, я хотів би з цієї трибуни звернутися і повторити ті слова, котрі вчора дуже гучно промовляла київська громадськість до пана Гройсмана, до пана Прем'єр-міністра.</p>
<p>На сьогодні громадськість, народні депутати окремі добилися того, що така перлина міста Києва, Подолу Гостинний двір було повернено у власність і розпорядження держави.</p>
<p>8 травня суд, Верховний Суд України поставив фінальну крапку в судових розборках. Зараз є всі підстави для того, щоб врешті-решт Кабінет Міністрів України, Фонд державного майна України прийняв негайне рішення щодо передачі цього об'єкту в майно територіальної громади Києва. Нам всім очевидно, що на рівні загальнодержавному немає кому ні бажання, ні можливості займатися цим об'єктом і його відродженням. Тому зараз буквально кожен день зупинки є надзвичайно шкідливим, тому що кожен&nbsp; день це означає, що кожен день ця будівля руйнується.</p>
<p>Друге, дуже важливе, це також питання до пана Гройсмана, це також питання до Фонду державного майна і до Генеральної прокуратури. Воно полягає в тому, щоб негайно провести облік збитків, котрі було завдано комерційними структурами бувшого завгоспу Януковича, котрі розруйнували "Гостинний двір", порахувати ці збитки і звернутися до фірми, котра орендувала і зруйнувала цей двір для того, щоб ці збитки компенсовано державі.</p>
<p>Знову-таки, якщо зараз і прокуратура бездіє, і Кабінет Міністрів нічого не робить, і Фонд держмайна нічого не робить, це означає, що держава готовиться програти, програти боротьбу за "Гостинний двір". Цього не можна допускати, тому що…</p>
<p>Я впевнений, що пан Кравець з його колегами зараз готують позов до держави Україна. Якщо ми програємо цей час, якщо він перший подасть на нас в суд це буде надзвичайно невигідно, це зменшить шанси на те, щоб було отримано компенсацію за руйнування цього унікального об'єкту Києва.</p>
<p>Тому ще раз звертаюся до пана Гройсмана, пане Гройсман, давайте не затягувати цей процес. Я впевнений, у&nbsp; такого досвідченого корупціонера як бувший завгосп Януковича є всі можливості проникнути в Мін'юст, Мінфін, Фонд держмайна і загальмувати цей процес. Тому без політичної волі, без політичного рішення Кабінету Міністрів нічого там не буде працювати. Якщо цієї політичної волі немає, даруйте, ви тоді будете виходить, грати на іншій стороні.</p>
<p>Я ще раз звертаюсь до Юрія Луценка, до пана&nbsp; Гройсмана, до очільника Фонду державного майна України, що нам необхідно дуже швидко зараз діяти, бо це сотні мільйонів грошей, сотні мільйонів державних грошей.</p>
<p>Будь ласка, давайте не затягувати, не грати на стороні корупціонерів Януковича.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І, наступний виступ, народний депутат Дерев'янко. Прошу вас, пане Юрію.</p>
<p>&nbsp;</p>
<p>13:17:36</p>
<p>ДЕРЕВ’ЯНКО Ю.Б.</p>
<p>Юрій Дерев'янко, "Рух нових сил". Шановні українці, шановні депутати! Сьогодні, на превеликий жаль, в Україні відбувається реанімація принципів Януковича.</p>
<p>Та сама жадібність, цинічність, та сама узурпація влади, клановість управління – все те саме. І, якщо ми не залишимо цю ситуацію і не зупинимо цю ситуацію, то буде продовжуватись так як і було після Януковича. І немає значення, яке буде наступне прізвище нового Президента – це прізвище буде знову Янукович, в лапках, звичайно.</p>
<p>Сьогодні вже 64 народних депутати, фактично, кинули виклик системі, яку вибудував Янукович і яку зараз зберігає Порошенко. Це виклик системі, коли від кожного з нас, шановні народні депутати, залежить те, чи буде розслідуватись можливий злочин вчинений будь-яким Президентом, в тому числі і Петром Порошенко?</p>
<p>&nbsp;Саме від вас, відповідно до Конституції, відповідно до Закону про Регламент, від вашого підпису під цією письмовою ініціативою залежить те, чи розпочнеться ця процедура. І сьогодні 64 народних депутати вже кинули виклик, власне, цій системі.</p>
<p>Хочу нагадати, що ні Служба безпеки, ні Генеральна&nbsp; прокуратура, ні НАБУ немає права розслідувати можливі злочини Президента Порошенка. Це подання – це виклик всіх політичних еліт, і коли сьогодні мені говорять про те, що немає рішення фракції, про те, що я подумаю, про те, що ще є якісь страхи, чи ризики. Друзі, кожен з вас давав присягу народу України.&nbsp;</p>
<p>Не фракція давала присягу на вірність&nbsp; народу України, а кожний з вас. Кожний з вас присягав те, що буде&nbsp; виконувати Конституцію і&nbsp; закони України. І зараз від кожного з вас залежить, чи ці злочини будуть розслідуватися, чи вони&nbsp;&nbsp;&nbsp; будуть покриватись. Я впевнений, що більшість із вас тут&nbsp; присутніх ніякого відношення до цих&nbsp; злочинів не мають. Але Президента України звинувачують у кількох дуже&nbsp; резонансних злочинах: панамські офшори, "Роттердам плюс", корупція в армії. Інформація, яка оприлюднена і підтверджується відео Онищенка, труба Курченка так званого, хабарів від Злочевського і багато-багато&nbsp; іншого.</p>
<p>Тому, шановні колеги,&nbsp; цей момент істини я вважаю, що це тест для кожного народного депутата, який має сказати, я є новим&nbsp; політиком чи є старим політиком. Я за те, щоб&nbsp; систему змінювати, чи будемо її оберігати і ні в якому разі не руйнувати.</p>
<p>Шановні друзі, шановні українці, стежте,&nbsp; будь ласка, пильно за&nbsp; кожним підписом&nbsp;&nbsp; народного депутата, робіть висновки і нам важливо, щоб&nbsp; ми мали змінену систему, а не її збереження.&nbsp;</p>
<p>Дякуємо за увагу.</p>
<p>&nbsp;</p>
<p>ГОЛОВУЮЧИЙ. А наступний виступ народний депутат Михайло&nbsp; Папієв запрошуємо вас до слова.</p>
<p>&nbsp;</p>
<p>13:20:45</p>
<p>ПАПІЄВ М.М.</p>
<p>Дякую.</p>
<p>Шановні народні депутати України! Шановні громадяни України, які дивляться зараз нас по телебаченню і слухають&nbsp; по радіо. Дивно, що тут якось знаєте така&nbsp; кількість народних&nbsp; депутатів України і чомусь я так дивлюсь, що зібралися оці самі молоді, які перше скликання, оці&nbsp; нові обличчя, якісь оптимісти або щось, але щось я їх не бачу нікого. Так вони хвилюються за народ України, що їх аж не&nbsp; видно в день роботи парламенту. Якщо в робочий день людина&nbsp; не ходить на роботу, то очікувати, що вона десь&nbsp; обіцянками своїми буде ходити колись. Це абсолютно не відповідає дійсності. І мені дуже хотілося, щоб&nbsp; в першу чергу усвідомив Голова&nbsp; Верховної Ради України&nbsp; пан Парубій, що Верховна Рада&nbsp; України&nbsp; відповідно до Конституції України&nbsp; є вищий орган держави у нас&nbsp; парламентсько-президентська країна. Але такої зневаги до&nbsp; Верховної Ради України, яка відбувається у&nbsp; восьмому скликанні, я от, чесно кажучи,&nbsp; не бачив&nbsp; навіть під час президентсько-парламентської республіки.</p>
<p>Попереднє питання у нас було&nbsp; депутатські запити. От може хтось із народних депутатів України&nbsp; сказати, що&nbsp; він отримав хоча би&nbsp; одну відповідь на депутатський запит, яка би чітко і ясно дала відповіді на ті питання, які він ставив, яка би задовольнила його і задовольнила тих виборців, проблемами яких опікується народний депутат України. Ні!</p>
<p>В мене питання до Голови Верховної Ради України: чому оці чиновники, які приходять сюди на "день Уряду", чому жодного з них ми&nbsp; не заслухали з цієї трибуни, не прийняли рішення про його звільнення&nbsp; з тим, щоби ми якось, ну,&nbsp; відновлювали і відповідальність і відновлювали повагу чиновників до Верховної Ради&nbsp; України.</p>
<p>Ясно, що немає поваги в людей до Верховної Ради&nbsp; України, тому що Верховна Рада України не приймає ті рішення, які очікують люди. Ми зараз два тижні будемо займатися, і, до речі, сьогодні обмовилися двоє моїх колег, коли назвали "антиконституційний" антикорупційний суд. <i>(Шум у залі)</i> Хочете репліку… Це сказав пан Шурма.</p>
<p>І знаєте, воно так і є насправді. Ви можете уявити собі Закон України, в якому в назві немає слова "України"? Ну, має бути "антикорупційний суд України". В назві немає! Немає слова "України". І це чітко і ясно підтверджує, цей суд створюється не Україною. І коли говорять, що там є пропозиції Венеційської комісії, не вірте! Цей суд пише Міжнародний валютний фонд, і про це треба казати відверто. І цим законом наша держава остаточно переходить під&nbsp; зовнішнє управління.</p>
<p>І я думаю, що колись ще прийдуть часи, коли буде відповідна правильна кваліфікація надана цим діям, тому що в нас за Конституцією України заборонена узурпація влади іншими…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд завершити, прошу.</p>
<p>&nbsp;</p>
<p>ПАПІЄВ М.М. Я ще раз звертаюся до Голови Верховної Ради&nbsp; України і під стенограму: цього тижня я офіційно передав вимогу народного депутата України про те, що в черговий раз Голова Верховної Ради&nbsp; України пан Парубій порушує Регламент. В нас немає іншого виходу, як звертатися тепер до правоохоронних органів з тим, щоби його дії кваліфіковано було як зловживання службовим становищем.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Наступний виступ Юрій Соловей.&nbsp; Прошу вас.</p>
<p>&nbsp;</p>
<p>13:24:32</p>
<p>СОЛОВЕЙ Ю.І.</p>
<p>Юрій Соловей, 89-й виборчий округ, Гуцульщина і Покуття. Шановні колеги народні депутати, шановне українське суспільство, звичайно, що Верховна Рада, коли працює, розглядає закони, то немає жодного неважливого закону, який приймається в стінах парламенту. Але, на моє глибоке переконання, ті законопроекти, які стають законами, вони повинні йти в ногу із часом і відповідати на ті виклики, які сьогодні є в українському суспільстві.</p>
<p>А якщо ми запитаємося людей, що їх хвилює, то, в першу чергу, це питання економічного характеру. І, на моє глибоке переконання, саме ця галузь в роботі Верховної Ради України, на жаль, віднесена на останнє і абсолютно непріоритетне місце. Якщо ми подивимося сьогоднішній порядок денний чи вчорашній – це питання житлово-комунального характеру, це сьогодні ми розглядаємо антикорупційний суд, завтра ми будемо піднімати питання Центральної виборчої комісії. Але ми абсолютно в стінах парламенту не розглядаємо системних стратегічних і економічних реформ, про які вже давно... на які вже давно очікує українське суспільство і українські громадяни. Я хочу сказати, що за 4 роки український парламент так і не зміг прийняти системні стратегічні рішення щодо тотальної приватизації підприємств державного сектору. Ми так і, на жаль, не змогли підійти до структурної реформи наших національних регуляторів, які би деполітизували ці структури і дали можливість розвиватися конкурентним ринкам.</p>
<p>Ми, на жаль, так і не провели податкову реформу шляхом введення податку на виведений капітал, ми про це багато говорили, заговорили і жодних реальних структурних речей в реформуванні податкового законодавства ми так і не провели.</p>
<p>На жаль, популізм не дозволяє Верховній Раді України провести одну з ключових і глобальних реформ – це ринок землі. Але ми дуже близькі до реалізації однієї з ключових соціально-економічних реформ, на які вже десятиліття очікує українська держава. І ця реформа в багатьох країнах світу стала драйвером економічного розвитку – це накопичувальна пенсійна система.</p>
<p>Ми, я хочу нагадати, прийняли рішення, що з 1 січня 2019 року вона повинна&nbsp; запрацювати в Україні. Але ми, на жаль, так і не можемо розглянути законопроект 6677 за авторством понад&nbsp; 60 народних депутатів, який регламентує і встановлює порядок, як накопичувальна пенсійна система буде працювати в Україні. І тому з цієї високої трибуни я вчергове звертаюся до керівництва&nbsp; Верховної Ради України в наступний пленарний тиждень поставити як один з пріоритетних&nbsp;&nbsp; питань до порядку денного законопроект 6677 щодо введення і порядку функціонування обов'язкової накопичувальної&nbsp; пенсійної системи в Україні, починаючи…</p>
<p>&nbsp;</p>
<p>ГОЛОВУЮЧИЙ. Дякуємо. Дякуємо за ваш виступ.</p>
<p>І, будь ласка, Сергій Сажко запрошується до слова. Прошу вас, пане Сергій.</p>
<p>&nbsp;</p>
<p>13:27:55</p>
<p>САЖКО С.М.</p>
<p>Сергій Сажко, 59 виборчий округ, Донеччина. Шановні колеги, дорогі співвітчизники! Хочу підняти дуже болюче питання про ситуацію, яка склалася на державних вугільних підприємствах України.</p>
<p>Шахтарі місяцями не отримують заробітну плату. На шести державних шахтах мого округу сумарна заборгованість&nbsp; складає вже більше 140 мільйонів. Гірники не отримують&nbsp; у повному обсязі зарплату навіть за березень, а на дворі вже травень. Це змушує їх вдаватися до крайніх&nbsp; заходів. Днями спочатку на шахті "Україна" Державного підприємства "Селидіввугілля", згодом на шахтах "Котляревська" та "1-3 Новогродівська" працівники оголосили про страйк. Схожа ситуація вже мала місце на шахтному об'єднанні у лютому. Тоді на акцію протесту "Селидіввугілля" шахтарі вийшли разом із сім'ями.&nbsp; Людей можна зрозуміти. На які кошти їм жити?&nbsp; Але ця проблема не вирішується.</p>
<p>Хтось скаже, що ці проблеми накопичувались не один рік, і я згоден, але це не знімає відповідальності з нас, бо ми маємо щось робити. не можна все зводити до стандартного латання дірок. Шахти треба виводити на&nbsp; рентабельність, вдихнути в них життя, натомість маємо повну невизначеність та величезний борг.</p>
<p>На шахті "Південнодонбаській" 15 травня було&nbsp; запущено лаву, але для того, щоб це підприємство працювало стабільно, таких лав потрібно дві. Тому чекаємо реальних кроків від Міністерства енергетики та уряду в подоланні цієї кризи. До того ж міністр енергетики Ігор Насалик під час нашої останньої зустрічі із шахтарями обіцяв приїхали в Селидове та особисто розібратися в проблемах шахтарів. Думаю, що саме час, люди на нього чекають.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>І до слова запрошується народний депутат Віктор Кривенко, прошу.</p>
<p>&nbsp;</p>
<p>13:30:06</p>
<p>КРИВЕНКО В.М.</p>
<p>Віктор Кривенко, Народний Рух України. Що цього тижня відбувалося? Знову зганьбилися на міжнародній арені. І у вівторок замість того, щоб проголосувати по скороченій процедурі, подивіться прізвища цих депутатів, розглядали закони, які не мають жодного супротиву в залі, всіма підтримувалися, по годині, по півтори по повній процедурі, – тільки щоб відтягти обговорення створення антикорупційного суду. Дали два тижні російській пропаганді показувати: "Гляньте на цих українців. Вони ж вам обіцяли, європейські партнери, що вони у травні ухвалять законопроект". Затягли, тепер це буде в кращому випадку червень.</p>
<p>І основне, що і антикорупційний суд, і НАБУ, яке фактично єдиний орган, який бореться з високою корупцією, будуть всі знищені наступною Верховною Радою, якщо ми не змінимо виборчу систему. Виборча система дає мажоритарку. Так, серед них є десять відсотків нормальних мажоритарників, але решта – це ті, хто завжди продаються владі, продаються через вплив, через тиск. І це є коренем зла, нам треба поміняти цю виборчу систему.</p>
<p>Я закликаю всі політичні сили 21 червня прийти під Верховну Раду. Сподіваюсь, що кожна з них спроможеться хоча б п'ятсот своїх членів, не прихильників, прибічників, а своїх членів партії привести під стіни парламенту. І якщо буде 10 тисяч населення наших співгромадян під стінами, то ми матимемо серйозніший успіх і серйозніші позиції зі зміни виборчої системи.</p>
<p>Наступне, я передав в керівництво Верховної Ради в понеділок на Погоджувальній раді, я думаю, що тут питання не в них, а в профільному комітету, передав пропозицію розглянути законопроект 7190, це по визнанню добровольців учасниками бойових дій, щоб вже на цьому тижні ми його розглянули. Знову по повній процедурі розглядали законопроекти, які спокійно можна було розглянути за 15 хвилин і подивіться по прізвищам тих депутатів, хто не голосував за скорочену процедуру і не змогли поставити над важливий закон. 31 родина загиблого не може квартири отримати через те, що ми не можемо прирівняти наших добровольців до учасників бойових дій. І я закликаю в наступному пленарному тижні цей законопроект розглянути, ми почнемо збирати підписи, от колега Левченко, інші колеги подавали цей законопроект, він є вкрай важливим.</p>
<p>На цьому тижні Народний Рух України підтримав вимоги Спілки українських підприємців, понад 600 компаній, вона об'єднує до уряду по економічній політиці. У нас є по двом пунктам дискусія як це робити, тобто ми підтримуємо, що це необхідно робити, всі ті 10 вимог, які там перелічені. Але по двом пунктам в нас є дискусія, саме в який спосіб це втілювати, але це необхідно робити. Подивіться, на єдиному казначейському рахунку 2 мільярда гривень, ситуація критична чому вони погоджуються і антикорупційний суд, і чому вони погодились би якби цю вимогу ставили наші міжнародні партнери і на зміну виборчої системи, тому що дохазяйнувалися. 2,3 мільярда гривень роздавати агрохолдингам без обмежень в одні руки це…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте. 30 секунд, завершуйте.</p>
<p>&nbsp;</p>
<p>КРИВЕНКО В.М. Замість того, щоб дати чотирьом сотням компаній, які будували б корівники, свинарники, які будували, створювали робочі місця в кожному селі, а не один великий комплекс, який теж потрібен, ми не проти великих агровиробників. От давайте чесно говорити, що держпідтримка великих агровиробників. Замість цього уряд Гройсмана роздає це в одні руки як в тому році було, коли мільярд 200 фактично отримала одна компанія. Дохазяйнувалися. Тепер треба змінювати виборчу систему, створювати антикорупційний суд і рухатися далі. І дуже велике прохання до керівництва Верховної Ради…</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Я також хочу нагадати, що народний депутат Кірш під час свого виступу просив оформити його виступ як депутатське звернення. Я звертаюсь до секретаріату, будь ласка, зробити це.</p>
<p>І зараз слово надається народному депутату Дмитру Лубінцю. Будь ласка, пане Дмитре, запрошую вас до слова.&nbsp;</p>
<p>&nbsp;</p>
<p>13:34:18</p>
<p>ЛУБІНЕЦЬ Д.В.</p>
<p>Дякую. Шановні колеги, ну, принаймні ті, хто залишився, шановні громадяни України, Лубінець Дмитро Валерійович, мажоритарний виборчий округ № 60, Волноваський, Нікольський, Мангушський райони, південь Донецької області. Я зараз хотів би підняти питання, яке хвилює всю Україну. Але для Донецької області це дороги життя. Я хочу сказати про дорогу Маріуполь-Запоріжжя. Ця дорога є ключовою в життєздатності зараз півдня Донецької області. Дорога, яка складається із 167 кілометрів, перетворилась на одну суцільну величезну яму. І саме головне, просто вражають відповіді "Укравтодора": "Що так, дійсно, ми розуміємо, наскільки важлива ця дорога і ми будемо її ремонтувати, але будемо це робити 4 роки".</p>
<p>Вдумайтесь! Зараз по цій дорозі не можна їздити і офіційна відповідь "Укравтодора" – будемо ремонтувати 4 наступні роки. Зараз біля населеного пункту Новокраснівка Нікольського району повністю зняли відрізок дороги грейдерами. Там навіть не можна проїхати будь-яким транспортом. Такі населені пункти як Назарівка і Кальчинівка повністю відрізані зараз від цивілізації. Вдумайтесь, навіть шкільний автобус там не їздить. І люди кожен день 7-10 кілометрів ходять пішки.</p>
<p>Я можу сказати, що для того, щоб показати, наскільки важливий Маріуполь, наскільки важлива зараз Донецька область в умовах війни, конче потрібно, щоб було окреме фінансування від уряду швидко затверджено і зроблено, показово зроблена ця дорога. По цій дорозі їздять військові, по цій дорозі відправляють наших поранених героїв з Донецької&nbsp; області. Ця дорога недарма називається дорогою життя.</p>
<p>Так само хотів би сказати, що в Донецькій області також на півдні є дорога біля населеного пункту Мелекіне, яку так само потрібно швидко відремонтувати. Всього-на-всього 4 кілометри об'їзний шлях дороги, який фактично заблокував розвиток туристичного півдня Донецької області.</p>
<p>Я звертаюсь до Прем'єр-міністра. Дороги і Донецької області, і дорога Маріуполь-Запоріжжя повинні взяти на особливий контроль.</p>
<p>Сама система доріг в Донецькій області, вона теж не в дуже якісному стані – це м'яко кажучи. І це не через те, що губернатор, чи місцеві органи влади,&nbsp; не вкладають кошти. Сама головна проблема – шалений&nbsp; перегруз. Є так&nbsp; названі "карандаші", які їздять по півдню Донецької області в порти, в Бердянський і Маріупольський, і просто розбивають, навіть тільки що&nbsp;&nbsp; відремонтовані&nbsp; дороги. Тому одне-єдине, що може їх…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд завершити.</p>
<p>&nbsp;</p>
<p>ЛУБІНЕЦЬ Д.В. Одне-єдине, що може врятувати дороги це навіть не мільярдні кошти, які потрібно вкладати, а потім дивитись&nbsp; за тим, хто їздить по цих дорогах. Потрібно, щоб біля кожного порту, біля кожного великого населеного пункту стояли вагові комплекси і чітко дивились, якщо є перегруз, то хай платять шалені штрафи. Якщо ми зможемо це побороти, саме тільки тоді дороги будуть в якісному стані, в нашій Україні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І наступний виступ, народний депутат Олена Сотник. Запрошую вас.</p>
<p>&nbsp;&nbsp;&nbsp;&nbsp;&nbsp;</p>
<p>13:38:11</p>
<p>СОТНИК О.С.</p>
<p>Дякую, пані головуюча.</p>
<p>Насправді, ви знаєте, я чим далі, тим більше спостерігаю, що ця Верховна Рада, цей парламент, взагалі відірваний від тих реалій, в яких живуть люди, і що відбувається. І дуже часто, і все частіше, рішення, які приймаються в цьому залі, люди починають говорити, що краще б ми взагалі ніяких рішень не приймали тому що вони тільки погіршують ситуацію.</p>
<p>Сьогодні вже народний депутат&nbsp; Мустафа Найєм згадував&nbsp; ситуацію зі змінами в Кримінальний процесуальний кодекс, який цей парламент,&nbsp; зокрема коаліція розширена, разом з "Опозиційним блоком", "Блоком Петра Порошенка", "Народним фронтом" і Радикальною партією, прийняли. Прийняли таким чином, що сьогодні, замість того, щоб розслідувати справу, і розслідувати злочини, слідчі стоять&nbsp; в чергах для того, щоб отримати ухвали про експертизи.&nbsp;</p>
<p>Я вже мовчу, що є яскраві приклади тяжких злочинів, зокрема, наприклад, злочинів про зґвалтування, коли експертизу треба зробити протягом 7 годин. На превеликий жаль, так суди не працюють і необхідно мінімум 2-3 дні, щоб слідчий виніс таке рішення.</p>
<p>Тому сьогодні слідство фактично завдяки народним депутатам заблоковано.</p>
<p>У мене в руках знаходиться два стоси паперів, це таблиця поправок про антикорупційний суд, який розглядався протягом цього тижня, поправки, і будуть розглядатися ще на наступному пленарному тижні. Хоча знову ж таки ми з вами дуже добре розуміємо, що це ще одна чергова профанація. Тому що я, як народний депутат, який подавав велику кількість достатньо поправок в цей документ, розумію, що комітет не збирався працювати ні з моїми пропозиціями, ні з пропозиціями інших колег. І, на превеликий жаль, те, що буде відбуватися в цьому залі, воно також не буде мати жодного шансу, бо реальні перемовини про те чи буде існувати взагалі антикорупційний суд, відбувається, на жаль, не в стінах цього парламенту. І це вже не вперше, коли депутати забувають про те, що ми є парламентсько-президентська республіка, що саме парламент має робити відповідні, приймати відповідні рішення і, головне, нести за ці рішення відповідальність, а поки я з трибун тільки чую, що хтось винний, хтось щось має змінювати.</p>
<p>Колеги, ми з вами є парламентарі – найвищий, найголовніший орган влади в цій державі і тільки парламентері можуть змінювати ситуацію в цій країні, тільки треба на себе відповідальність і розуміти, що в парламентсько-президентській республіці ключовим є парламент. Мати до себе повагу, гідність і пам'ятати, що ви тут представляєте інтереси народу, а не окремих економічних груп і олігархів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ Єгор Соболєв, запрошую вас до слова.</p>
<p>&nbsp;</p>
<p>13:41:20</p>
<p>СОБОЛЄВ Є.В.</p>
<p>Хочу скористатися парламентською трибуною, щоб привернути увагу людей до проблеми двох садочків в місті Києві. Історія, яка дуже багато говорить про виклики нинішнього часу, два садочки функціонували добре, потім один був переданий Пенсійному фонду в результаті земля опинилася в руках компанії забудовника. Багато людей проти цього протестувало, там не можна будувати, не загрожуючи життю дітей, які залишаються в іншому садочку. Там не можна будувати, не порушуючи права людей, що живуть навколо. Слава Богу Київська міська рада зрозуміла, що рішення про виділення цієї землі компанії забудовнику є шахрайством і вирішила відновити там садочок.</p>
<p>Здавалося би, чудова історія, немає про що переживати, але компанія забудовник, яка ховається під красивою назвою "Рембудмонтажсервіс" вирішила позиватися в Господарському суді Києва і використала для цього Пенсійний фонд. Та сама установа, яка занедбала приміщення дитячого садочку, та сама установа через яку земля опинилася в руках компанії забудовника приходить до Господарського суду і говорить, поверніть все це мені назад. Повторюся, йдеться про Пенсійний фонд України, одне із його управлінь в місті Києві.</p>
<p>Я впевнений, що це шахрайство, я впевнений, що суддя Господарського суду Києва Ольга Головець, яка розглядає цю скаргу має всі законні повноваження відстояти землю для громади. Я прошу всіх жителів Києва, зокрема, славетного району між Євбазом і Львівською площею слідкувати за цією історією. Ясно, що буду робити це сам, разом з колегами з Київської міської ради ми маємо відстояти цю змелю для наших дітей.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ Ігор Мосійчук, запрошую вас до слова.</p>
<p>&nbsp;</p>
<p>13:43:52</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. Шановні колеги! Шановний український народ! Близько 10 останніх днів дурять все українське&nbsp; суспільство, ллють "крокодилячі" сльози з усіх екранів, телебачень всіх можливих, з цієї трибуни, що завтра настане кінець світу,&nbsp; припине існувати українська держава, якщо український парламент не ухвалить законопроект про Вищий антиконституційний суд.</p>
<p>У мене просто пропозиція, перед тим, як&nbsp; його голосувати давайте змінимо назву, одна–єдина поправка: про передачу України в зовнішнє управління. Насправді – це&nbsp; правда. Насправді ті, хто проголосують за цей&nbsp; антиконституційний закон не мають права після цього називати себе патріотами чи націоналістами, захисниками України, адже вони віддадуть частину суверенних прав. І після цього&nbsp; голосування функції парламенту можна&nbsp; буде передавати&nbsp; в МВФ&nbsp; представництво чи&nbsp; посольство Сполучених Штатів.&nbsp; Насправді це дуже&nbsp; гірка правда, тому що замість того, щоб відроджувати&nbsp; економіку, замість того, щоб відроджувати сільське господарство парламент зараз&nbsp; намагається&nbsp; віддати частини українського&nbsp; суверенітету іноземцям для того, щоб&nbsp; потім підняти ціну на газ, а це&nbsp; інша вимога МВФ. І найголовніше – продати українську землю саме заради&nbsp; вільного&nbsp; хаотичного ринку землі затіяна ця історія з Вищим антиконституційним судом.&nbsp; І я переконаний, що&nbsp; європопулісти і&nbsp; наркомани, які&nbsp; сидять на голці з МВФ з&nbsp; уряду злилися в екстазі недаремно: однім потрібні транші МФВ, щоб їх розікрасти і&nbsp; проїсти, а інші, мабуть,&nbsp;&nbsp;&nbsp;&nbsp; знаходяться на зарплаті в іноземних представництвах, якщо з такою&nbsp; легкістю йдуть на такі умови.</p>
<p>Тому звертаюсь до всіх притомних українських народних депутатів, перед тим, як&nbsp; тиснути&nbsp; кнопку і віддати хоча б&nbsp; частину державного суверенітету, для&nbsp; виборювання якого ви ніхто&nbsp; абсолютно нічого не зробили, згадайте&nbsp; тих, хто в тюрмах, таборах на фронті боровся і бореться за державний суверенітет України. Не вам його продавати.</p>
<p>Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ – народний депутат Заружко. Прошу вас, пані Валерія.</p>
<p>&nbsp;</p>
<p>13:47:09</p>
<p>ЗАРУЖКО В.Л.</p>
<p>Валерія Заружко, радикальна фракція… фракція Радикальної партії Олега Ляшка. Шановні громадяни України, шановні колеги! Голодомор вернувся в Україну. І це, на жаль, не перебільшення. Наголошую, що сьогодні, у ХХІ сторіччі, у самому центрі Європи, тут, в Україні, відбувається справжній злочин: голодують люди, голодують 8 тисяч працівників державного українського підприємства "Селидіввугілля", голодують їх батьки, голодують їх діти, голодують вони самі. Людям буквально нема чого їсти, нема чим сплачувати комунальні послуги. А що найстрашніше – їм нема чим годувати власних дітей.</p>
<p>Я кожного дня отримую купу листів від працівників державного, наголошую,&nbsp; підприємства "Селидіввугілля" з цього приводу з жахливими подробицями про голодуючих дітей, вагітних жінок та літніх батьків.</p>
<p>З цього приводу пан Насалик нам відповідає. Відповідає, на жаль, не тут, бо він не ходить на "години Уряду" вже декілька разів, а відповідає у власному Фейсбуці. Цитую: "Щодо "Селидіввугілля": вугілля добули на 20 мільйонів, а фонд заробітної плати – 85 мільйонів. Тобто дотація – 65 мільйонів гривень. Це вже не виробництво, це – соціальний&nbsp; відділ".</p>
<p>Що я хочу сказати з цього приводу. Більш, ніж рік, шановний пан Насалик, стоїть готова до розробки лава – нова лава – кошти на розробку якої не виділяється Урядом. Це ваш прямий службовий обов'язок – зробити так, щоб державне підприємство було прибутковим, це ваш прямий службовий обов'язок – виборювати справжню енергонезалежність країни, це ваш прямий службовий обов'язок – дбати про працівників державного підприємства "Селидіввугілля", бо як колись казала Маргарет Тетчер: "Немає державних грошей, є гроші платників податків". Так ось, пан Насалик, гроші платників податків – це гроші, в тому числі і працівників державного підприємства "Селидіввугілля", які сплачують вам заробітну плату, мабуть, ви про це забули і не уділяєте уваги, яку ви... потрібно уділяти цьому підприємству. І я вам буду нагадувати про це кожного разу.</p>
<p>Я хочу сказати, що фракція Радикальної партії Олега Ляшка завжди бореться за права людей праці. Ми за те, щоб кожний громадянин України, кожна людина праці: шахтар, металург, селянин, – щоб вони отримували достойну заробітну плату, щоб вони жили у достойних умовах, щоб їх батьки отримували достойні пенсії, щоб вони не думали чим годувати своїх дітей і не вирушали колись за кордон – до Польщі чи до інших країн Європи для того, щоб прогодувати власну родину. Ми за те, щоб вони пишалися тим, що вони українці.</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ЗАРУЖКО В.Л. … щоби у нас в країні була справжня енергомодернізація, а не імітація енергомодернізації, енергонезалежності да будь-чого. Ми купуємо вугілля будь-де: в Росії, в Казахстані, в Африці, в Америці, а повинні купувати власне українське вугілля і платити зарплату власним українським шахтарям.</p>
<p>Дякую вам за увагу. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, дозвольте мені тільки... Шановні колеги, все-таки дозвольте мені звернутися до всіх нас, до всіх нас з одним проханням. Не... є слова, є слова – поняття і історичні трагедії, які не можна девальвувати і нівелювати. І Голодомор – це одна з найбільших українських трагедій. Не треба її девальвувати всує і нівелювати також. Я вас дуже прошу.</p>
<p>Будь ласка, пані Острікова.</p>
<p>&nbsp;</p>
<p>13:51:07</p>
<p>ОСТРІКОВА Т.Г.</p>
<p>Доброго дня! Тетяна Острікова, "Самопоміч". Минулого тижня уряд вніс на розгляд парламенту Бюджетну резолюцію на три найближчих роки, це той план, по якому будуть будуватися бюджети України в 19-му, 20-му і 21-му роках. І що ми там бачимо? В розділі Податкова політика уряд збирається лише підвищувати акцизи, збільшувати їх на рівень інфляції і вести перемовини про окремі договори про уникнення подвійного оподаткування.</p>
<p>Щодо податку на виведений капітал, уряд збирається опрацьовувати можливість і далі вивчати це питання. Скільки вже можна вивчати, якщо вже всі надали необхідні розрахунки. І потрібно було просто і прямо записати, що&nbsp; бюджет&nbsp; 2019 року повинен&nbsp; рахуватися без податку на прибуток і на базі податку на виведений капітал. Натомість в розділі "Податкова політика" немає жодної згадки ані про реформу ДФС, ані про реформу митниці. В уряду там все добре, там нічого реформувати, на їх думку, не потрібно. На митниці не потрібно запроваджувати потужну митну адміністрацію, розбудовувати митний пост-аудит, запроваджувати спільну систему контролю транзиту товарів з Європейським Союзом і боротися за захист інтелектуальної власності. Уряд зірвав всі євроінтеграційні&nbsp; зобов'язання України по Угоді про асоціацію з ЄС. Ухвалення всіх законів по&nbsp; митному напрямку провалено і урядом прострочено внесення таких законопроектів.</p>
<p>А на цьому фоні ми спостерігаємо, як в державних публічних фінансах розгортається, шановні українці, системна криза. І якщо уряд в найближчий час нічого не зробить, то ми з вами просто всі можемо зірватися в прірву інфляції і девальвації.</p>
<p>Статистика Казначейства свідчить про те, що за перший квартал&nbsp; 2018 року&nbsp; загальний фонд Державного бюджету недоотримає 8,6 мільярдів гривень. Провал відбувся по рентній платі за надра, по акцизному податку, по&nbsp; ПДВ&nbsp; внутрішньому і по ПДВ&nbsp; імпортному.</p>
<p>Також провалений урядом план державних запозичень за перший квартал. З необхідних 2 мільярдів&nbsp; доларів надійшов нуль.</p>
<p>Провалений план по приватизації. З запланованого в першому кварталі мільярду надійшло&nbsp; 34 мільйони.</p>
<p>Далі. Лише в 2018 році на обслуговування зовнішніх боргів нам потрібно близько 320 мільярдів гривень, 11 мільярдів доларів. І замість того, щоб&nbsp; подбати про накопичення цих коштів,&nbsp; про запуск&nbsp; інвестиційних програм податку на виведений капітал інфраструктурних проектів знову планується позичати гроші і робити кожного українця боржником.</p>
<p>"Самопоміч" вимагає звіту уряду: чому недоотримав бюджет&nbsp; в першому&nbsp; кварталі; яка стратегія&nbsp; уряду реструктуризації боргів; де і під які відсотки уряд збирається позичати гроші.</p>
<p>Я прошу вважати це нашим депутатським зверненням.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу оформити як депутатське звернення виступ народного&nbsp; депутата пані Острікової.</p>
<p>Будь ласка, я запрошую до слова Павла Костенка. Так, Павло Костенко вийшов, доєднається пізніше до нас.</p>
<p>Будь ласка, до слова запрошується народний депутат Бондар. Прошу вас, пане Михайло.</p>
<p>&nbsp;</p>
<p>13:54:37</p>
<p>БОНДАР М.Л.</p>
<p>Дякую. Бондар Михайло, 119 виборчий округ. 6, так?</p>
<p>&nbsp;</p>
<p>ГОЛОВУЮЧИЙ. Там, будь ласка, 6 хвилин, тому що об'єднувалися кілька виступів. Прошу.</p>
<p>&nbsp;</p>
<p>13:54:49</p>
<p>БОНДАР М.Л.</p>
<p>Дякую.</p>
<p>119 виборчий округ, Кам'янка-Бузький, Буський і Бродівський, Радехівський райони. В першу чергу хочу доєднатися вже до тих вітань, які сьогодні звучали з цієї трибуни у зв'язку з останнім дзвоником, привітати випускників із закінченням школи, побажати в подальшому поступити в ті навчальні вузи, виші, які вони запланували. Натхнення їм, всього найкращого. А тим, хто остається ще навчатися в школі, гарно відпочити за ці літні канікули, набратися сил і з новим, ще більшим бажанням до знань прийти в школу і навчатися.</p>
<p>Сьогодні вже я на "годині запитань до Уряду" задавав це питання, хочу трошки його продовжити. Це також пов'язано з тими питаннями, з якими виступали мої колеги з Радикальної партії і по "Селидіввугіллю", і по інших шахтах, які є. Я в першу чергу хочу подякувати уряду, що вони все-таки 23 числа прийняли постанови по інвестиційних проектах більше як на мільярд гривень. Це дійсно потрібно, в тому числі і для "Селидіввугілля", і для "Волиньвугілля", для "Львіввугілля". Тому що є, як було сказано, розроблені вже нові лави, і тільки треба це все профінансувати. Але ми чудово знаємо, що, і я вже зі свого досвіду і з спілкування з керівниками різних ДП, що реалізувати ці інвестиційні проекти не дають так звані "смотрящі", які ми піднімали вже неодноразово, це питання.</p>
<p>Тобто вони нав'язують своє бачення, вони пропонують якісь корупційні схеми як реалізувати. А якщо співпраці немає, наприклад, з керівниками державних підприємств, вони всяко блокують реалізацію добутого вугілля або, як наприклад, взяти ДП "Львіввугілля", де воно залежне, наприклад, від збагачувальної фабрики, від Львівської вугільної компанії, не приймається вугілля на збагачення і відповідно створює так, що це вугілля попадає на склади, втрачає свою якість під час, літом це може бути і загорання цього вугілля.</p>
<p>І по цьому ж самому питанню був брифінг тут у Верховній Раді, де приїжджали представники профспілок і незалежної профспілки, і профспілок шахтарів України, і також висловлювали по цьому… з цього приводу.</p>
<p>Також, почувши це, депутати Обласної ради львівської створили комісію, яка мала… має вивчати це питання. І ось я коротенько хочу зачитати, що було… що вони побачили на свої власні очі.</p>
<p>"23 травня Спеціальна депутатська комісія Львівської обласної ради голова Ігор Грабінський в присутності журналістів "Першого Західного" провела виїзне засідання на підприємство ДП "Львіввугілля" та ПАТ "Львівська вугільна компанія" з метою ознайомлення з ситуацією взаємодії цих підприємств. Останнім часом ПАТ "Львівська вугільна компанія" припинила відвантаження та переробляти видобуте шахтами державного підприємства вугілля.</p>
<p>Внаслідок цього накопичується на шахтних складах гірнича маса сьогодні це 80 тисяч тонн, немає реалізації, немає коштів на зарплату і технологію. Крім того, втрачається якість видобутої продукції, а при високих температурах повітря є загроза займанню.</p>
<p>Без будь-яких перепон депутатська комісія оглянула шахтні склади, поспілкувалася з директорами шахт, отримала від них докладну інформацію щодо видобутого вугілля, виплати заробітної платні в кількості наявної вугільної продукції, поставки вагонів, відвантаження вугілля на ПАТ "Львівська вугільна компанія".</p>
<p>Далі Спеціальна депутатська комісія Львівської облради поїхала на об'єкти "Львівської вугільної компанії". На перехідній відрекомендувалися, пред'явили свої посвідчення. Охоронець відкрив шлагбаум і депутати на своїх автомобілях проїхали на територію, яких на свій телефон зняв охоронець. Оглянувши процес переробки так званої "мульки", це аргіліт, який я розказував, що остається після збагачення вугілля, і це є також вугільна продукція, яка мала би віддаватися шахтарям, техніку, яка там знаходилась. Хотіли поспілкуватися з працівниками.</p>
<p>Натомість отримали загрози спустити на журналістів, які виконували свою роботу, собак. Далі при виїзді з території проїзд був заблокований закритим на колодку шлагбаумом і метровим насипом породи. Довелося депутатам і журналістам викликати поліцію, був складений протокол.</p>
<p>Таким чином, бачимо, як працює ПАТ "Львівська вугільна компанія", якою негласно керує "смотрящій" Андрій Венгрин. Знову ж таки я наголошую, що неодноразово ми піднімали це питання. Ця людина не працює на "Львівській вугільній компанії", а згідно з моїм зверненням надає якісь там послуги консультативні.</p>
<p>Тому я ще раз хочу звернутися до правоохоронних органів розслідувати оці факти з комісією депутатською Львівської обласної ради, яка приїжджала, дати цьому всьому належну оцінку і проінформувати мене.</p>
<p>Дуже дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я на 15 хвилин продовжую наше засідання. Щоб всі, хто є в нашому листі виступів, мали можливість з трибуни виступити. Я дуже прошу виступ народного депутата шановного Михайла Бондаря Секретаріату оформити як депутатське звернення.</p>
<p>Я запрошую до слова пана Яриніча. Потім народний депутат Береза. Потім народний депутат Рибалка і народний депутат Головко. І ми завершимо наше засідання. Прошу.</p>
<p>&nbsp;</p>
<p>14:01:22</p>
<p>ЯРИНІЧ К.В.</p>
<p>Яриніч Костянтин, Кіровоградщина. Шановна Ірина Володимирівна, шановні народні депутати! Шановні студенти, їх батьки, випускники медичних вузів! На жаль, я знову вимушений звернутися з цієї високої трибуни до Прем'єр-міністра України з приводу бездіяльності Міністерства охорони здоров'я в частині приведення своїх підзаконних актів у відповідність до Конституції та&nbsp; законів України. І питання&nbsp; стосується скасування обов'язкового трирічного відпрацювання молодими лікарями, після закінчення інтернатури.</p>
<p>Хочу вам нагадати, що вже майже 4 роки, а саме з 1 липня 2014 року, ця законодавча норма щодо обов'язковості відпрацювання,&nbsp; була скасована парламентом. А 15 квітня 2015 року&nbsp; Кабінет Міністрів,&nbsp; з метою приведення урядової постанови у відповідність із змінами у законодавстві, відмінив норму щодо обов'язковості відпрацювання для спеціальностей педагогічного, юридичного, економічного та сільськогосподарського профілів. Але залишив таке&nbsp; зобов'язання для спеціальностей медичного профілю.</p>
<p>У зв'язку з цим, мною було внесено подання до&nbsp; Конституційного Суду України щодо невідповідності положень&nbsp; урядової постанови. Паралельно, разом з колегами по Комітету з питань науки і освіти, ми&nbsp; розробили проект Закону 3312-д, яким, додатково, чітко встановили, що випускники вищих навчальних закладів вільні у виборі місця роботи. І 6 жовтня 2016 року закон був прийнятий. І, нарешті 31 жовтня, вибачаюсь, 31 травня 2017 року, ми таки домоглися скасування урядової&nbsp; Постанови 992, для всіх, без виключення, спеціальностей.</p>
<p>Але профільне міністерство, до цього часу, так і не привело у відповідність до чинного законодавства свій наказ № 367. Спочатку повідомляли, що це&nbsp; зона відповідальності Міністерства освіти України. Тепер ми вже чуємо іншу інтерпретацію, що&nbsp; для приведення наказу МОЗ у відповідність до Конституції та&nbsp; законів України, їм, як виявляється, заважає&nbsp; Указ&nbsp; Президента, ще від 1996 року. Однак, якби представники міністерства проаналізували правозастановчу практику Верховного Суду України, зокрема, постанову від 7 лютого 2017 року, де чітко зазначено, що указ №7796 був виданий під час дії конституційного договору між Верховною Радою України та Президентом України.</p>
<p>&nbsp;</p>
<p>ГОЛОВУЮЧИЙ. 30 секунд завершити дайте, будь ласка.</p>
<p>&nbsp;</p>
<p>ЯРИНІЧ К.В. І відповідно цьому указ № 7796 не є тим нормативним актом, що встановлює обов'язок для випускників медичних спеціальностей відпрацьовувати три роки.</p>
<p>Тому я ще раз наполегливо звертаюся до Прем'єр-міністра України забезпечити приведення Міністерством охорони здоров'я своїх підзаконних актів у відповідність до чинного законодавства України.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Вам дуже дякую за ваш виступ.</p>
<p>І я запрошую до слова Борислава Березу, прошу вас, колего.</p>
<p>&nbsp;</p>
<p>14:05:13</p>
<p>БЕРЕЗА Б.Ю.</p>
<p>Доброго дня, українці, доброго дня, колеги! Дуже важко щось казати, коли тебе переповнюють емоції, дуже важко стримувати себе, коли хочеться сказати так, щоб всі зрозуміли зразу. Знаєте, взагалі, коли я чую з трибуни Верховної Ради розмови про те, що в нас є "смотрящие", а це нікого не дивує, це взагалі для всіх норма, ну "смотрящий", то мабуть корупція це вже суть цієї держави, то мабуть злодії це вже люди, які працюють в правовій сфері у цій державі. Тому що для мене це нонсенс, для мене правова держава – це основа цього. І якщо тут таке відбувається, то мабуть ми з вами щось не те робимо, взагалі не те.</p>
<p>Мені подобається, коли кажуть, нам потрібно провести фінал Ліги Чемпіонів дуже непогано в Києві. Так, а про киян ніхто не хоче потурбуватися, про киян ніхто не хоче сказати про те, що вони вже пару місяців без гарячої води, про киян ніхто не хоче сказати, що умови, в яких вони живуть, взагалі не комфортні? Ну да, кияни це менш важливо ніж гості, які приїжджають до нас, ні, це теж важливо, але кияни почекають, мабуть як чекають ті кияни, які мешкають в Биковні. Я хочу пояснити, зараз депутати Київради намагаються нанести збитки Київській міській адміністрації, а також киянам у сумі 81 мільйон 982 тисячі 112 гривень – це такі збитки на вигляд прокуратури міста Києва. Я погоджуюсь з цим. Але поки вони не проголосують за рішення, щоб у Биковні могла відбуватися будівля "Лісової казки-2" – це виключно припущення, а після голосування це вже буде злочин. А згідно цього, люди, які голосували за це, люди, які сьогодні пропонують проголосувати в Київраді. Не зважаючи, чи мер це, чи депутат Київради, будуть злодіями.</p>
<p>Я хочу, щоб ви зрозуміли, на земельній комісії за це проголосували представники БПП, "Батьківщина" та "Єдності". Бачимо, коли є земельне питання, то, мабуть, політика відходить на задній план.</p>
<p>Я хочу звернутися до всіх, хто хоче жити в цій країні, не знищуйте довіру до депутатів, будь-якого рівня, чи Київради, чи Верховної Ради. Працюйте для своїх виборців, а не своїх кишень. Не дивіться на те, що ви можете збігти в якусь державу – ні. Відповідати будете перед законом, в цій країні, я вам обіцяю.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановні колеги.&nbsp;</p>
<p>Наступний виступ народний депутат Рибалка, прошу вас.</p>
<p>&nbsp;</p>
<p>14:08:17</p>
<p>РИБАЛКА С.В.</p>
<p>Доброго дня, шановні колеги! Доброго дня, шановні українці! Я користуючись нагодою, хотів би всіх діточок привітати з святом останнього дзвоника, від всієї Партії радикальної Олега Ляшка.</p>
<p>Хочу побажати їм, щоб вони літом відпочили, поступили в ті навчальні заклади в які вони поставили собі за мету. Закінчили їх, працювали з задоволенням по фаху і отримували гідну заробітну платню.</p>
<p>А що для цього треба робити нам, як законодавцям? Безумовно проводити реформи. Да, антикорупційний суд і боротьба з корупцією вона, безумовно, вона важлива. Але давайте подивимось, що сьогодні у нас відбувається в фінансово-банківському секторі?</p>
<p>Більше ніж два роки тому, ми на базі нашого комітету розробили з фахівцями, з депутатами, з колегами стратегію розвитку фінансово-банківського сектору на найближчі 5 років. Розробили ще низку законопроектів на базі цієї стратегії, ще законопроекти розробили на базі&nbsp; нашого комітету. І що сьогодні відбувається? Майже більш ніж&nbsp; рік&nbsp; ці законопроекти вони лежать у стінах&nbsp; Верховної Ради, пройшли&nbsp; комітет і не розглядаються у Верховній Раді.&nbsp; Як ми можемо&nbsp; проводити реформи? Як ми можемо позбутися&nbsp; статусу "країни - сировинного придатку", коли у нас Закон про&nbsp; Національний банк України&nbsp; майже більше ніж&nbsp; рік лежить у стінах&nbsp; Верховної Ради.&nbsp; Закон про фонд гарантування&nbsp; вкладів теж розроблений і готовий, Закон про страхування теж не прийнятий&nbsp; Верховною Радою,&nbsp; Закон про ломбарди і ломбардну діяльність, взагалі якого&nbsp; немає у нас сьогодні в Україні, теж не розглядається.&nbsp; Закон про кредитні&nbsp; спілки на&nbsp; минулому тижні, хоча і була… всі&nbsp; фракції мали бажання за нього голосувати, через&nbsp; банальну відсутність депутатів&nbsp; у сесійному залі теж&nbsp; був провалений. Яскравий приклад - це &nbsp;Кредитно-експортне агентство, яке&nbsp; за ініціативою фракції Радикальної партії було&nbsp; ухвалено і&nbsp; підписано Президентом ще&nbsp; в 2016 році.</p>
<p>Хочу нагадати, що таке Кредитно-експортне агентство? Це саме те агентство, за підтримки держави,&nbsp; відсотки… яка повинна відшкодовувати підприємствам, виробникам, підкреслюю, виробникам-експортерам для&nbsp; того, щоб наша продукція була&nbsp; конкурентоздатною, конкурентоспроможною, і ми могли продавати її на експорт за межі України. З&nbsp; 2016 року це Кредитно-експортне агентство, на жаль, існує тільки на папері. І от&nbsp; на цього тижні уряд&nbsp; вніс&nbsp; свій законопроект, яким хотів&nbsp; нівелювати&nbsp; всі критерії Кредитно-експортного&nbsp; агентства, дати можливість відшкодовувати відсотки тим підприємствам, які постачають сировину, а ми категорично проти цього, прибрати терміни, коли повинно працювати&nbsp; це агентство і низку питань.&nbsp;</p>
<p>Я дуже радий, що майже одноголосно ми проголосували&nbsp; проти того, щоб рекомендувати&nbsp; Верховній Раді голосувати за цей законопроект і надати уряду на доопрацювання.</p>
<p>Я хочу закликати всіх приймати реформи фінансово-банківського сектору і зробити нашу країну…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І останній&nbsp; виступ на сьогодні&nbsp; шановного колеги пана Головка. Прошу&nbsp; вас пане Михайле до слова.</p>
<p>&nbsp;</p>
<p>14:11:44</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", Тернопільщина.</p>
<p>Шановні депутати-колеги, шановні українці! Я звертався неодноразово до керівництва нашої країни, до голови Кабінету Міністрів, до Прем'єр-міністра Володимира Гройсмана про невідповідність або шкідливу і антиукраїнську діяльність керівника Фонду державного&nbsp; майна Трубарова, який за час свого правління наносить державі колосальні збитки. Лише тільки за минулий рік Україна недоотримала близько 20 мільярдів гривень за оформлення оренди … державного майна власності, в тому числі, і землі.</p>
<p>Більше того, хочу сказати, що на жаль, але в злочинний спосіб вони змінили оцінку, не зрозуміло, з яких обставин, стратегічних підприємств, які сьогодні хоче держава продати, які сьогодні уряд Гройсмана хоче розпродати – це обленерго… "Одесаобленерго", це "Сумиобленерго", це "Донбасобленерго", це "Центренерго". Різниця між цінами цих об'єктів за минулий і цей рік становить порядку в 4 рази, в 6, а навіть в деяких об'єктах в 9 разів занижена. Якщо об'єкт коштував 690 мільйонів, то зараз його пропонують за 150 мільйонів продати. Ну, це вже не приватизація, друзі, це вже називається "пограбунок України".</p>
<p>Я не розумію цієї логіки Прем'єр-міністра, який говорить, що держава – це поганий менеджер, яка не може управляти державною власністю і стратегічними підприємствами, і тому мета – це 3 тисяч стратегічних підприємств продати. Насправді, це є злочин проти нації. Ми за роки незалежності, держава продала 29 тисяч заводів, фабрик і підприємств на суму – вдумайтесь! – всього-на-всього 64 мільярда гривень, це менше, ніж по мільйону гривень за цей об'єкт. А де ті заводи, де ті підприємства? А вони просто практично майже всі, більшість з них порізали, знищили, вони не працюють.&nbsp; Люди втратили роботу, і сьогодні українці масово виїжджають за кордон в пошуках, щоб заробити якісь копійки, щоби прокормити рідних і близьких.</p>
<p>І зрозуміло, що це, практично, оголошена економічна війна, яка ведеться проти нашої держави. Тобто ми ведемо воєнні дії на Сході, плюс наше керівництво сьогодні робить все для того, щоби остаточно перетворити націю на жебраків: розпродати стратегічні підприємства, в тому числі, українську землю.</p>
<p>Тому "Свобода" категорично засуджує такі дії, і вважаємо, що уряд, який не побудував жодного заводу –&nbsp; наголошую! – ні одного за роки, взагалі за останні роки незалежності, за 27 років незалежності, а кричить, що треба продати все, що є. Це &nbsp;не політика, і дурак може розпродати, а от побудувати&nbsp; нікому... вони цього не змогли.</p>
<p>Тому "Свобода" пропонує для того, щоби країна встала з колін, нам потрібно вивести економіку&nbsp; з тіні, нам потрібно ліквідувати оце олігархічне управління, нам потрібно прийняти пакет антиолігархічних законів в парламенті, які пропонує "Свобода", і відповідно тоді кошти будуть в бюджеті, повернути ті награбовані кошти з офшорів. І, звісно, тоді буде заможне суспільство, тоді українці житимуть в достатку, і буде робота, і не прийдеться нікому виїжджати на заробітки.</p>
<p>Дякую.</p>
<p>&nbsp;</p>
<p>14:14:50</p>
<p>ГОЛОВУЮЧИЙ. Шановні колеги, завершилися виступи народних депутатів в рубриці з різних питань.</p>
<p>Дозвольте нагадати всім вам, присутнім тут, а також нашим колегам, які працюють у Верховній Раді України, народні депутати, що наступний&nbsp; тиждень ми маємо працювати з виборцями і закликати всіх народних депутатів відвідати свої округи, дуже активно працювати з нашими виборцями.</p>
<p>Нагадую, що чергове пленарне засідання Верховна Рада України&nbsp; відбудеться у вівторок 5 червня, розпочнеться о 10 годині і розпочнеться воно з розгляду поправок до Закону про антикорупційний суд України, який обов'язково має бути прийнятий наступного сесійного тижня.</p>
<p>А ранкове засідання Верховної Ради України сьогодні я оголошую закритим.</p>
<p>Дуже дякую всім. І до побачення.</p>
<p>&nbsp;</p>

