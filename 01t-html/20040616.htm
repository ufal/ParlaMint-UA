Стенограма пленарного засідання
16 червня 2004
<div>
<p align=center>ЗАСІДАННЯ&nbsp;&nbsp; ШІСТДЕСЯТ&nbsp; ЧЕТВЕРТЕ</p>
<p align=center>Сесійний зал Верховної Ради України</p>
<p align=center>16&nbsp; червня&nbsp;&nbsp; 2004 року, 10.00 година</p>
<p align=center>Веде засідання Голова Верховної Ради України ЛИТВИН В.М.</p>
<p>&nbsp;</p>
<p>ГОЛОВА. Доброго ранку, шановні народні депутати та гості Верховної Ради України. Прошу, шановні колеги, підготуватися до реєстрації. Увімкніть систему "Рада".</p>
<p>10:02:42</p>
<p>Зареєструвалося&nbsp;-407</p>
<p>Зареєструвалися 407 народних депутатів. Ранкове засідання Верховної Ради України оголошую відкритим.</p>
<p>Шановні колеги, сьогодні День народження народного депутата України Мхітаряна Нвера Мнацакановича. Давайте привітаємо його і побажаємо всіляких гараздів.</p>
<p>Шановні народні депутати, відповідно до статті 2.5.2 Регламенту у середу ми маємо 45 хвилин для виступів уповноважених представників фракцій і груп з внесенням пропозицій, оголошенням запитів, заяв, повідомлень тощо. Прошу представників фракцій і груп подати заяви на виступ. А я тим часом оголошу депутатські запити, що надійшли.</p>
<p>Надійшли запити народних депутатів України.</p>
<p>Юлії ТИМОШЕНКО до Президента України щодо виділення автомобіля з ручним керуванням інваліду Великої Вітчизняної війни, мешканцю села Мільки Прилуцького району Чернігівської області.</p>
<p>Ставлю на голосування про підтримку запиту.</p>
<p>&nbsp;</p>
<p>10:04:06</p>
<p>За-131</p>
<p>Запит не підтримано.</p>
<p>Сергія КАСЬЯНОВА до Прем’єр-міністра України з приводу невжиття урядом заходів щодо подолання надзвичайної екологічної та соціально-економічної ситуації, яка&nbsp; склалася в Широківському районі Дніпропетровської області.</p>
<p>Василя ЦУШКА до Прем’єр-міністра України, Генерального прокурора України щодо порушення конституційних та майнових прав акціонерів колишнього сільськогосподарського відкритого акціонерного товариства “Прогрес” Балтського району Одеської області.</p>
<p>Ігоря ТАРАСЮКА до Прем’єр-міністра України щодо надання допомоги громадянам, депортованим у 1944-1946 роках з Лемківщини, Надсяння, Підляшшя та Холмщини.</p>
<p>Миколи ТОМЕНКА до Прем’єр-міністра України стосовно оприлюднення доходів Прем’єр-міністра України та віце-прем’єр-міністрів України за 2003 рік.</p>
<p>Олександра МАСЕНКА до Прем’єр-міністра України стосовно виділення автомобіля “Таврія” інваліду І групи Великої Вітчизняної війни, мешканцю села Овсюки Гребінківського району Полтавської області.</p>
<p>Юлії ТИМОШЕНКО до Прем’єр-міністра України, Генерального прокурора України стосовно порушення прав акціонерів під час санації відкритого акціонерного товариства “Катіон”.</p>
<p>Григорія БОНДАРЕНКА до Прем’єр-міністра України з приводу знищення історичних місць та пам’яток архітектури в місті Києві.</p>
<p>Андрія ПОЛІІТА до Прем’єр-міністра України щодо порушення прав власників колективного підприємства “Кременчуцький шкіряно-шорний комбінат” при оголошенні підприємства банкрутом.</p>
<p>Юрія СОЛОМАТІНА до Прем’єр-міністра України у зв’язку з безпідставною відмовою Міністерства закордонних справ України в сприянні народному депутату України отримати офіційний переклад документу ООН.</p>
<p>Анатолія РАХАНСЬКОГО до Прем’єр-міністра України з приводу невиконання Міністерством охорони здоров’я України Закону України “Про курорти”.</p>
<p>Романа ЗВАРИЧА до Прем’єр-міністра України, Міністра палива та енергетики України, Голови Національної комісії регулювання електроенергетики України щодо проблем росту цін на електроенергію для підприємств Івано-Франківської області.</p>
<p>Юрія БОЙКА до Прем’єр-міністра України щодо фінансування ремонту краєзнавчого музею в місті Березань Київської області.</p>
<p>Миколи СОЛОШЕНКА до Прем’єр-міністра України з приводу скорочення витрат на медичне обслуговування громадян, які постраждали від аварії на Чорнобильської АЕС.</p>
<p>Олександра ЗАДОРОЖНЬОГО до Прем’єр-міністра України щодо врегулювання диспропорції в присвоєнні звань в Державній митній службі, після набрання чинності нового Митного кодексу України.</p>
<p>Валерія МІШУРИ до Прем’єр-міністра України, Київського міського голови щодо виробничих і соціальних перспектив трудового колективу київського заводу “Арсенал”.</p>
<p>Олега НЕМИРОВСЬКОГО до Прем’єр-міністра України, Генерального прокурора України, Міністра внутрішніх справ України з приводу невиконання Фондом державного майна України своїх повноважень у представленні інтересів “Суднобудівного заводу імені 61 комунара”.</p>
<p>Олександра ГУДИМИ до Прем’єр-міністра України щодо причин невиконання програми створення ядерного палива в Україні.</p>
<p>Олега ГУМЕНЮКА до Прем’єр-міністра України, Голови Фонду державного майна України щодо необхідності збереження державного підприємства Кременецьке відділення з постачання та реалізації газу в зв’язку із загрозою його ліквідації та передачі державного майна недержавним структурам.</p>
<p>Володимира ПУЗАКОВА до Прем’єр-міністра України стосовно порушення законодавства та нормативних актів з питань цивільної оборони України посадовими особами головного управління Міністерства з питань надзвичайних ситуацій та у справах захисту населення від наслідків Чорнобильської катастрофи в Кіровоградській області.</p>
<p>Юрія АРТЕМЕНКА та Павла ЖЕБРІВСЬКОГО до Прем’єр-міністра України щодо скасування реєстрації кандидатури Шестопалюка на заміщення посади ректора Вінницького державного педагогічного університету імені Михайла Коцюбинського, проведеної з порушенням чинного законодавства.</p>
<p>Михайла ВОЛИНЦЯ до Прем’єр-міністра України, Міністра палива та енергетики України щодо бездіяльності посадових осіб державного підприємства “Львіввугілля”.</p>
<p>Георгія МАНЧУЛЕНКА до Прем’єр-міністра України стосовно розвитку туристично-реакреаційного комплексу у виборчому окрузі №203 Чернівецької області.</p>
<p>Валентини СЕМЕНЮК до Прем’єр-міністра України щодо ситуації, яка склалася з Національним науково-дослідним інститутом дизайну.</p>
<p>Михайла ВОЛИНЦЯ до Прем’єр-міністра України щодо спроб з боку влади закрити гімназію імені Тараса Григоровича Шевченка в місті Кіровограді.&nbsp;</p>
<p>Групи народних депутатів (САС, ТУРЧИНОВ, ЧИЧКОВ) до Прем’єр-міністра України щодо заходів стосовно підготовки до відзначення 250- річчя заснування міста Кіровограда.</p>
<p>Павла МОВЧАНА до Прем’єр-міністра України з приводу незаконного призупинення в Дніпропетровській області трансляції програм "Українського радіо – 3" та "Українського радіо – 2"&nbsp; Національної радіокомпанії України в діапазоні середніх хвиль.</p>
<p>Анатолія НАЛИВАЙКА до Прем’єр-міністра України,&nbsp; Міністра внутрішніх справ України щодо ситуації, яка склалася навколо підприємства Державна виробнича – комерційна фірма “Укранафтогазпостач”.</p>
<p>Групи народних депутатів (ТИМОШЕНКО, КИРИЛЬЧУК та інші) до Прем’єр-міністра України, Генерального прокурора України щодо численних зловживань керівництвом господарства в селі Петрівка Шевченківського району Харківської області.</p>
<p>Геннадія РУДЕНКА до Прем’єр-міністра України щодо стану виконання Національного плану дій з гігієни довкілля.</p>
<p>Миколи КАТЕРИНЧУКА до Прем’єр-міністра України з приводу відключення водопостачання в місті Козятині Вінницької області.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Юрія КАРМАЗІНА до Прем’єр-міністра України, Генерального прокурора України, Голови Фонду державного майна України щодо вжиття заходів щодо недопущення розкрадання державного майна відкритого акціонерного товариства “Одеська фабрика “Олімпія” в особливо великих розмірах окремими посадовими особами цього підприємства, перевірки фактів службової недбалості працівників прокуратури міста Одеси з притягненням винних осіб до встановленої законом відповідальності.</p>
<p>Михайла РОДІОНОВА та Володимира ЄЩЕНКА до Прем’єр-міністра України щодо включення науково-виробничого комплексу ”Фотоприлад” міста Черкаси до базових підприємств по розробці та виготовленню технічних засобів навчання.</p>
<p>Віктора БАЛОГИ до Прем’єр-міністра України з приводу необхідності вжиття заходів на урядовому рівні щодо соціального захисту населення у зв’язку із різким і неправомірним зростанням цін в Україні.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Анатолія МАТВІЄНКА до Прем’єр-міністра України стосовно відведення земельної ділянки для добудови історичного комплексу у місті Києві.</p>
<p>Олега ПАНАСОВСЬКОГО до Віце-прем’єр-міністра України Дмитра Табачника щодо надання статусу ветеранів війни особам, які примусово переселені в інші регіони України з територій України, що відійшли до території інших держав на підставі міжнародних договорів.</p>
<p>Михайла МЕЛЬНИЧУКА до Генерального прокурора України щодо ситуації, яка склалася навколо Чернівецького аеропорту та виділення житла його працівникам по вулиці Кармелюка в місті Чернівці.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Володимира АНІЩУКА до Генерального прокурора України щодо порушення конституційних прав громадян України на житло.</p>
<p>Анатолія КОЗЛОВСЬКОГО до Генерального прокурора України з приводу розслідування кримінальної справи за фактом загибелі в Києві мешканця міста Первомайська Миколаївської області.</p>
<p>Дмитра РУДКОВСЬКОГО до Генерального прокурора України у зв’язку зі зволіканням розслідування кримінальної справи щодо шахрайських дій осіб товариства з обмеженою відповідальністю “ІВМ-Реал”.</p>
<p>Іштвана ГАЙДОША до Генерального прокурора України, Міністра внутрішніх справ України щодо фактів зловживання цінами на ринку постачання скрапленого газу в Закарпатській області.</p>
<p>Сергія БИЧКОВА до Генерального прокурора України щодо порушення прав і свобод громадянина Пивоварова&nbsp; та співробітників Федерації профспілок “Солідарність” з боку правоохоронних органів Донецької області.</p>
<p>Івана ТОМИЧА до Генерального прокурора України стосовно порушення прав акціонерів сільськогосподарського акціонерного товариства “Соснівське” міста Шаргорода Вінницької області.</p>
<p>Андрія ПОЛІІТА до Генерального прокурора України з приводу необ’єктивності попереднього слідства по дорожньо-транспортній пригоді внаслідок втручання в слідство співробітника Управління Міністерства внутрішніх справ у Полтавській області.</p>
<p>Володимира ПЕТРЕНКА до Генерального прокурора України з приводу упередженого розгляду цивільної справи громадянина Щербини судовими органами та органами прокуратури Сумської області.</p>
<p>Михайла МЕЛЬНИЧУКА до Генерального прокурора України щодо порушення прав власників земельних та майнових паїв керівництвом сільськогосподарського товариства з обмеженою відповідальністю “Новобелянське” Новопсковського району Луганської області.</p>
<p>Володимира ПУЗАКОВА до Генерального прокурора України з приводу незадовільного розслідування кримінальної справи порушеної Обухівським районним відділом міліції за фактом дорожньо-транспортної пригоди, яка сталася 7 квітня 2003 року на 23-му кілометрі траси Обухів - Київ.</p>
<p>Володимира АНІЩУКА до Генерального прокурора України стосовно порушення прав людини під час попереднього слідства та судового розгляду кримінальної справи.</p>
<p>Михайла РОДІОНОВА до Генерального прокурора України щодо дотримання законності при приватизації гуртожитку по вулиці Салютній в місті Києві.</p>
<p>Степана БУЛЬБИ до Генерального прокурора України з приводу незаконних дій з боку посадових осіб Полтавської міської ради та керівництва полтавської дитячо-юнацької спортивної школи&nbsp; з футболу “Ворскла”.</p>
<p>Сергія ЧИЧКАНОВА до Генерального прокурора України, Голови Служби безпеки України, Міністра внутрішніх справ України стосовно порушення конституційних прав громадян, дискримінації при установленні пенсійного забезпечення військовослужбовцям, звільненим з лав Збройних Сил СРСР до 1 січня 1992 року.</p>
<p>Василя ЧЕРВОНІЯ до Генерального прокурора з приводу невмотивованого закриття посадовими особами Дніпровського районного управління Міністерства внутрішніх справ України у місті Києві кримінальної справи стосовно колишнього керівника асоціації “Інфобізнес”.</p>
<p>Олексія МАЛИНОВСЬКОГО до Генерального прокурора щодо порушень в процесі ліквідації відкритого акціонерного товариства “Ярошівський цукровий завод”.</p>
<p>Лілії ГРИГОРОВИЧ до Генерального прокурора України стосовно ситуації, що склалася навколо акціонерного товариства закритого типу “Київсоюзшляхпроект” і відновлення прав акціонерів.</p>
<p>Анатолія НАЛИВАЙКА до Генерального прокурора України, Міністра внутрішніх справ України щодо недопущення порушення чинного законодавства посадовими особами та громадянами України.</p>
<p>Миколи КАТЕРИНЧУКА до Генерального прокурора України стосовно розслідування фактів отруєння дітей в місті Києві продуктами дитячого харчування в травні 2004року.</p>
<p>Геннадія РУДЕНКА до Генерального прокурора України стосовно перевірки фактів щодо нанесення матеріальної шкоди в особливо великих розмірах директором товариства з обмеженою відповідальністю “Миргородська аграрна компанія” відкритому акціонерному товариству “Державний ощадний банк України” іншим юридичним особам та громадянам.</p>
<p>Катерини ФОМЕНКО до Генерального прокурора України щодо законності діяльності закритого акціонерного товариства “АІСЕ Україна”.</p>
<p>Іштвана ГАЙДОША до Міністра юстиції України з приводу невиконання рішень судових органів Хустською міською радою, які стосуються порушення прав угорської національної меншини в місті Хусті Закарпатської області.</p>
<p>Олександра ТУРЧИНОВА до Міністра юстиції України, начальника Сумського обласного управління юстиції, прокурора Сумської області з приводу протиправних дій посадових осіб відділу Державної виконавчої служби Ковпаківського районного управління юстиції в місті Суми.</p>
<p>Валерія ЛЕБЕДІВСЬКОГО до Міністра закордонних справ України з приводу черг біля дипломатичних представництв, консульських установ іноземних держав.</p>
<p>Миколи РУДЬКОВСЬКОГО до Міністра транспорту України стосовно відновлення руху приміського пасажирського транспорту за маршрутом Чернігів-Горностаївка.</p>
<p>Володимира БОНДАРЕНКА до Міністра транспорту України щодо покращення транспортного обслуговування мешканців Черняхівського району Житомирської області.</p>
<p>Степана БУЛЬБИ до Міністра оборони України щодо необхідності збереження і подальшого функціонування Військового двічі орденів Червоного прапора інституту ракетних військ і артилерії Сумського державного університету.</p>
<p>Валентини СЕМЕНЮК до Міністра аграрної політики України стосовно неповного з’ясування обставин справи з приводу ситуації, яка склалася&nbsp; навколо паювання земельних угідь сільськогосподарського відкритого акціонерного товариства “Селекційно-гібридний центр племзавод “Золотоніський” Черкаської області.</p>
<p>Миколи ШЕРШУНА та Валерія САМОПЛАВСЬКОГО до Міністра освіти та науки України з приводу незадовільного забезпечення якісними підручниками учнів загальноосвітніх навчальних закладів Березнівського, Костопільського й Сарненського районів Рівненської області.</p>
<p>Лілії ГРИГОРОВИЧ до Міністра освіти та науки України з приводу намагання ліквідувати Феодосійське професійне технічне училище №14.</p>
<p>Олексія МАЛИНОВСЬКОГО до Міністра внутрішніх справ України з приводу невидачі ліцензії товариству з обмеженою відповідальністю “Промпродсервіс” департаментом по боротьбі з незаконним обігом наркотиків Міністерства внутрішніх справ України.</p>
<p>Юрія КАРМАЗІНА до Міністра оборони України, Генерального прокурора України, Голови координаційного комітету по боротьбі з організованою злочинністю і корупцією при Президентові України, Секретарю Ради національної безпеки і оборони України щодо вжиття заходів з приводу загрози національній безпеці України внаслідок неправомірних дій службових осіб Міністерства оборони України в результаті обмеження господарської діяльності товариства “Діоніс”, порушення конституційного права на вільну підприємницьку діяльність з метою передачі орендованих товариством приміщень з правом першочергового викупу зацікавленим комерційним структурам.</p>
<p>Володимира СКОМАРОВСЬКОГО до Міністра внутрішніх справ України щодо спроби захоплення автомобіля народного депутата України особами у формі працівників Державної автоінспекції на Кільцевій дорозі в місті Києві.</p>
<p>групи народних депутатів (БАЛОГА, ІВАНЧО, МИГОВИЧ) до Міністра внутрішніх справ України з приводу порушень законодавства та зловживання органами внутрішніх справ Закарпатської області при видачі громадянам закордонних паспортів.</p>
<p>Володимира АНІЩУКА до&nbsp; Голови Верховного Суду України з приводу необ’єктивності розгляду справ судами Одеської області.</p>
<p>Олега ЗАРУБІНСЬКОГО&nbsp; до Голови Рахункової палати України щодо використання бюджетних коштів при створенні Єдиної державної автоматизованої паспортної системи.</p>
<p>Ігоря ЧЕЛОМБІТКА до Голови Головного контрольно-ревізійного управління з приводу неправомірного використання коштів Державного бюджету України головою Тальнівської районної державної адміністрації Черкаської області.</p>
<p>Анатолія МОРОЗА до Голови Державного комітету України з питань житлово-комунального господарства щодо перевірки Якимівського орендно-виробничого об’єднання житлово-комунального господарства на предмет формування тарифів за надані споживачам комунальні послуги.</p>
<p>Василя НАДРАГИ до Голови Державного комітету України з питань житлово-комунального господарства щодо надання роз’яснень порядку застосування положень Закону України “Про статус ветеранів війни, гарантії їх соціального&nbsp; захисту" стосовно пільг для ветеранів війни на позачерговий безоплатний капітальний ремонт власних житлових будинків.</p>
<p>Георгія МАНЧУЛЕНКА до Уповноваженого Верховної Ради України з прав людини стосовно порушення статей 3, 24, 95 Конституції України при розподілі, щодо виділення субвенцій з державного бюджету місцевим бюджетам на виконання інвестиційних проектів та здійснення заходів із запобігання аваріям та техногенним катастрофам у житлово-комунальному господарстві та інших аварійних об'єктах комунальної власності у 2004 році.</p>
<p>Запити, які надійшли, виголошені. Переходимо до виступів уповноважених фракцій з заявами, інформаціями, запитами.</p>
<p>Слово має Шершун Микола від фракції Народної аграрної партії. Підготуватися Анісімову. Шершун, будь ласка.</p>
<p>&nbsp;</p>
<p>10:19:55</p>
<p>ШЕРШУН М.Х.</p>
<p>Микола Шершун, фракція Народна аграрна партія України.</p>
<p>Шановний Володимире Михайловичу, шановні колеги депутати.</p>
<p>Депутатською фракцією, тоді ще&nbsp; Аграрною партією України, розроблено та внесено на розгляд Верховної Ради проект Закону України про&nbsp; відшкодування витрат, понесених сільгоспвиробниками на будівництво&nbsp; об'єктів соціальної сфери села за номером 5389. Законопроектом запропоновано провести поетапну компенсацію витрат, понесених сільгоспвиробниками у 1999-у 2002 роках на будівництво об'єктів соціально-побутового&nbsp; та культурного призначення у сільській місцевості.</p>
<p>Цей проект спрямований на виконання статті&nbsp; 6-ї Закону України про пріоритетність соціального розвитку села та агропромислового комплексу у народному господарстві, Постанова Верховної Ради України про дотримання вимог&nbsp; законодавства щодо підтримки агропромислового виробництва та пріоритетності соціального розвитку села в Україні у 2004 році і формування ефективних механізмів їх розвитку на перспективу. На наше тверде переконання, це дозволить значно покращити фінансовий стан суб'єктам господарювання, скоротити обсяги незавершеного будівництва на селі, а його дуже і дуже багато, погасити заборгованість будівельним організаціям, а також зберегти основного реального інвестора будівництва об'єктів соціальної інфраструктури на селі.</p>
<p>Враховуючи актуальність законопроекту за номером 5389 просили би вас, шановний Володимире Михайловичу, дати доручення профільним комітетам Верховної Ради про його невідкладний розгляд та включення до розкладу пленарних засідань Верховної Ради наступного пленарного тижня. Дуже розраховуємо на підтримку. І дякую.</p>
<p>&nbsp;</p>
<p>ГОЛОВА. Анісімов від фракції Комуністичної партії України, будь ласка, до трибуни запрошується. Підготуватися Майку.</p>
<p>&nbsp;</p>
<p>10:22:19</p>
<p>АНІСІМОВ В.О.</p>
<p>Анисимов, 30 избирательный округ, фракция коммунистов.</p>
<p>Уважаемый Владимир Михайлович, уважаемые коллеги, уважаемые радиослушатели. В своем выступлении я бы хотел обратить ваше внимание на события, которые происходят в городе Днепродзержинске. Городскому голове Швецу Василию Яковлевичу по видимому не дают спать "лавры" тех событий, которые не так давно произошли в Мукачево. Все дело в том, что городская организация Коммунистической партии Украины решила на вполне законных основаниях лишить полномочий городского голову Швеца. А в ответ получила бандитские выходки со стороны некоторых представителей городской исполнительной власти.</p>
<p>Господина Швеца мы подозреваем в огромном количестве противоправных деяний, которые несовместимы с постом городского головы. Это воровство в огромных количествах бюджетных средств, коррупция, невыполнение своих должностных обязанностей. Наша попытка демократическим путем отстранить Швеца от власти натолкнулась на откровенно бандитские методы. На агитпост, который работает на центральной площади города Днепродзержинска, неоднократно совершались нападения. В очередной раз разгромлено помещение горкома нашей партии, в адрес наших активистов раздаются угрозы. Один из моих помощников избит.&nbsp; Тем уголовным делам за экономические преступления, которые заведены на некоторых работников Днепродзержинского горисполкома, наверное, уже необходимо добавить уголовные дела за подстрекательство к нападению на помощника народного депутата и на активистов, проводящих агитацию.</p>
<p>Анализ деятельности Швеца на посту городского головы Днепродзержинска показывает, что его необходимо было отзывать еще тогда, когда он был избран, как человек Лазаренко. С тех пор он несколько раз менял политическую окраску, но не это главное, а то, что свой пост господин Швец занимает незаконно, поскольку даже свои собственные выборы он с треском проиграл и только за счет подделки документов и фальсификации выборов очутился в кресле городского головы. Поэтому мы твердо намерены довести начатое до конца.</p>
<p>Свое выступление прошу считать депутатским запросом в адрес Генеральной прокуратуры и просьбой наконец помочь навести в Днепродзержинске порядок. Спасибо за внимание.</p>
<p>&nbsp;</p>
<p>ГОЛОВА. Віталій Майко, фракція Народно-демократичної партії України, Партії промисловців і підприємців України, . Підготуватися Нощенку.</p>
<p>&nbsp;</p>
<p>10:25:16</p>
<p>МАЙКО В.І.</p>
<p>Президенту України Леоніду Даниловичу Кучмі.</p>
<p>Вельмишановний Леоніде Даниловичу, міністром промислової політики України підписано наказ номер 93Д від третього червня 2004 року про звільнення з посади генерального директора державного підприємства завод "Арсенал" Лєжнєва Василя Федоровича до закінчення терміну контракту.</p>
<p>Таке термінове за кілька днів до святкування 240-річчя заснування заводу звільнення людини, яка пропрацювала на виробництві сорок років, викликає подив, адже у підприємства нема боргів ні перед державою, ні перед робітниками. Адміністрація заводу разом з колективом, дбаючи про майбутнє, накопичила на банківських рахунках п'ять мільйонів гривень&nbsp; на розробку нових високотехнічних виробів.&nbsp; В сьогоднішніх умовах таке господарювання свідчить про високий рівень професіоналізму і відповідальності керівника підприємства.</p>
<p>Які ж причини змусили так поставитися до Лєжнєва Василя Федоровича? Головне - це його непідкупність, твердіть захисту інтересів колективу підприємства, а захищати підприємство дуже важко, тому що завод "Арсенал" знаходиться в центрі міста Києва, його розташування дуже приваблює ділків як від влади, так і від комерційних структур, які намагаються привласнити територію підприємства як високоліквідний товар. Вже неодноразово виходити в світ газетні повідомлення про можливість забудови території заводу туристичними та готельними комплексами. Знищення могутнього промислового комплексу, який створювався сотні років, є національним придбанням, які ні за великі гроші, ні за десятки років не відродити, є державним злочином, а зняття керівника - один з кроків до відкриття дороги до цього злочину.</p>
<p>З метою недопущення здійснення цих намірів просимо вас, вельмишановний Леонід Данилович, відмінити наказ міністра промислової політики України про звільнення Лєжнєва Василя Федоровича від обов'язків генерального директора державного заводу "Арсенал".</p>
<p>За дорученням фракції Партії народно-демократичної і промисловців і підприємців, за дорученням Комітету промислової політики і багатьох виробничників, науковців, багатьох депутатів я закликаю вас підтримати це звернення.</p>
<p>І попереджую всіх депутатів: дорогі друзі, йдеться сьогодні наступ на підприємства всіх видів виробництва, які розташовані в центрі міста - це завод "Радар", це завод-інститут "Квант" і інші заводи. Треба нам їх зберегти.</p>
<p>Я прошу обов'язково підтримати це звернення і відстояти нашу промисловість. Нам вже ...</p>
<p>&nbsp;</p>
<p>ГОЛОВА. Так, дякую.&nbsp; Микола Петрович Нощенко від фракції "Трудова Україна".</p>
<p>&nbsp;</p>
<p>10:28:36</p>
<p>НОЩЕНКО М.П.</p>
<p>Нощенко Микола Петрович, виборчий округ&nbsp; 160-й, Глухівщина, Сумська область, фракція політичної партії "Трудова Україна".</p>
<p>Заява. Шановний головуючий, шановні народні депутати, шановні виборці, хто сьогодні нас слухає!&nbsp; Проголошений в Україні курс на створення соціально орієнтованої ринкової економіки на ділі мав би прислужуватися формуванню цивілізованого ринку праці на засадах соціального партнерства. Проте адекватної національним потребам, ефективної системи регулювання соціально-трудових відносин в Україні, на жаль, досі немає. Про це відображено в програмних документах партії "Трудова Україна", прийнятих з'їздом у травні поточного року.</p>
<p>Переважна більшість найманих працівників вважає, що їх інтереси відверто ігноруються, люди відчувають себе ошуканими і безправними. Особисто це наглядно видно в сільській місцевості в умовах монопольної роботи однієї юридичної особи, це видно тим, хто найнявся до роботи в приватного підприємця. А що вже говорити про тисячі наших громадян, які працюють взагалі без будь-яких угод! ....&nbsp;&nbsp;&nbsp; Також не на користь існуючих соціально-трудових відносин свідчать факти низької частки заробітної плати від собівартості продукції, яка має місце навіть в економічно успішних виробництвах, та на повне відсторонення робітників від прийняття управлінських рішень.</p>
<p>Я сам був учасником розмови на окрузі, коли фуражиру ферми за 26 виходів в зимовий місяць нарахували аж 30 гривень, і ті не були заплачені. Нові власники роздержавлених підприємств лише декларують розуміння необхідності радикального реформування соціально-трудових відносин, побудованих на нових засадах, проте мало що роблять для цього.</p>
<p>Ці проблеми ускладнюються також тим, що недосконала правова база. Законопроект про соціальне партнерство, який був внесений ще в 1996 році, так і не був прийнятий, хоча на цьому наполягали три сторони: роботодавці, профспілки, уряд. Держава, втративши монополію на власність і частково управлінські функції, самоусунулась від проведення ефективної, ціленаправленої політики реформування трудових відносин.</p>
<p>Які конкретно кроки повинні здійснюватися на рівні державної влади першочергово? Депутатська фракція вважає за необхідне в першочерговому порядку привести у відповідність з новими реаліями законодавство про соціально-трудові відносини.</p>
<p>Повернутися до врегулювання проблем соціального партнерства. Якнайшвидше ухвалити новий Трудовий кодекс, який так довго знаходиться на доопрацюванні. Нагально запровадити почасову оплату праці, про яку ми так багато говоримо даже в цій сесійній залі. Це будуть перші кроки, реальні кроки забезпечення прав найманих працівників, їх участі в процесі управління виробництвом, включаючи і контроль за перерозподілом прибутків. Дякую за увагу.</p>
<p>&nbsp;</p>
<p>Засідання веде МАРТИНЮК А.І.</p>
<p>&nbsp;</p>
<p>ГОЛОВУЮЧИЙ. Дякую. Слово має народний депутат Шурма, фракція Соціал-демократичної партії (об'єднаної). Шурма. Будь ласка. Підготуватися Турчинову.</p>
<p>Шановні колеги, уважно слухайте оголошення, тому що ви забираєте дорогоцінний час.</p>
<p>&nbsp;</p>
<p>10:32:18</p>
<p>ШУРМА І.М.</p>
<p>Ігор Шурма,&nbsp; фракція Соціал-демократичної партії України (об'єднаної).</p>
<p>Депутатська фракція Соціал-демократичної партії України (об'єднаної) втретє звертається до керівництва Верховної Ради України та Комітету з питань Регламенту з проханням навести врешті-решт порядок у питанні діяльності, так званого, Всеукраїнського&nbsp; відкритого депутатського об'єднання "Економічна Україна". Це саме проголошене об'єднання, незважаючи на чіткий висновок Регламентного комітету про нелегітимність, незважаючи на те, що його дії однозначно кваліфіковані як такі, що порушують вимоги Регламенту Верховної Ради України та Закону України про громадянські об'єднання, про що було оголошено головуючим на пленарному засіданні, продовжує безкарно паплюжити честь законодавчого органу України в цілому багатьох народних депутатів України, представників всіх без винятку політичних сил державних діячів. Продовжує незаконно використовувати реквізити Верховної Ради України. Всі розсилки здійснені цією організацією, адресовані&nbsp; депутатам всіх рівнів, керівникам, командирам Збройних сил, священикам, приголомшує своїм цинізмом і зухвалістю, до українців звертається ніхто інший як обраний Богом спаситель України Тараненко. Він же за сумісництвом секретар цієї організації. Все це було б смішно, якби не було так сумно.</p>
<p>Якщо раніше Тараненко, прикриваючись ім'ям Верховної Ради роздавав вказівки головам обласних, районних, сільських, селищних рад стосовно того, що вони мають&nbsp; зробити у напрямку створення фракції "Економічної України", то нині вказівки вже адресуються настоятелям&nbsp; Церкви України, які повинні, саме повинні, розказати&nbsp; парафіянам про господню волю - Тараненко має стати&nbsp; Президентом України.</p>
<p>І ще доручення. І більш матеріально допомогти зібрати по Україні для&nbsp; нього 500 тисяч гривень застави.&nbsp; І все це марення видрукуване на бланках з&nbsp; реквізитами Верховної Ради України розсилається по всіх містах і селах України. Невже такі дії додають авторитету Верховній Раді? Впевнені, що ні. Тоді ми абсолютно не розуміємо, що заважає керівництву парламенту нарешті&nbsp; звернути увагу на наші звернення".</p>
<p>У своїй останній заяві фракція зверталася з проханням довести зміст висновку регламентного комітету до рад всіх рівнів. Ми вимагали дати протокольне доручення газеті "Голос України" щодо оприлюднення зазначеного висновку, але до сьогодні в цьому напрямку нічого не зроблено. І поза всяким сумнівом в особі самопроголошеної депутатського об'єднання ми&nbsp; зіткнулися з цинічною спробою політичних сил застосувати брудні технології досягнення політичних дивідендів.</p>
<p>Фракція переконана, що залишити цю спробу поза увагою суспільства&nbsp; Верховна&nbsp; Рада не має права. Висновок регламентного комітету містить абсолютно&nbsp; зрозумілі і переконливі оцінки інциденту і доведення цієї інформації до всіх&nbsp; ланок представницької влади України і до широкої громадськості і сьогодні просто необхідним.</p>
<p>Фракція передає цю заяву і додатки головуючим і надіємося на конкретні, як завжди, кроки у відстоюванні честі і гідності парламенту України. Дякую.</p>
<p>&nbsp;</p>
<p>ГОЛОВУЮЧИЙ. Слово має народний депутат Турчинов, фракція Блоку Юлії Тимошенко. Підготуватися Ніколаєнку.</p>
<p>&nbsp;</p>
<p>10:35:35</p>
<p>ТУРЧИНОВ О.В.</p>
<p>Шановні колеги! Політичне протистояння, яке стартувало задовго до офіційного початку виборчої кампанії перейшло будь-які межі здорового глузду і моралі. Політичні переслідування депутатів групи "Центр", "Нашої України" та інших парламентарів, які мають незалежну позицію, чергова абсурдна справа та провокації проти Юлії Тимошенко, безпрецедентні фальсифікації в ході&nbsp; виборів до органів місцевого самоврядування, репресії проти опозиції на місцевому рівні, відвертий інформаційний тероризм щодо населення свідчать про готовність влади до будь-яких засобів для самозбереження. Розпочалася тотальна зачистка інформаційного простору. Після викидання з ефіру провідних радіостанцій продовжується спроба знищити "Сільські вісті", "Українську правду", "Україну молоду", "Вечірні вісті" та інші видання, що мають альтернативну до владної точки зору.</p>
<p>Сьогодні влада обрала найжорсткіший шлях до власного самозбереження - шлях фізичного знищення опонентів, каральних акцій та кривавих авантюр. Тому вона і прагне знищити в першу чергу тих людей, які готові не допустити подібного сценарію розвитку подій в Україні.</p>
<p>Однак, розуміючи примарність власних шансів на перемогу, влада завбачливо нагулює жир на відвертому грабунку й розбазарюванні народних багатств. Останнім симптомом такої з дозволу сказати економічної політики стала відверта рекетирська окупація президентською родиною флагмана вітчизняної металургії - "Криворіжсталі".</p>
<p>Зважаючи на критичну ситуація, що склалася сьогодні в Україні в усіх без винятку сферах політичного та соціально-економічного життя ми, фракція Блоку Юлії Тимошенко, вимагаємо негайно припинити будь-які провокації та репресії щодо опозиційних політиків та незалежних політичних сил, підприємців та засобів масової інформації. Припинити розкрадання останніх національних багатств, що проводяться під виглядом приватизації.</p>
<p>Окрім того ми звертаємося сьогодні до всіх наших колег по парламентському корпусу з вимогою не брати участь у політичних розправах, не підтримувати відверто репресивну політику влади, не голосувати за рішення, що розорюють національну економіку.</p>
<p>Я звертаюсь перед усім до тих, хто сьогодні готовий без роздумів стати виконавцем волі Кучми, Медведчука, тощо. Задумайтесь над своїми діями. Зупиніть становлення в країні атмосфери насильства та беззаконня.&nbsp; Злочинний режим кинув виклик демократії, закону, Конституції. На цей виклик нашою відповіддю повинно стати єднання всіх демократичних сил. Єднаємося і переможемо! Дякую.</p>
<p>&nbsp;</p>
<p>ГОЛОВУЮЧИЙ. Слово має народний депутат Ніколаєнко, фракція соціалістів, підготуватися Бондаренку.</p>
<p>&nbsp;</p>
<p>10:38:37</p>
<p>НІКОЛАЄНКО С.М.</p>
<p>Фракція Соціалістичної партії України, Ніколаєнко.</p>
<p>Шановні народні депутати, я хотів би сьогодні звернутися до вас, до представників преси, до громадян України з приводу вчорашній подій. Вчора відбулася знаменна подія. Верховна Рада України проголосувала за закон про повернення боргів по статті 57-й нашим педагогам і прийняла його у першому читанні. Встановлено, що&nbsp; у другому читанні цей закон остаточно буде проголосований&nbsp; не пізніше 22.06, тобто рівно через&nbsp; тиждень.</p>
<p>Я чому кажу про цей закон. Бо цей законодавчий акт встановлює, відновлює справедливість у сфері освіти і повертає борги педагогам у разі прийняття за минулі три роки, починаючи з 1997 року. Багато депутатів мене запитували, за що ж ми проголосували. Я нагадую, розмір цього боргу сягає по нашим оцінкам десь 4,1 мільярда гривень. До речі, скажу, що&nbsp; на освіту витрачається у рік десь приблизно 15 мільярдів. Ми чуємо, на жаль, з боку уряду, що немає коштів, незаконно виплачувати борги, де брати гроші і таке інше.</p>
<p>Фракція соціалістів пропонує&nbsp; шляхи вирішення цих&nbsp; проблем, шляхом відновлення контролю держави за&nbsp; державними монополіями, електроенергія, зв'язок, спирт, тютюн, горілка і таке інше. Але ж не можна роздавати "криворіжсталі", Укртелеком і так далі, інакше&nbsp; ми ніколи бюджет не наповнимо і ніякі проблеми не вирішимо.</p>
<p>Соціалістична партія України у своєму проекті закону пропонує виділити 200 мільйонів гривень, доларів золотовалютного запасу&nbsp; на повернення боргів. Кажуть, не можна. А як же можна, не можна віддавати людям чесно зароблене. А чому ж тоді Нацбанк каже, що він готовий практично&nbsp; один мільярд доларів повернути достроково&nbsp; борги Міжнародному валютному фонду, Світовому банку. Там можна. А своєму громадянину, своєму вчителеві не можна.</p>
<p>Соціалістична партія України вимагає від уряду, наполягає на поверненні боргів. Ми вчора із профспілкою освітян уклали відповідну угоду. Але ми додатково наполягаємо, щоб були у наступному році у бюджеті 2005 року передбачені кошти на оплату комунальних послуг сільській інтелігенції - лікарю, вчителю, спеціалісти і так далі. Щоб мінімальна заробітна плата вчителя і всієї інтелігенції була не нижча прожиткового рівня. А щоб ми додатково добавили стаж, включили стаж педагогам п'ять років навчання в педвузах, ввести збільшувальні коефіцієнти на пенсії сільській інтелігенції і працівникам сільської взагалі сфери, в тому числі і вчителям. Інакше там пенсії більше 140-150 гривень ніколи не буде. Аналогічно працівникам профтехосвіти. Відновити харчування дітей і таке інше. Закликаю вас до цього.</p>
<p>&nbsp;</p>
<p>ГОЛОВУЮЧИЙ. Дякую. Слово має народний депутат Бондаренко, фракція "Регіони України". За ним буде виступати Соболєв.</p>
<p>&nbsp;</p>
<p>10:41:52</p>
<p>БОНДАРЕНКО Г.І.</p>
<p>Григорій Бондаренко, 92 виборчий округ, фракція "Регіони України".</p>
<p>Шановний Адаме Івановичу, шановні колеги. Я не здивуюся, не тільки я не здивуюся, а ми всі, якщо одного прекрасного дня ми не виявимо під вікнами Верховної Ради дерева, натомість стирчатиме будівельний кран та огорожа. Кажу так тому, що Маріїнський парк рубають у нас вже під носом. За Міністерством охорони здоров'я знівечили схил і поквапливо гонять стіни. Характерна ознака - відсутній традиційний щит про те, що тут буде, і хто будує. А ще будинок на Виноградному провулку, 4, мабуть, зведуть. Архітектори заперечують, але існує вагомий аргумент - будує Генпрокуратура. Для подібних випадків придумали теорію: столиці необхідна ущільнена забудова.&nbsp; У центральний частині Києва не так давно коїться архітектурно-будівельне варварство.</p>
<p>Аналогічно діють по всій Україні у кожному більш-менш привабливому місті. Причина містобудівного безглуздя одна-єдина - корупція. Міські чиновники заробляють на цьому шалені гроші і стають все ненажерливішими і нахабнішими.&nbsp;</p>
<p>Характерний приклад у тій же столиці за крок від Хрещатику, на Пушкінській. Загадкова фірма "Діб" спочатку придбала будинок 37-а, придбала, як доводить квартальний комітет за символічну ціну - 109 тис. гривень. У цьому районі дорожча однокімнатна квартира. Згодом приватизували прекрасний двоповерховий дитсадок, що по сусідству, як аварійний, в кавичках. І ось ці дві будівлі чотири роки стоять із забитими вікнами. Прихватизаторам заважають продовжити чорну справу - знести половину історичну кварталу разом з пам'ятниками архітектури і звести тут готельно-офісний велетень з усілякими розвагами, паркінгом і тому подібне.</p>
<p>Обурені люди писали меру, Президенту, 233 підписи, зверталися до міського прокурора, пікетували Київраду, варварство вони ще зупиняли і допрацьовували. І хоч і так все ясно, проект відхилено багатьма організаціями, комплексна держекспертиза висловила 179 зауважень, з яких половину практично неможливо виконати.</p>
<p>Корупційний конвеєр катастрофічно знищує історичний ландшафт наших міст. Високоповажні будівельні та інші посадовці всіляко застережливо переконують - закон тут непотрібний. Ці питання, мовляв, урегульовано.&nbsp; Фракція "Регіони України" пропонує...</p>
<p>&nbsp;</p>
<p>ГОЛОВУЮЧИЙ. Дякую, Григорій Іванович. Слово має народний депутат Соболєв, фракція "Наша Україна".</p>
<p>&nbsp;</p>
<p>10:45:23</p>
<p>СОБОЛЄВ С.В.</p>
<p>Соболєв, виборчий блок Віктора Ющенка "Наша Україна".</p>
<p>Шановні колеги, мені дуже подобається, коли в залі виникають питання "прихватизації" дитячих&nbsp; садків, що так само є дуже важливим, окремих господарств. А в цей момент прямо під носом у глави держави за рішеннями Фонду державного майна продають найбільші, найкращі, найпривабливіші об'єкти України, такі, як "Криворіжсталь", підготовлений до продажу "Укртелеком" та інші об'єкти за безцінь.&nbsp; Саме тому фракція "Наша Україна" вимагає, щоб сьогодні при розгляді питання першого порядку денного, а саме приховані бюджетні кошти, які вже підтвердив і уряд, бо буквально в останні два дні, виявляється, у нас таки&nbsp; є і два мільярда коштів на підняття заробітної плати, і півмільярда на підняття пенсій, і 280 мільйонів на підняття стипендій. Тільки уряд черговий раз не хоче визнавати, що в бюджеті цього року майже 10 мільярдів коштів, фактично, є необлікованими і не проходять через звіт Верховної Ради. Саме тому питання, яке виникало весь останній тиждень і попередній місяць, а саме, буквально, злочинний спосіб, за яким проведено було конкурс і продано найпривабливіший об'єкт в Україні української металургії "Криворіжсталь", це зайвий раз підтверджує, що сьогодні в державні користуються не інтересами народу, а користуються інтересами групи олігархів, завдання яких - до президентських виборів закупити найпривабливіші, найцікавіші об'єкти.</p>
<p>Я зараз не веду мову про ціну цього об'єкту. Мене найбільше зараз цікавить інше: якщо тільки в останній момент в умовах конкурсу з'являються права трудового колективу, де замість нещасних тисячі гривень, які&nbsp; кидають як заробітну плату сьогодні металургам, фактично, не з'являється взагалі ніяких інших умов захисту прав трудового колективу, коли, фактично, соціальна інфраструктура навіть умовами приватизації залишається в підвішеному стані... Я думаю, ті, хто пішли на цю прихватизацію, не розуміють ключового: так, кон'юнктура світового ринку по металопродукції на сьогодні унікальна, а що буде завтра, коли буде черговий обвал, хто буде завтра пробувати відбивати кошти, як це, наприклад, сталося із Запорізьким алюмінієвим комбінатом, де думали відбити кошти за рік, а сьогодні вже четвертий рік не можуть навіть повернути ті ключові кошти і проінвестувати в цей проект.</p>
<p>Саме тому фракція "Наша Україна" наполягає на тому, щоб тут було заслухано звіт голови Фонду державного майна, і на цьому звіті ми заслухали не лише такі об'єкти, як "Криворіжсталь", але і об'єкти, які готуються вже до продажу в цьому році, такі як "Укртелеком" і всі найкращі об'єкти України. Дякую.</p>
<p>&nbsp;</p>
<p>Засідання веде ЛИТВИН В.М.</p>
<p>&nbsp;</p>
<p>ГОЛОВА. Шановні колеги, ми завершили виступи уповноважених від фракцій з заявами, повідомленнями, запитами та інформаціями. Переходимо до роботи відповідно до розкладу засідань на середу.</p>
<p>Першим, як ми і домовлялися, у нас стоїть проект Закону "Про термінові заходи з розподілу прихованих доходів Державного бюджету". Ви знаєте, це питання у нас обговорювалося не один раз на Погоджувальній раді, і ми домовилися запропонувати Верховній Раді розглянути його в середу першим, для того щоб нам стабільно працювати. Але нам для цього потрібно включити це питання до порядку денного.</p>
<p>Тому я прошу вашої уваги, шановні колеги. Я ставлю на голосування: про включення до порядку денного проекту Закону "Про термінові заходи з розподілу прихованих доходів Державного бюджету України на 2004 рік". Прошу народних депутатів визначатися.</p>
<p>&nbsp;</p>
<p>10:49:41</p>
<p>За-211</p>
<p>Рішення не прийнято. По фракціях, будь ласка. Я хочу сказати, шановні колеги, що завтра ми будемо розглядати питання бюджету. Зараз вам будуть роздавати ці матеріали.</p>
<p>"Наша Україна" - 98, "Регіони України" - 0, фракція комуністів - 56, СДПУ(о) - 0, "Демініціативи", "Народовладдя" - 0, "Трудова Україна" - 0, "Народна аграрна" - 0, СПУ - 20, Блок Тимошенко - 19, "Союз" - 0, НДП, промисловці і підприємці - 0, "Центр" - 11, "Позафракційні" - 7.</p>
<p>Шановні колеги... Ну, заспокойтеся! Завтра ми будемо розглядати, скільки потрібно часу, питання бюджету. Зараз, одну хвилиночку!</p>
<p>"Відповідно до Регламенту Верховної Ради просимо оголосити перерву”.&nbsp; Фракція "Наша Україна", БЮТ. То може ви виступите і перерви будемо робить. Будь ласка, Віктор Пинзеник.</p>
<p>&nbsp;</p>
<p>10:50:46</p>
<p>ПИНЗЕНИК В.М.</p>
<p>Шановний Володимире Михайловичу! Шановні народні депутати! Кількам місяців підряд ми піднімаємо тему того, що уряд при формуванні бюджету занизив базу нарахування доходів Державного бюджету. Мова йде про речі, які вражають просто. Причому, сьогодні вже нема дискусій занизили чи ні. Візьміть дані, які роздав вам уряд при підготовці Бюджетної резолюції. Він порахував бюджет цього року, виходячи з валового внутрішнього продукту. 283,5&nbsp; мільярда гривень.</p>
<p>Візьміть урядову цифру оцінки валового внутрішнього продукту. 317,5 мільярда гривень! Це урядові цифри.</p>
<p>Заниження доходної бази бюджету - 34 мільярди гривень. Це означає втрату доходів зведеного бюджету 10 мільярдів гривень. Це означає, що в пенсійному фонді приховано не менше 5 мільярдів гривень.</p>
<p>В цьому залі більшість депутатів піднімали питання проблем, які у нас є в соціальній сфері. Вчора ми розглядали питання,&nbsp; що стосується освіти, і прийняли правильне рішення про введення в дію 57-ої статті Закону про освіту.</p>
<p>Багато з вас знають про проблеми, які виникли з пенсійним забезпеченням: дискримінація пенсіонерів; низький розмір пенсій; дискримінація жінок порівняно&nbsp; з чоловіками; дискримінація громадян, які вийшли на пенсію в 90-ті роки порівняно з тими, які вийшли на пенсію сьогодні.</p>
<p>Я стверджую, що доходів, прихованих в бюджеті, достатньо для того, щоб підняти зараз мінімальну зарплату, підняти міжпосадові оклади працівників бюджетної сфери і рівень заробітної плати на 25 відсотків, 30 відсотків. Можна підняти рівень пенсій на&nbsp; 30 відсотків і зняти гостроту&nbsp; суперечностей, які є в пенсійному забезпеченні.</p>
<p>Дорогі друзі! Я можу помилятися, але я говорю про страшну цифру - 34 мільярди гривень. Законодавчий орган не має права мовчати з приводу цієї ситуації. Питання того, чи будете ви голосувати чи ні - це питання моралі, ставлення нашого&nbsp; до проблем, які існують в суспільстві. Але&nbsp; фракція "Наша Україна"&nbsp; просить: не&nbsp; закривайте очі на&nbsp; проблему, яка вже вилізла на поверхню. Мова йде про&nbsp; страшні цифри. І ми просимо вас повернутися до голосування і розглянути цей проект закону. Ваша воля - голосувати за цей закон&nbsp; чи ні.</p>
<p>&nbsp;</p>
<p>ГОЛОВА. Дякую.</p>
<p>Шановні колеги!&nbsp; Давайте 3 хвилини, будь ласка.&nbsp; Одну&nbsp; хвилиночку, заспокойтеся, будь ласка. Завтра ми будемо розглядати питання...</p>
<p>( Ш у м&nbsp;&nbsp; у&nbsp;&nbsp; з а л і)</p>
<p>Завтра розглядається бюджетне питання, пропозиції там є на 7,5 мільярдів збільшення видатків.</p>
<p>Будь ласка,&nbsp; 3 хвилини...</p>
<p>( Ш у м&nbsp;&nbsp; у&nbsp;&nbsp; з а л і)</p>
<p>Заспокойтеся, 3 хвилини, давайте обміняємося думками, будь ласка. Я ще раз говорю, сядьте, будь ласка. Запишіться, будь ласка. Будь ласка, сядьте, не зривайте роботу. Та табло, будь ласка.</p>
<p>Манчуленко, фракція "Наша Україна".</p>
<p>&nbsp;</p>
<p>10:54:10</p>
<p>МАНЧУЛЕНКО Г.М.</p>
<p>Георгій Манчуленко, 203 округ, Українська народна партія, Блок Віктора Ющенка "Наша Україна".</p>
<p>Шановний Голово! Шановні колеги! Фракція "Наша Україна" категорично наполягає на розгляді цього питання, ми бачимо, що зараз відбувається в українському суспільстві. Так звана, приватизація "Криворіжсталі", розбазарювання надзвичайно прибуткових підприємств, які на сьогоднішній день є у державній&nbsp; власності, прикарманювання десятків мільярдів&nbsp; гривень тими чи іншими олігархічними&nbsp; кланами і потім&nbsp; спрямування цих грошей на президентську виборчу кампанію провладного кандидата. Ми не&nbsp; маємо морального права закривати на все це очі. Ми маємо дати належну оцінку діям уряду, так як він приймав&nbsp; цей бюджет поточний, від якого всі стогнуть, так і надалі хоче керувати у ручному режимі.</p>
<p>Фракція "Наша Україна" категорично наполягає на розгляді цього питання у сесійному залі, включення його до порядку&nbsp; денного і&nbsp;&nbsp; розгляду його по суті. У противному разі ми будемо вдаватися до різких заходів непокори. Дякую.</p>
<p>&nbsp;</p>
<p>ГОЛОВА. Будь ласка,&nbsp; Коновалюк, фракція "Регіони України".</p>
<p>&nbsp;</p>
<p>10:55:19</p>
<p>КОНОВАЛЮК В.І.</p>
<p>Дякую, Володимире Михайловичу.</p>
<p>Шановні народні депутати! Ми, дійсно, поділяємо прагнення кожного народного депутата здійснити максимум дій для того, щоб наповнити Державний бюджет. Це розуміє й уряд. Була створена спільна Робоча група, яка працювала над внесенням змін до Державного бюджету. Майже сьогодні був внесений законопроект про зміни до Державного бюджету, який передбачає дійсно суттєве збільшення доходів.</p>
<p>Я вважаю, що у нас буде достатньо можливостей завтра ретельно обговорити й прийняти максимально зважене, ефективне рішення. Тому я вважаю, що це тільки спроба припинити розгляд інших питань і нав'язати окремим фракціям свою політичну думку і свою позицію. Дякую.</p>
<p>&nbsp;</p>
<p>ГОЛОВА. Олександр Баранівський, фракція Соціалістичної партії.</p>
<p>&nbsp;</p>
<p>10:56:23</p>
<p>БАРАНІВСЬКИЙ О.П.</p>
<p>Дякую. Фракція соціалістів, Олександр Баранівський.</p>
<p>Шановні колеги, на думку соціалістів, якщо ми розглянемо сьогодні дане питання я не бачу у цьому чогось поганого. Справа в тому що для нас буде ясніше завтра розбиратися із змінами до бюджету. Ми будемо чітко бачити чи все враховано, чи не все враховано, помилки авторів можливо є сьогоднішнього законопроекту, помилки авторів давнішнього законопроекту. Тому це була б така підготовча робота до розгляду змін до бюджету завтра. Тому необхідно було б розглянути. Це перше.</p>
<p>Друге. Я хотів би звернутися до всіх, що якщо завтра ми будемо розглядати зміни до бюджету, щоб все-таки була витримана процедура розгляду бюджету. Суть у тому що ми знаємо як приймали бюджет в цілому коли не була витримана процедура і зараз маємо наслідки - ми пожинаємо те, що самі посіяли.</p>
<p>І третє. Хотів би сказати тим фракціям, які не голосували за політичну реформу, якби були голосували політичну реформу, то уряд не посмів би так гратися з парламентом, а рахувався б із його думкою і тоді б не було&nbsp; неясностей, чи...</p>
<p>&nbsp;</p>
<p>ГОЛОВА. Шановні колеги,&nbsp; ми обмінялися думками. Давайте домовимося таким чином. Я прошу вас, шановні колеги, ну, не треба кричати, ну підождіть. Я ще раз пропоную, шановні колеги, давайте таким чином, завтра, коли ми будемо розглядати питання бюджету і розглянемо тоді і обговоримо це питання. Ну, розглянемо і це питання, будемо паралельно розглядати. Що? Ні, ну якщо&nbsp; проголосують. А так будете&nbsp; виступати, задекларуйте позицію. Ну, я поставлю ще раз&nbsp; на голосування, тільки сядьте, ну, я вас прошу. Завтра одні&nbsp; будуть, якщо&nbsp; не буде підтримано, давайте працювати далі. Завтра будемо розглядати питання і обговоримо цю проблему. Я прошу вас, одні блокують з однієї причини, ви з іншої, дайте ж працювати&nbsp; Верховній Раді. Ну, я прошу вас. Ну, так сім з половиною уже є, буде значить&nbsp; три добавимо, буде десять.</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>Ну, сядьте, я поставлю на голосування, сядьте, прошу вас.</p>
<p>&nbsp;</p>
<p>ГОЛОС ІЗ ЗАЛУ.&nbsp; Ну, ваша фракція вся не голосує.</p>
<p>&nbsp;</p>
<p>ГОЛОВА. Сядьте, у мене&nbsp; немає&nbsp; своєї фракції, у мене всі свої&nbsp; фракції. Заспокойтеся. Я ще раз говорю, у мене всі мої фракції. Заспокойтеся. Ну, чому Асадчев? Ну, сядьте, я прошу вас, ну, сядьте, я поставлю на голосування.</p>
<p>Ну, так завтра буде предметом розгляду, буде обговорювати це питання, ну, що ви? Я ще раз говорю вам...</p>
<p>Сядьте, я&nbsp; ще раз поставлю на голосування, сядьте, будь ласка. Сядьте,&nbsp; сядьте, будь ласка. Асадчев з процедури, будь ласка.</p>
<p>&nbsp;</p>
<p>10:59:30</p>
<p>АСАДЧЕВ В.М.</p>
<p>Дякую. Володимире Михайловичу, ви тут нам&nbsp; заявляли, що&nbsp; Верховна Рада більше ніколи так не буде приймати бюджет, як вона приймала. То я хочу, щоб ви нам пояснили, як ми завтра будемо розглядати бюджет&nbsp; зміни на 7,5 мільярдів, якщо ніхто ще навіть на руки цього проекту не бачив. Коли ж його вивчати? Чи його будуть протягувати так, як бюджет протягували?</p>
<p>Я хотів би, щоб ви були теж послідовними&nbsp;&nbsp; і дотримувалися свого слова. Спочатку ми повинні цей проект отримати, вивчити його, а потім розглядати. А не так, що завтра уже проголосують. Ми знаємо, що знову хочуть 7,5 мільярдів вкрасти просто. То я хочу, щоб ви нам пояснили цю процедуру.</p>
<p>&nbsp;</p>
<p>ГОЛОВА. Шановні колеги, Верховна Рада буде розглядати так і в такий спосіб, як визначиться і запропонує Бюджетний комітет. Якщо Бюджетний комітет запропонує не розглядати питання, ми очевидно тоді прислухаємося до позиції Бюджетного комітету. Зараз матеріали розмножуються і будуть вам роздані. Адаме Івановичу, покажіть ці матеріали. От є документ, зараз він буде вам розданий.</p>
<p>Я ставлю на голосування. Прошу уваги. Ще раз ставлю пропозицію, на якій наполягає фракція "Наша Україна", щоб повернутися до розгляду питання про включення до порядку денного проекту Закону про термінові заходи з розподілу прихованих доходів Державного бюджету України на 2004 рік. Реєстраційний номер 5334. Визначайтеся голосуванням, будь ласка, давайте.</p>
<p>&nbsp;</p>
<p>11:01:19</p>
<p>За-218</p>
<p>Рішення не прийнято. Будь ласка, по фракціях.</p>
<p>"Наша Україна" - 99, "Регіони України" - 0, Фракція комуністів - 57, СДПУ(о) - 0, "Демініціативи", "Народовладдя" - 0, "Трудова Україна" - 0, Народна аграрна партія - 4, СПУ - 20, Блок Тимошенко - 19, "Союз" - 0, НДП, Партія промисловців і підприємців -0, "Центр" - 12, Позафракційні - 7.</p>
<p>(Шум у залі).</p>
<p>Шановні колеги, заспокойтеся. Я ставлю на голосування ще одну пропозицію, щоб завтра разом з розглядом питання про внесення змін до бюджету розглянути і цей проект. При чому тут немає сенсу? Я вже все зробив, що вимагається. Давайте працювати далі.</p>
<p>&nbsp;</p>
<p>11:02:31</p>
<p>За-211</p>
<p>Шановні колеги, давайте домовимся, що завтра в той чи інший спосіб ми розглянемо це питання, дайте тільки можливість працювати. Я прошу вас! Ну розглянемо завтра! Завтра поставимо на голосування і розглянемо. Ну, розглянемо, я вам гарантую.</p>
<p>Шановні колеги, ну заспокойтеся! Заспокойтеся, будь ласка. Завтра я пропоную, щоб разом з розглядом Бюджету, розглянули це питання. Нема заперечень? Значить, розглядаємо. Все, сідайте, будемо розглядати. Заспокойтеся!</p>
<p>Оголошується до розгляду... Вже розглядаємо, все! Сідайте. Оголошується до розгляду проект Постанови про дотримання законодавства щодо розвитку науково-технічного потенціалу та інноваційної діяльності в Україні. Ігор Рафаїлович, будь ласка. Я прошу, давайте працювати, ми вже витратили марно багато часу.</p>
<p>&nbsp;</p>
<p>11:04:26</p>
<p>ЮХНОВСЬКИЙ І.Р.</p>
<p>Шановний Володимире Михайловичу, шановні депутати! На розгляд Верховної Ради вноситься затвердження проекту Постанови Верховної Ради до Дня уряду, який був восьмого червня, з питання про дотримання законодавства щодо розвитку науково-технічного потенціалу та інноваційної діяльності України.</p>
<p>Відповідні доповіді були зроблені, відповідні матеріали вам роздані. До комітету і до&nbsp; Тимчасової спеціальної комісії майбутнього, які були уповноважені вести цю справу, надійшли дві пропозиції, одна від депутата Крючкова і друга від депутата Авраменко.</p>
<p>Депутат Крючков просив внести, особливо виділити наукові розробки в оборонній області, але це не відповідає загальному такому контексту, хоч ми згідні, що наукові розробки в оборонній області є важливі розробки, і повинні... але виділяти їх окремо, можливо, не слід.</p>
<p>Депутат Авраменко вніс декілька пропозицій. Одна з них полягає в тому, що небюджетні державні наукові установи, які мусять виплачувати 50 процентів доплат за пенсію, щоб ці доплати відносилися до витрат виробництва, а не виплачувалися за рахунок прибутку виробництва.</p>
<p>Комісія вважає, що це зауваження є цілком слушне і може бути внесене до постанови.</p>
<p>Крім того, депутат Авраменко пропонує ще розглянути питання про фінансування наукових робіт, пов'язаних із забезпеченням безпеки на шахтах. Це питання є загальним, і воно відноситься до проблем уряду.</p>
<p>Крім того, пропонується ще знімати податки від тих госдоговірних робіт, які виконуються різноманітними науковими установами. Взагалі, кожна наукова установа є бюджетна установа, має свій робочий план, а госдоговірна робота, яка виконується науковою установою, повинна оподатковуватися.</p>
<p>Інших зауважень немає. Тому ті&nbsp; два, одне зауваження ми вносимо до проекту постанови Верховної Ради, інші зауваження, ми вважаємо, що вони можуть бути не внесені.</p>
<p>В зв'язку з тим я звертаюся до вас затвердити постанову із включенням цього одного зауваження.</p>
<p>&nbsp;</p>
<p>ГОЛОВА. Шановні колеги, ви знаєте, що ми провели парламентські слухання з цього приводу, були у нас бурхливі дебати. Підготовлений проект постанови, він узгоджений. Пропозиції, які вносилися, враховані всі. Отже, у нас є всі підстави поставити на голосування.&nbsp; Письмові, шановні колеги, пропозиції, не усні. Поставити на голосування про схвалення в цілому проекту Постанови про дотримання законодавства щодо розвитку науково-технічного потенціалу та інноваційної діяльності в Україні. Прошу голосувати.</p>
<p>&nbsp;</p>
<p>11:07:54</p>
<p>За-300</p>
<p>Постанова прийнята.</p>
<p>&nbsp;</p>
<p>ЮХНОВСЬКИЙ І.Р. Володимире Михайловичу, я хочу зауважити, що комісія з питань майбутнього дуже багато працювала над тим, щоб цю постанову зробити і щоб зробити відповідні міроприємства, з нею пов'язані.</p>
<p>&nbsp;</p>
<p>ГОЛОВА. Я підтримую цю пропозицію, давайте зробимо.</p>
<p>Доповнення тільки письмово. Шановні колеги, заспокойтеся! От я Регламент вам кажу. Письмово, письмово, будь ласка.</p>
<p>Оголошується до розгляду проект Постанови про інформацію Кабінету Міністрів України про стан формування цін та тарифів у житлово-комунальній сфері. У нас тут є три проекти: від комітету і два альтернативних. Я прошу Володимира Анатолійовича Демьохіна висловити позицію комітету.</p>
<p>А хто від Комітету з економічної політики є? Давайте тоді, шановні колеги, я прошу тоді альтернативні проекти: Симоненко, Матвєєв. Матвєєв Валентин Григорович, проект 5614. І підготуватися Семенюк. Це 5614-1. А по 5614-2 підготуватися Семенюк.</p>
<p>&nbsp;</p>
<p>11:09:14</p>
<p>МАТВЄЄВ В.Г.</p>
<p>Дякую. Матвєєв, фракція комуністів.</p>
<p>Шановні колеги, внесений керівником нашої фракції Симоненком Петром Миколайовичем і мною проект постанови пропонує роботу Кабінету Міністрів щодо проведення цінової політики у житлово-комунальній сфері визнати незадовільною. І ось чому.</p>
<p>Заслухавши інформацію уряду з цього питання, ми з вами пересвідчилися у тому, що діяльність його у цій сфері грубо порушує права наших громадян, які закріплені законодавством України.</p>
<p>Всупереч вимогам Конституції і законів України, оплата за житлово-комунальні послуги сягнула сьогодні понад 40 відсотків від середнього прожиткового мінімуму. При цьому, діюча політика субсидій не вирішує цих проблем, хоча сума, нарахованих субсидій для відшкодування витрат на житлово-комунальні послуги сягнула майже 8 мільярдів гривень. Хронічна відсутність коштів призвела до&nbsp; прискореного старіння як житлового фонду, так і об'єктів комунального господарства, до аварій в системах життєзабезпечення міського господарства та вибуття їх з експлуатації. Таким чином, політика цін та тарифів у житлово комунальній сфері, яка сьогодні у нас проводиться, стала непосильним тягарем для більшості населення України. Особливо для пенсіонерів, інвалідів, багатодітних та малозабезпечених сімей, матерів-одиночок. Ось чому ми з Петром Миколайовичем Симоненком цим проектом постанови рекомендуємо, щоб були дані доручення Кабінету&nbsp; Міністрів України. По-перше, до кінця поточного року розробити нормативні документи з нормування витрат електроенергії на технологічні потреби підприємств комунальної теплоенергетики, передбачити у Держбюджеті на наступний рік окремим рядком кошти на проведення капітального ремонту житлового фонду, систем водопостачання і водовідведення, запровадити з 1 вересня цього року мораторій на підвищення цін та тарифів на житлово-комунальні послуги, послуги транспорту і зв'язку до підвищення мінімальної&nbsp; заробітної плати та пенсій до рівня прожиткового&nbsp; мінімуму, а також внести пропозиції&nbsp; щодо внесення змін до статті 3 Закону України про реструктуризацію заборгованості з квартирної плати, плати за житлово-комунальні послуги. Проектом також передбачено...</p>
<p>&nbsp;</p>
<p>ГОЛОВА. Дякую, Валентине Григоровичу.</p>
<p>Семенюк Валентина Петрівна щодо проекту постанови 5614-2. Ваша аргументація, будь ласка.</p>
<p>&nbsp;</p>
<p>11:12:36</p>
<p>СЕМЕНЮК В.П.</p>
<p>Семенюк, фракція Соціалістичної партії.</p>
<p>На ваш розгляд, колеги, вноситься&nbsp; проект&nbsp; Постанови Кабінету&nbsp; Міністрів про стан формування цін і тарифів на житлово-комунальні послуги за номером, звичайно, зазначеним, який подається.</p>
<p>Ми подаємо з Олександром Олександровичем Морозом цей проект постанови, виходячи із того, що саме Соціалістична партія була ініціатором при затверджені на посаду Прем'єр-міністра Кінаха, як умова голосування за нього по саду, що ми створимо міжурядову парламентську комісію, щоби розібратися в кінці кінців з чого складаються тарифи на житлово-комунальні послуги.</p>
<p>І ця комісія, яка працювала спільно, з'ясувала слідуюче. Що 85 відсотків тарифу, який складається&nbsp;на житлово-комунальні послуги, це є плата за електроенергію. Узнати, яка ж вартість, з чого складається тариф на електроенергію, практично неможливо навіть було Кабінету Міністрів. Вся суть в чому? Щоб, так звана, комісія НКР, яка&nbsp; створена при Президенті, працює під грифом "Таємно", опублікуванню не підлягають будь-які їх документи, і навіть&nbsp; інформацію самому Кабінету Міністрів узнати не було,&nbsp; ні депутатам Верховної Ради, членам комісії, ні навіть самому уряду.</p>
<p>&nbsp;Це говорить про що? Що ніякої сьогодні політики в житлово-комунальній сфері немає. Все йде відповідним патронатом Президента і, так званої,&nbsp; комісії створеної нею. Сьогодні уряд виявився безсилим і є ніхто у цьому відношенні.</p>
<p>Тому наша інформація, яка була заслухана, вона говорила про те, що&nbsp; в уряді відсутня будь-яка&nbsp; політика щодо житлово-комунальних послуг. Вона також і відсутня в органах місцевого самоврядування . Вони лише можуть&nbsp; констатувати, що такі-то ціни є.</p>
<p>Сьогодні можна сказати слідуюче. Після&nbsp;&nbsp; приватизації енергогенеруючих компаній ніхто не знає тариф на електроенергію, тому що все це регулюється відповідною комісією.</p>
<p>Друге. Не дивлячись на прийняття нами, парламентом, і потуги для того, щоб навести хоч якийсь елементарний порядок, ми прийняли Закон "Про реструктуризацію заборгованості житлово-комунальних послуг". Сьогодні житлово-комунальні кооперативи, об'єднання співвласників громадян, які створюються у відповідності до чинного законодавства, під дію цього закону взагалі не попадають. Тому наша пропозиція у проекті постанови включити обов'язково реструктуризацію боргів за житлово-комунальні послуги, ......... будинків, житлових кооперативів, об'єднань співвласників громадян. Ця пропозиція грунтується на тому що я є сьогодні Головою співвласників житла в місті Києві і це їхня пропозиція, це люди вимагають це зробити.</p>
<p>Ми також ставимо питання регулювання плати за холодну воду, за теплу воду. Тому що тепла вода вважається тільки 40 відсотків, 40 градусів. І потрібно внести зміни до Постанови Кабінету Міністрів, все це зазначити.</p>
<p>&nbsp;</p>
<p>ГОЛОВА. Дякую. Шановні колеги, у нас є три проекти постанов. Перший проект постанови, який запропонував Комітет із питань економічної політики. Ми зараз проголосуємо за основу, а потім будемо визначатися, оскільки є три проекти. Рудьковський, будь ласка, із мотивів голосування</p>
<p>&nbsp;</p>
<p>11:16:13</p>
<p>РУДЬКОВСЬКИЙ М.М.</p>
<p>Рудьковський, Соціалістична партія України. Шановний Володимире Михайловичу, якщо від комітету постанова не доповідалася як же ми її можемо голосувати. Нехай хтось, хоч формально її доповість, по-перше, якщо ми її ставимо на голосування.</p>
<p>А, по-друге, шановні народні депутати, звичайно, зараз є три постанови. Є велика небезпека, що жодної з них ми не приймемо. Але ми обов'язково повинні це зробити, бо ситуація дуже критична на місцях. Особливо мери на місцях зариваються, підвищують на 30, на 50 відсотків ціни на комунальні послуги, не звертаючи уваги ні на які регулюючі органи, купують за рахунок підвищених тарифів собі нові іномарки. Ми маємо такі яскраві приклади у місті Чернігові. Немає ніякої реакції зворотньої. Ми повинні&nbsp; збільшити роль уряду і відповідальність уряду за комунальними послугами. І це є відповідальність безпосередня уряду за те, що відбувається в Україні.</p>
<p>&nbsp;</p>
<p>ГОЛОВА. Шановні колеги, оскільки ми приймаємо рішення з обговорених вже питань, так що у нас є три проекти постанови. Перший проект, який запропонував комітет. Різниця головна і основна в оцінці роботи&nbsp; у цій сфері Кабінету Міністрів, недостатня і незадовільна. Перший проект, який вноситься комітетом, пропонується роботу визнати&nbsp; недостатньою. Тому я ставлю цей проект на голосування відповідно до реєстрації, це 5614, проект Постанови Верховної Ради України про інформацію Кабінету Міністрів України про стан і формування цін та тарифів у житлово-комунальній сфері. Ставлю&nbsp; на голосування&nbsp; для прийняття за основу. Прошу голосувати.</p>
<p>&nbsp;</p>
<p>11:18:18</p>
<p>За-173</p>
<p>Рішення не прийнято.</p>
<p>Я ставлю на голосування проект постанови за номером 5614-1, автори народні депутати Симоненко, Матвєєв, для прийняття за основу.</p>
<p>&nbsp;</p>
<p>11:18:45</p>
<p>За-181</p>
<p>Більше. Так, прошу уваги, я ставлю на голосування проект постанови за номером 5614-2, автори Семенюк, народні депутати Семенюк, Мороз. Прошу голосувати. За основу я ставлю.</p>
<p>&nbsp;</p>
<p>11:19:16</p>
<p>За-195</p>
<p>Можливо, давайте доручимо комітетам, хай вони опрацюють. Будь ласка, Олександре Олександровичу, компромісний варіант.</p>
<p>&nbsp;</p>
<p>11:19:31</p>
<p>МОРОЗ О.О.</p>
<p>Шановний Володимире Михайловичу. Питання це скоріше не політичне, а соціально-економічне. І всі проекти мають якісь конструктиви, на котрі треба зважати. На багато конкретніші проекти, які готували депутат Симоненко і депутат Семенюк і інші, хто з ними підписував. Але і проект комітету теж може бути взятий до уваги. І мені здається, ми користувалися уже не один раз таким принципом.</p>
<p>Той проект, який набрав більшу кількість голосів при попередньому голосуванні, береться за основу, тобто він ще раз ставиться на голосування за основу, а тоді враховуються всі позиції, які є в інших проектах. Я просив би до більшості, підтримайте. В кінці кінців при остаточному голосуванні можна зняти там оцінку політичну, але треба щось робити, адже в цій сфері, ви всі в тому переконалися, вибачте за слово, бардак страшний. Треба навести порядок, треба якісь регламентувати норми, організацію роботи в комунальній сфері. Це просто безподобство, що робиться сьогодні в Україні. Підтримайте проект за основу, а потім вилучимо там те, що...</p>
<p>&nbsp;</p>
<p>ГОЛОВА. Шановні колеги, таким чином більше голосів під час голосування отримав останній проект - це 5614. Сто дев'яносто п'ять голосів він отримав. Я зараз ще раз поставлю на голосування про прийняття цього проекту за основу. Прошу уваги.</p>
<p>Я ставлю на голосування про прийняття за основу проекту постанови Верховної Ради України про інформацію Кабінету Міністрів України про стан і формування цін та тарифів житлово-комунальної сфери. Реєстраційний номер 5614-2. Прошу голосувати.</p>
<p>&nbsp;</p>
<p>11:21:25</p>
<p>За-202</p>
<p>Рішення не прийнято.</p>
<p>Я прошу комітет... Зараз. Матвєєв, будь ласка. Одну хвилиночку. Не все зразу, шановні колеги, що ви. Будь ласка, Матвєєв, мікрофон.</p>
<p>&nbsp;</p>
<p>11:21:43</p>
<p>МАТВЄЄВ В.Г.</p>
<p>Я дякую, Володимире Михайловичу. Шановні колеги, я думаю, що могли б піти і таким шляхом: надати доручення Комітету з питань економічної політики з тим, щоб вони допрацювали єдиний проект і внесли його на розгляд Верховної Ради, всі слушні моменти, враховуючи, які відображені в оцих трьох проектах постанов.</p>
<p>&nbsp;</p>
<p>ГОЛОВА. Шановні колеги, я думаю, давайте таким чином: доручимо до вівторка комітету за участю авторів альтернативних проектів постанов допрацювати їх з урахуванням тієї ситуації, яка склалася в житлово-комунальній сфері. Якщо ми вважаємо, що вона зразкова, давайте тоді визнаємо, що вона зразкова. Якщо вона незадовільна, давайте визнаємо, що незадовільна, а головне - запропонуємо підходи. які б сьогодні дали практичні результати і забезпечили б поліпшення соціального самопочуття людей. Давайте будемо виходити саме з цього. Немає заперечень? Значить, у вівторок тоді узгоджений проект просимо подати комітет, комітету на розгляд Верховній Раді.</p>
<p>Шановні колеги, переходимо до розгляду питань "За скороченою процедурою". Учора ми розпочали розгляд пакету законопроектів з питань оподаткування. Зараз оголошується до розгляду проект Закону про внесення змін до Закону України "Про податок на додану вартість". Доповідач - заступник голови Комітету з питань фінансів і банківської діяльності Сергій Анатолійович Терьохін, будь ласка.</p>
<p>&nbsp;</p>
<p>11:23:22</p>
<p>ТЕРЬОХІН С.А.</p>
<p>Дякую. Добрий день, шановні народні депутати, шановний Головуючий! Законопроект, що ми сьогодні розглядаємо, є однією з важливіших складових частин законопроекту 4001, який був підтриманий Верховною Радою п’ятого лютого 2004 року.</p>
<p>Пропонується підвищити рівень річного обсягу операцій з поставок товарів, послуг, при досягненні яких суб'єкт підприємницької діяльності має бути обов'язково зареєстрованим. Пропонується поставити на рівні 300 тис. гривень при діючому рівні 61,2, тобто рівень збільшується майже в п'ять разів.</p>
<p>Врегульовано порядок оподаткування цим податком туристичних послуг. На наш погляд, це суттєвий крок у розвитку туризму в Україні. Ці норми були узгоджені з Держкомітетом по туризму, Мінфіном і ДПА. Остаточно вирішено питання щодо звільнення операцій з поставки, у тому числі аптечними закладами зареєстрованих та допущених до застосування в Україні лікарських засобів та виробів медичного призначення.</p>
<p>Найбільш радикальні зміни запропоновано до адміністрування цього податку. Контрольні функції щодо достовірності поданих заяв на відшкодування залишаються за ДПА,&nbsp; відшкодування з бюджету покладається на Держказначейство по поданих заявках платника.&nbsp; Законопроектом пропонується вирішувати у суді спори щодо виявлених порушень при визначення об'єкту оподаткування або щодо неправомірності відшкодування ПДВ.</p>
<p>Норми пункту 7.7. статті 7 застосовуються, починаючи з результатів діяльності, відображених в першій податковій декларації, поданій після набуття чинності цим законом. Порядок і строки відшкодування від'ємного значення, що відображені в податкових деклараціях, здійсняються за нормою закону, що діяла на момент подання такої декларації.</p>
<p>Основними положеннями цієї норми є встановлення двохмісячного терміну відшкодування як по внутрішніх, так і по експортних операціях, від'ємне сальдо податку, що підлягає&nbsp; відшкодуванню, не розділяється по експорту і по внутрішньому. Платники податку, що є сумлінними, за визначеними критеріями закону, отримують бюджетне відшкодування без додаткових документальних перевірок поданих декларацій.</p>
<p>Запропонований порядок відшкодування на додану вартість був&nbsp; узгоджений з Кабінетом Міністрів України при опрацюванні закону 4001, схвалений на засіданні нашого комітету.</p>
<p>Суттєвою та позитивною є норма, що визначає місце надання послуг. За її запровадження можуть припинитися всі непорозуміння, пов'язані з оподаткуванням цим податком послуг, наданих для нерезидентів і послуг, наданих для резидентів України.</p>
<p>Відрегульовано чітко питання надання простого векселю при імпорті деяких видів обладнання, було прийнято компромісне рішення, узгоджене з Кабміном з урахуванням пропозицій народних депутатів щодо упорядкування механізму звільнення податку на додану вартість окремих платників податку з галузевими ознаками&nbsp; ...., ТПРів і т.д. Тому комітет 23 березня 2004 року прийняв рішення рекомендувати Верховній Раді підтримати зазначений законопроект в першому читанні, взяти його за основу, і за два тижня до кінця цієї сесії довести його до логічного кінця.&nbsp; Тому є пропозиція підтримати його в першому читанні.</p>
<p>На останок хотів би сказати, що, шановний народний депутат Сушкевич, я для вас говорю, що по технічних причинах в 11-й статті не була врахована нульова ставка для інвалідських організацій. Тому пропонується прийняти цей законопроект в першому читанні з урахуванням оцього доповнення 11 статті.</p>
<p>&nbsp;</p>
<p>ГОЛОВА. Дякую. Сергій Анатолійович, можна сідати.</p>
<p>&nbsp;</p>
<p>ТЕРЬОХІН С.А. Може, питання будуть?</p>
<p>&nbsp;</p>
<p>ГОЛОВА. За скороченою процедурою.</p>
<p>Переходимо до виступів. На табло, будь ласка, прізвища народних депутатів, що записалися.</p>
<p>Юрій Кармазін. Підготуватися Михайлу Мельничуку. Юрій Кармазін, фракція "Наша Україна". Давайте чітко, шановні колеги, в кінці або на початку виступу вашу позицію: за чи проти.</p>
<p>&nbsp;</p>
<p>11:27:29</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого Блоку Віктора Ющенка "Наша Україна".</p>
<p>Шановні народні депутати, безумовно, добре, що передбачається законопроектом змінити ставку податку на додану вартість з 20 до 15 відсотків базу оподаткування. При цьому на перехідний період: з 1 січня до 1 січня 2006 року - пропонується встановити ставку податку на рівні 17 відсотків.</p>
<p>Але давайте замислимося. Ну, і що, на 2006 рік будемо вже погоджувати і завчасно встановлювати, що буде оцей згубний податок на додану вартість? Скільки ж він може бути? Чому ж ми його не ліквідуємо просто як клас? Да, це краще, ніж 20 відсотків. Да, в кишенях податківців осяде трошки менше мільярдів, ніж осіло. Але все одно це нікуди не годиться. Тому я за позитивні риси в цьому законопроекті, але проти того, що тут записано, що цей податок треба ще продовжувати на 2005-й і 2006 рік. Ми повністю знищимо таким чином економіку. Тільки можна ставити питання і в першому читанні це вилучати тільки на цей рік.</p>
<p>Тепер, що стосується того зауваження, яке зараз зробили від Комітету по інвалідських організаціях. Шановні, будь ласка, зробіть так, щоб ви так ви забули підходи до Організації інвалідів! Самі люди виживають якось, вони не просять у суспільства, вони самі собі заробляють. І ви в пункті 6.2.8 пишете: "підпункт 6.2.8 виключити". "Продажу товарів, робіт, послуг і організаціями громадських організацій інвалідів, визначених в підпункті 5.2.1&nbsp; пункту 5.2 статті 5 цього закону, а не в 11 як було&nbsp; зараз сказано доповідачем.</p>
<p>Шановні, що ми там цим інвалідам залишили?&nbsp; Там&nbsp; в цьому пункті 5.2.1 такі умови поставлені, по яким нічого вони не можуть порушити, і ми ще їх ставимо на коліна і ще їх просто хочемо знищити. Це фізичне знищення&nbsp; інвалідів. Я категорично проти того, щоб включались такі пункти 6.2.8 до законопроекту в остаточному варіанті. В цілому в першому читанні його&nbsp; можна прийняти, тому що встановлюються нібито автоматичний порядок відшкодування податку на додану вартість і я думаю, що можуть бути якісь покращання. Хоча я слабо вірю, бо вчора Президент договорився, я не знаю після чого він договорився&nbsp; до того, що, виявляється, Верховна Рада винна в підвищенні цін на бензин. А в мене запитання до Президента і до уряду. А хто попродавав нафтопереробні заводи росіянам? Хто приймає Алікперова як будто він тут президент держави?! Це ви зробили, урядовці! Це ви зробили, Фонд державного майна і ви, Леонід Данилович! Це ви відповідаєте за підвищення і цін!</p>
<p>&nbsp;</p>
<p>ГОЛОВА. Так, Михайло Мельничук, фракція Соціалістичної партії України. Підготуватися Яворівському.</p>
<p>&nbsp;</p>
<p>11:30:47</p>
<p>МЕЛЬНИЧУК М.В.</p>
<p>Михайло Мельничук, фракція Соціалістичної партії України, Чернівецька область, Всеукраїнська&nbsp; спілка&nbsp; власників земельних та майнових паїв.</p>
<p>Шановні друзі! В цілому-то законопроект потрібно було би підтримати, якби не зауваження і застереження слідуючого характеру. Перегляд положення щодо пільгового оподаткування у сфері сільського господарства. І все ж таки що ми збираємося переглядати в положеннях щодо пільгового оподаткування у сфері сільського господарства. Чи є це пільгове оподаткування на сьогоднішній день? Чи було воно вчора пільгове оподаткування? Можливо тільки слово "пільга", але все інше в житті немає. Як тягарем лягають ці негаразди на селянина... лягали, так і лягають сьогодні. Якщо це не цінова політика, або нафта, або ціни на хліб, все рівно воно б'є по селянину. Тому переглядати сьогодні і немає чого. Ми говоримо про те, що на сьогоднішній день на селі діє фіксований податок. Коло цього фіксованого податку ще не один&nbsp; податок діє і тисне на селянина, який вже не в змозі обробляти&nbsp; свою землю, працювати або отримувати хоча б самий найменший дохід від того продукту, який він виробляє.</p>
<p>Тому я маю пропозицію, маю прохання до комітету, який&nbsp; вніс&nbsp; даний законопроект, до авторів, будьте обережними, шановні,&nbsp; щодо&nbsp; перегляду положення оподаткування у сфері сільського господарства. Тому що вже ми дуже багато там наробили такого, що закуповуємо втричі або в десятки разів дорожче зерно за кордоном, а своєму власному товаровиробнику платимо на таку ж частину менше.</p>
<p>Тому я вважаю, що нічого позитивного не може принести перегляд&nbsp; положення оподаткування села. І хотів би з цього приводу взагалі сказати, що ( до профільного комітету я звертаюся)&nbsp; давайте все-таки внесіть концепцію якусь&nbsp; відповідну, або вона мала 10 років закріплення у парламенті щодо оподаткування села. Не може бути,&nbsp; що селянин весь час слухає радіо і чекає, що зараз парламент знову щось прийме таке, що ляже на його плечі, які вже під тягарем того, що на сьогоднішній день є&nbsp; на селі.</p>
<p>І користуючись нагодою, ще раз хотів би звернутися до пана Азарова з цієї трибуни, подивіться, будь ласка,&nbsp; на заставні ціни закупівельні на зерно. Ще раз повторюю, вони не повинні бути менші, ніж тисячу гривень, хоч і сьогодні ця ціна не є об'єктивною для села. Дякую.</p>
<p>&nbsp;</p>
<p>ГОЛОВА.&nbsp; Володимир Яворівський, фракція "Наша Україна". Підготуватися Баранівському.</p>
<p>&nbsp;</p>
<p>&nbsp;11:33:46</p>
<p>ЯВОРІВСЬКИЙ В.О.</p>
<p>Володимир Яворівський, Блок Віктора&nbsp; Ющенка "Наша Україна", Яворівський, Жовківський райони, Львівщина.</p>
<p>Шановні колеги! Шановний наші виборці! Я останнім часом переконуюся і думаю, що таке переконання доходить до багатьох із вас у тому, що ті законопроекти, які ми тут приймаємо, і які проходять там з 300-ми чи менше голосами, практично нічого у&nbsp; нашому житті не змінюють, фактично їх ніхто не буде виконувати. Через те ми з вами робимо просто на просто мавпячу роботу. А натомість ті законопроекти, які могли б щось радикально відчутно для наших виборців змінити вони тут не проходять. І сьогодні це ще один доказ із цією ж "Криворіжсталлю", яку парламент намагається вирвати, видерти з рук власне кажучи президентського оточення і залишити його у власності народу. Ви подивіться як нахабно все це робиться. Суспільство все це знає. Я недавно був у Прилуках - кожна людина, буквально знає в чиї руки йде цей завод і нахабно, в пику нам, все одно робиться те, що хоче Президент.</p>
<p>Я свідок того коли Горбачов вводив податок на додану вартість я був тоді депутатом СРСР абсолютно нічого в цьому ми не розуміли. Тобто було випущено того джина, який перетворився в Україні на монстра, на страшного монстра, на політичну гармату, якщо хочете, якою луплять по всіх неугодних. Ви знаєте скільки довкола цього податку колосальних зловживань, у яких колись обов'язково ми розберемося, я у цьому певен. Ви знаєте як перерозподіляється ПДВ на різні підставні фірми і таке інше. Я це все сказав до чого? Тому що треба набратися мужності, шановні колеги, ми вічно щось робимо трохи наполовину. Так само зараз знову приймемо концепцію бюджету і теж скажемо: "Хай воно буде". А потім будуть красти 10 мільярдів із народної кишені.</p>
<p>Через це те, що запропонував сьогодні Терьохін - воно по суті розумне. Він, справді, регламентує, скажімо, виставляє два місяці на період для обробки ПДВ. Це дуже добре що туристичні послуги під це попали. Це все ніби-то нормально і за це можна голосувати. Але, з іншого боку, це абсолютно нічого не поміняє у цій сьогоднішній системі. Через те я абсолютно переконаний, можна натискати кнопку, можна не натискати кнопку за цей законопроект, мені здається нічого радикального він&nbsp; у нашому житті економічному принаймні абсолютно нічого не поміняє. Дякую.</p>
<p>&nbsp;</p>
<p>ГОЛОВА. Олександр Баранівський, фракція Соціалістичної партії України.</p>
<p>&nbsp;</p>
<p>11:36:37</p>
<p>БАРАНІВСЬКИЙ О.П.</p>
<p>Фракція соціалістів, Олександр Баранівський.</p>
<p>Шановний Володимире Михайловичу, шановні народні депутати.</p>
<p>Ми знову повернулися до тієї ситуації зараз, яка склалася&nbsp; з прийняттям бюджету 2004 року. Як би ми тоді найшли з вами час і&nbsp; тиждень, скажімо, розглядали проект бюджету і досконало його вивчивши, прийняли відповідні законопроекти і відповідні поправки, так ми&nbsp; зараз не витрачали стільки часу на внесення різних&nbsp; змін. Злополучний закон 4001, який був вкинутий перед самим прийняттям бюджету і який&nbsp; пізніше був, все-таки Верховна Рада його не сприйняла. Ми до цього часу розгрібаємо ці завали, уже більше півроку. От вам і продуктивність вся Верховної Ради. Не можна так принижувати роль Верховної Ради, ні уряду, ні Президенту, ні окремим депутатським фракціям, коли святе&nbsp; із святих прийняття бюджету - це являється функцією Верховної Ради. Ми цього не зробили, а зараз&nbsp; починаємо вирівнювати ці помилки, при тому&nbsp; зроблені які руками інших. Хотів би сказати своє зауваження по даному проекту, що доповів Терьохін. Правильно він тут вносить поправку, він зразу, як кажуть, з ходу, з голосу, що&nbsp; не можна наживатися, не&nbsp; можна будувати бюджет на наших інвалідах. Якісь там незначні копійки зберемо, але де сьогодні буде відповідна мораль.&nbsp;</p>
<p>Хотів&nbsp; би свої зауваження сказати і стосовно&nbsp; поправок, які вносяться по туризму. У нас, шановні друзі,&nbsp; закон по туризму спрямований на&nbsp; виїзний туризм, тобто наші люди вивозять долари з України в інші країни. Коли інші країни навпаки стимулюють в’їзний туризм, щоб долари привозили сюди, тут їх тратили, тут відповідно їм послуги надавалися. І наша&nbsp; розвивалася туристична сфера. Але Комітет по туризму блокує ці питання із певних, мабуть, міркувань. Закон спрямований по туризму і на те, що скоро загинуть дрібні компанії&nbsp; по туризму. Будуть виживати лише магнати. Я думаю, це теж величезна помилка. Я свої пропозиції подав до відповідного комітету і просив би його врахувати.</p>
<p>Шановні колеги, хотілося б у цьому законі, щоб знайшло відображення по безоплатній передачі у комунальну власність Житлового фонду та інших об'єктів соціально-культурної сфери, які знаходяться у сільській місцевості. Вони сьогодні практично гинуть. Нові власники за ними не доглядають, вони їм не потрібні. Інвестор туди у ці об'єкти не прийде. Але прийде час, що вони будуть потрібні. Тому їм треба негайно передати у місцеву комунальну власність безкоштовно, при тому на це люди погоджуються, щоб зберегти ці об'єкти, які необхідні будуть у найближчому майбутньому. Дякую.</p>
<p>&nbsp;</p>
<p>ГОЛОВА. Шановні колеги, виступи завершено. З мотивів, Сушкевич, будь ласка. Треба було з місця виступати. Допоможіть, будь ласка.</p>
<p>&nbsp;</p>
<p>11:39:58</p>
<p>СУШКЕВИЧ В.М.</p>
<p>Дякую, Володимире Михайловичу, за підтримку інвалідів. Шановні колеги, у цьому законопроекті у такому варіанті, який він сьогодні є, приймати не можна. Законопроектом 4000-1 разом із комітетом дуже ретельно відпрацьовано те, що торкається підприємств, де працюють інваліди. І зараз, як було сказано колегою Терьохіним, пропустили інвалідів і виключили їх із системи державної підтримки. Я тільки що обійшов всі фракції. І ті, хто буде голосувати за цей законопроект, чітко говорять, що це помилка, помилка, тепер уже як сказав пан Терьохін, технічна.</p>
<p>Володимире Михайловичу, я дуже прошу вас, щоб якщо цей законопроект буде голосуватися, то з урахуванням виключення цієї технічної помилки. І це суттєво. Зважайте, сьогодні кожен з вас підтримує інвалідів. Я знаю про це, ще раз обійшов весь зал. Дуже прошу це проголосувати саме в такому контексті. Дякую.</p>
<p>&nbsp;</p>
<p>ГОЛОВА. Дякую. Шановні колеги, ми ж будемо приймати рішення за основу. Ми остаточно не приймаємо. Цибенко Петро Степанович, мікрофон, будь ласка. Зараз заключне слово ми почуємо від комітету.</p>
<p>&nbsp;</p>
<p>11:40:59</p>
<p>ЦИБЕНКО П.С.</p>
<p>Спасибі, Володимире Михайловичу. Шановні колеги, я почув те, що сказав з трибуни пан Терьохін. Але я хотів би висловити ще одне застереження щодо того, щоб або в діючій редакції 6.2.8, або в 11 статті, як це є в проекті сьогоднішньому, але цю проблему дійсно треба вирішувати.</p>
<p>У мене складається таке враження, що ми коли вносимо зміни до деяких законів, то діємо за принципом - гроші не пахнуть. На жаль, вони не тільки пахнуть, вони інколи смердять. Вони не можуть прийматися в інший спосіб. І я нагадую деяким нашим колегам норму статті 22 Конституції про те, що конституційні права і свободи гарантуються і не можуть бути скасовані і, тим більше, звужені. Я дуже прошу, щоб при прийнятті закону в остаточній редакції, ця норма була обов'язкова врахована. Дякую.</p>
<p>&nbsp;</p>
<p>ГОЛОВА. Дякую. Так, все, домовились? Що? Мироненко, 30 секунд, будь ласка, з мотивів тоді. А потім Сергій Терьохін.</p>
<p>&nbsp;</p>
<p>11:42:06</p>
<p>МИРОНЕНКО В.А.</p>
<p>Очень жаль, что технические ошибки происходят по очень важным проблемам, в частности в отношении инвалидов. Фракция коммунистов настаивает, чтобы эта норма ни в коем случае не проходила. Нельзя предприятия инвалидов лишать льгот.</p>
<p>Второе 6.2.6 подпункт предполагает также отмену нулевой ставки при продаже молока, мяса. Я думаю, что на это тоже надо обратить внимание. Это ударит по населению, по сельскому хозяйству. Просьба учесть. Спасибо.</p>
<p>&nbsp;</p>
<p>ГОЛОВА. Так, будь ласка, Сергій Терьохін, заключне слово. Я тоді прошу коротко позицію Кабміну сформувати.</p>
<p>&nbsp;</p>
<p>11:42:45</p>
<p>ТЕРЬОХІН С.А.</p>
<p>Дякую дуже. Значить, зрозуміло, що в зв'язку з тим, що в новій редакції шоста стаття стосується лише виключно експорту, питання оподаткування за нульовою ставку інвалідських організацій буде перенесено в 11 статтю в тій редакції, яка була проголосована в законі 4001 і узгоджена з Комітетом з питань пенсіонерів.&nbsp; Тому стосовно оподаткування села, те, що було сказано, ви знаєте, що в четвер буде розглядатися базовий закон з цього приводу про ту концепцію оподаткування села, яка пропонується з наступного року. Ми там дискусію проведемо. Якщо буде прийнятий той закон, який поданий депутатом Юхновським, ми з цього закону на друге читання просто це виключимо. Там, між іншим, і питання оподаткування молока, м'яса і так далі вирішується.</p>
<p>Тому пропозиція комітету - взяти цей закон за основу з урахуванням правки по інвалідських організаціях, і дати доручення протокольне нашому комітету і всім суб'єктам законодавчої ініціативи підготувати його до остаточного прийняття в останній тиждень цієї сесії. Якщо цього не зробимо, переліземо на 2005 рік з цією незграбною податковою системою.&nbsp; Дякую.</p>
<p>&nbsp;</p>
<p>ГОЛОВА. Так, дякую.</p>
<p>Мокрієв Володимир Миколайович, заступник голови Державної податкової адміністрації. Ви підтримуєте цей законопроект?</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>Я зрозумів.</p>
<p>Мокрієв, я ж до вас звертаюся: ви підтримуєте цей законопроект чи ні? Будь ласка, скажіть.</p>
<p>&nbsp;</p>
<p>МОКРІЄВ В.М. Да, ми підтримуємо прийняття його за основу.</p>
<p>&nbsp;</p>
<p>ГОЛОВА. Дякую, тепер зрозуміло.</p>
<p>Шановні колеги, з урахуванням тих застережень, які щойно звучали, так?&nbsp; Ну, з мотивів, будь ласка, Матвієнков.</p>
<p>Шановні колеги, давайте ж, щоб ці мотиви не переходили у безкінечність.&nbsp; Будь ласка.</p>
<p>&nbsp;</p>
<p>11:44:34</p>
<p>МАТВІЄНКОВ С.А.</p>
<p>Уважаемые коллеги!&nbsp; Я прошу, обращаясь к вам с одной просьбой: действительно, один из самых больных и тяжелых законопроектов, по которому мы на протяжении многих лет&nbsp; не можем, будем говорить так, нормальное правовое поле.&nbsp; То, что предлагается сегодня проголосовать в первом чтении - это первая попытка, чтобы мы создали нормальную модель и відшкодування НДС и нормальную прозрачную модель уплаты этого налога. Это не доскольный момент, но тем не менее...</p>
<p>Поэтому есть просьба обращения ко всем поддержать этот законопроект, чтобы дать возможность нормально работать промышленности.&nbsp; Спасибо.</p>
<p>&nbsp;</p>
<p>ГОЛОВА. Дякую.</p>
<p>Шановні колеги, прошу...</p>
<p>Шурма, будь ласка, мікрофон.</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>Ні, шановні колеги, це безкінечність. Треба або записуватися ... Досить уже.</p>
<p>&nbsp;</p>
<p>11:45:14</p>
<p>ШУРМА І.М.</p>
<p>Ігор Шурма, фракція об'єднаних соціал-демократів.</p>
<p>Шановний Володимире Михайловичу, фракція соціал-демократів об'єднаних буде&nbsp; голосувати "за" при умові збереження пільг інвалідів і тих доповнень, які були висловлені в обговоренні.&nbsp; Дякую.</p>
<p>&nbsp;</p>
<p>ГОЛОВА. Шановні колеги, я ставлю на голосування пропозицію комітету про прийняття за основу проекту Закону про внесення змін до закону України про податок на додану вартість, реєстраційний номер 5258, з уточненням, про яке сказав&nbsp; заступних голови комітету Терьохін відносно інвалідів. За основу, прошу голосувати. За основу приймаємо.</p>
<p>&nbsp;</p>
<p>11:46:00</p>
<p>За-290</p>
<p>Рішення прийнято.</p>
<p>Оголошується до розгляду проект Закону про внесення змін до&nbsp;&nbsp; Закону України "Про оподаткування прибутку підприємств". Терьохін Сергій Анатолійович доповідає. Будь ласка, Сергій Анатолійович.</p>
<p>Шановні колеги, може, ми попрацюємо без перерви, оскільки ми витратили багато часу на читання запитів і з'ясування стосунків? Дякую.</p>
<p>&nbsp;</p>
<p>11:46:28</p>
<p>ТЕРЬОХІН С.А.</p>
<p>Шановні народні депутати, на ваш розгляд виноситься окремий законопроект змін до Закону України "Про оподаткування прибутку підприємств", який не є новим за своїм змістом, оскільки його положення були складовою частиною прийнятого закону 4001, який повернуто з пропозиціями Президента.</p>
<p>Слід зазначити, що даний законопроект фактично повторює зміст відповідного розділу 4001, в якому враховані пропозиції Президента України. Зміни, що пропонуються до закону, спрямовані на вдосконалення його окремих норм з метою усунення двозначного тлумачення їх, що виникають при практичному застосуванні.</p>
<p>Крім того, у зв'язку з впровадженням з першого січня 2004 року таких законів, як Закон про недержавне пенсійне забезпечення, про іпотечне кредитування, операції&nbsp; з консолідованим іпотечним боргом, виникає необхідність внесення змін до деяких статей вище зазначеного закону, зокрема стосовно оподаткування операцій з активами, що надходять до недержавних пенсійних фондів, а також щодо оподаткування операцій з іпотечними сертифікатами, що в свою чергу буде сприяти заохоченню платників податку, громадян України, у розвитку цього сегменту ринку фінансових послуг.</p>
<p>Враховуючи те, що з першого січня 2004 року зменшено ставку податку на прибуток підприємств до 25 відсотків та підвищено у 1,6 рази норми амортизації основних фондів груп першої, другої і третьої, пропонується з метою покриття ризиків втрат бюджету від зниження податкового навантаження унормувати деякі податкові пільги, надані суб'єктам господарювання. Крім того, з метою підсилення контролю за перестрахуванням ризиків на користь нерезидентів пропонується внести певні зміни щодо порядку оподаткування доходів від страхової діяльності.&nbsp; Зокрема, пропонується валові внески, отримані від страхової діяльності по всіх видах страхування, оподатковувати за ставкою три відсотки від зменшення валового доходу на суму&nbsp; страхових платежів, сплачених за договорами перестрахування.</p>
<p>Враховуючи те, що як показує практика під видом перестрахування за договорами, укладеними&nbsp; з&nbsp; нерезидентом-перестраховиком&nbsp; здійснюється відплив національного капіталу, а також перестрахувальні схеми&nbsp; використовуються з метою мінімізації податків. Для цілей запобігання відпливу капіталу пунктом 13.6 статті 13 передбачається встановити, що якщо страховики&nbsp; здійснюють виплату в межах договорів&nbsp; страхування або перестрахування&nbsp; ризиків на користь нерезидентів, то вони оподатковують такі виплати за ставкою нуль відсотків, якщо рейтинг фінансової надійності таких страховиків відповідає вимогам, встановленим Держкомісією з регулювання ринків фінансових послуг. А в інших випадках зі ставкою&nbsp; 3 відсотки від сум таких виплат. Замість 15 як встановлено сьогодні.</p>
<p>З метою усунення непорозумінь, що виникають при практичному застосуванні деяких норм статті 8, пропонується уточнити питання відображення у податковому обліку платника податку витрат, пов'язаних з поліпшенням основних фондів, у тому числі орендованих.</p>
<p>У зв'язку з введенням в дію Закону про податок з доходів фізосіб, пропонується з метою усунення подвійного&nbsp; оподаткування доходів від грального бізнесу виключити аналогічні норми, передбачені в пункті 10.2.1. Ви пам'ятаєте, в тому законі у нас 26 відсотків треба платити за гральний бізнес. І тут 30. Тобто, в ці 30 виключається.</p>
<p>Пропонується оподаткування операцій з купівлі об'єктів&nbsp; незавершеного будівництва, придбаними за договорами, укладеними до 1 січня 2004 року здійснювати за правилами, встановленими підпунктом 5.2.14 пункту 5.2 Закону про оподаткування прибутку підприємств, що діяли до 1 січня.</p>
<p>Слід зазначити, що з технічних причин не включено положення стосовно введення податкового&nbsp; обліку балансової вартості енергогенеруючих компаній за переліком, що встановлюються Кабінетом&nbsp; Міністрів України за наслідками звітного податкового&nbsp; року, що ми безумовно врахуємо на другому читанні.</p>
<p>Запропонований законопроект спрямований на поповнення&nbsp; доходної частини бюджету і удосконалення адміністрування цього закону. З урахуванням вищенаведеного комітет просить підтримати прийняття проекту закону про внесення змін до Закону України&nbsp; "Про оподаткування прибутку підприємств" за основу у першому читанні з урахуванням включення пропозицій про балансову вартість запас енергогенеруючих компаній і зробити з ним приблизно те саме, що&nbsp; з минулим проектом - розглянути його в цілому до кінця цієї сесії. Дякую за увагу.</p>
<p>&nbsp;</p>
<p>ГОЛОВА. Дякую, Сергію Анатолійовичу,&nbsp; сідайте, будь ласка.</p>
<p>Переходимо до обговорення. На табло прізвища народних депутатів, що записалися.&nbsp; Юрій Кармазін. Підготуватися Мельничуку.</p>
<p>Юрій Кармазін, фракція "Наша Україна".</p>
<p>&nbsp;</p>
<p>11:51:26</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого Блоку Віктора Ющенка "Наша Україна".</p>
<p>Шановні народні депутати! Законопроект 5260 є доволі складним законопроектом.&nbsp; Зокрема, я хотів би сказати, що у цілому тут є позитивні моменти. Крім того,&nbsp; що говорив Сергій Терьохін, вводяться нові поняття, пропонується внести зміни до порядку оподаткування доходів від страхової діяльності.</p>
<p>Але я хотів би звернути увагу комітету і всіх присутніх, а також народу України, про негативні моменти, які є у цьому законопроекті. Я хотів би, щоб вони в разі прийняття у першому читанні були абсолютно вилучені. Мова йде про ускладнення, яке може привести&nbsp; по всім платникам податків. Справа у тому, що встановлюється, що з метою податкового обліку платник податку за своїм вибором може здійснювати оцінку вибуття запасів&nbsp; за одним із запропонованих методів бухгалтерського обліку. При цьому не дозволено&nbsp; використовувати, так званий, метод&nbsp; "ліфо". Таке обмеження призведе&nbsp; до подальшого розмежування податкового і бухгалтерського обліку, тобто два поняття, а також до того, що суб'єкти, що&nbsp; беруть такий метод бухгалтерського обліку,&nbsp; як&nbsp; "ліфо", змушені будуть вести окремий&nbsp; податковий облік, оскільки&nbsp; використовувати такий же метод для податкового обліку&nbsp; законопроектом не дозволяється.</p>
<p>При цьому зрозуміло, що буде&nbsp; збільшено на товаровиробника витрат на ведення цього обліку, і буде знову більше помилок, більше всього, більше приводів для того, щоб смикали підприємців.</p>
<p>Законопроектом передбачено рейтинг фінансової надійності страховиків, перестраховиків нерезидентів погоджувати з Комітетом&nbsp; Верховної Ради України (шановні народні депутати, замисліться), що&nbsp; відповідає за визначенням&nbsp; державної політики у сфері страхового ринку. Тобто самі собі комітети ставлять такий маленький&nbsp; кусочок хліба з маслом. Але такі норми, на моє переконання, не відповідають ні Конституції України, ні Закону України "Про комітети".</p>
<p>Стаття 89 Конституції пише, що комітети здійснюють виключно законопроектну роботу, готують і попередньо розглядають питання віднесені до повноважень Верховної Ради.</p>
<p>Стаття тлумачення Конституційного суду України - це від 5 березня 2003 року - також говорить, що комітети Верховної Ради є органами, які мають чітко визначену компетенцію до повноважень яких не може бути віднесено інших питань ніж ті, що випливають із необхідності забезпечення здійснення парламентом України його повноважень. Такі норми законопроекту не відповідають і Закону "Про Комітети Верховної Ради України".</p>
<p>Крім того, хотів звернути вашу увагу на дещо огульну пропозицію щодо скасування положення про звільнення від оподаткування доходів одержаними поза шкільними закладами від здійснення їх основної діяльності. Це пункт 7.13.6. Хоча я за те, щоб скорочувати пільги, але ж треба думати, позашкільним закладам освіти, мабуть, це прибирати не треба. Тому, шановні, у мене...</p>
<p>&nbsp;</p>
<p>ГОЛОВА. Михайло Мельничук, фракція Соціалістичної партії України. Підготуватися Миколі Рудьковському.</p>
<p>&nbsp;</p>
<p>11:54:46</p>
<p>МЕЛЬНИЧУК М.В.</p>
<p>Михайло Мельничук, фракція Соціалістичної партії України, Чернівецька область, Всеукраїнська спілка власників земельних та майнових паїв.</p>
<p>Шановний Володимире Михайловичу, шановні колеги, ознайомлюючись з даним представленим законопроектом, я хочу відмітити, що і наші колеги - Терьохін і Цушко - немало зробили для того, щоб викласти його в такій редакції. І, безумовно, із його прийняттям були відчутні доходи до нашого Державного бюджету.</p>
<p>Зміни, які пропонується внести до Закону України "Про оподаткування прибутку підприємств" ми розуміємо, що все, що не робиться з цього приводу і комітетом, і колегами, робиться для того, щоб дохідна частина бюджету більш потужно працювала. Зокрема, тут пропонується оподатковувати валові внески, отримані від страхової діяльності. Тут я&nbsp; би хотів зробити таке застереження чи&nbsp; не будуть від цього страждати ті громадяни України, яких, будемо говорити, ці страхові компанії або страхові органи, значить, проводити відповідні операції з ними. Я думаю, що з цього приводу хотілось би, щоб більш прозоро була викладена процедура цього оподаткування і більш чіткіше було визначено при другому читанні.</p>
<p>Безумовно,&nbsp; що у першому читанні і за основу фракція буде підтримувати даний законопроект, не тільки тому, що тут автором є наш колега і&nbsp; член нашої фракції Цушко, а тому що, дійсно, сьогодні цей законопроект треба підтримувати, а до другого читання, безумовно, треба доопрацьовувати. Дякую.</p>
<p>&nbsp;</p>
<p>ГОЛОВА.&nbsp; Микола Рудьковський, фракція Соціалістичної партії України, підготуватися Соломатіну.</p>
<p>&nbsp;</p>
<p>11:56:39</p>
<p>РУДЬКОВСЬКИЙ М.М.</p>
<p>Рудьковський, Соціалістична партія України.</p>
<p>Шановні народні депутати, дійсно, сьогодні ми можемо прийняти у першому читанні ряд законопроектів, які дадуть можливість краще&nbsp; сформувати податкову базу для платників податків і на цій базі сформувати бюджет.</p>
<p>Я б хотів звернути увагу авторів законопроекту, що до тих пунктів, які ви пропонуєте унормувати по страхових компаніях, ввести рейтинговий принцип і так далі, це дуже слушна пропозиція, тому що&nbsp; на сьогоднішній день одна із основних форм виведення і уникнення від оподаткування - це сплати у страхові компанії. Ми знаємо, що&nbsp; кожний, так би мовити, бізнесмен, який&nbsp; перевалив&nbsp; свій валовий оборот більше 50 мільйонів створює свою страхову компанію і виводить таким чином кошти із оподаткування. У цьому питанні потрібно наводити обов'язково порядок.</p>
<p>Я б звернув вашу&nbsp; увагу і на те, що до другого читання бажано було б розширити цей законопроект і ввести методи контролю за фінансовими надходженнями підприємств, так би мовити,&nbsp; основних, які здійснюють валютні надходження в Україну. Суть в тому полягає, що на сьогоднішній день експорт з України здійснюється металу в регіони, які імпортують продукцію десь на 70, інколи на 50 відсотків по цінах вищі, аніж на сьогодні існують на Чорноморському узбережжі.</p>
<p>Я вважаю, що ці методи повинні якось закладатися у оподаткування, і оподаткування повинно здійснюватися від прямих операцій постачання. Операції, які на сьогоднішній день здійснюються через офшорні зони експорту із України, приводять до того, що катастрофічно скорочуються надходження, в тому числі і до бюджету і вимиваються оборотні кошти підприємств.</p>
<p>Звичайно, більшість цих підприємств приватизована, ми бачили, як приватизується "Криворіжсталь". І я звертаю вашу увагу, всіх депутатів, які знаходяться у цій залі. Ви побачите, як в слідуючому році "Криворіжсталь" як мінімум удвічі менше заплатить податків як в місцевий, так і в центральний бюджет. Чому? Бо приватизований і буде здійснюватися схема оптимізації сплати податків. Я вважаю, що ми повинні ще в цьому році закласти такі механізми, щоб підприємства, такі, як "Криворіжсталь" і інші підприємства монополісти, платили...</p>
<p>&nbsp;</p>
<p>ГОЛОВА. Юрій Соломатін, фракція комуністів. Останній виступаючий.</p>
<p>&nbsp;</p>
<p>11:59:55</p>
<p>СОЛОМАТІН Ю.П.</p>
<p>Шановні колеги, у цьому законопроекті про оподаткування прибутку капіталістичних підприємств українська буржуазна еліта намагається владнати свої стосунки. І її представники з трибуни Верховної Ради України проголошували такі красиві заклики про унормування страхової діяльності, про використання рейтингів всіх компаній. А ми знаємо, як ті рейтинги надуваються або навпаки. Про національний капітал. Як красиво і привабливо звучить. До цього хочу наголосити: за офіційними даними державної податкової адміністрації в Україні вже понад 2200 осіб, які мають річний доход понад один мільйон гривні і понад 200 осіб, які мають річний дохід понад 100 млн. гривень.</p>
<p>Ось цей законопроект пропонує посприяти цим представникам української капіталістичної еліти. А які красиві слова про усунення подвійного оподаткування? І нарешті викладалося, що на меті цей законопроект має поповнення доходної частини Бюджету. Коли я це почув, я навіть плакав від восторгу. Крадій в крадію дубинку вкрав і зараз скаржиться на те, що його образили і обідили. Але ж, шановні, давайте ми згадаємо інше прислів'я: ворон ворону око не виклює. І всі юродиві заклики з трибуни Верховної Ради України про сприяння вітчизняному товаровиробнику, національному капіталу і про те, що це вплине якимось чином на доходну частину Бюджету, все це - черговий обман. на котрий наша фракція, комуністів, ніколи не піддавалася і піддаватися не буде.</p>
<p>Тому я проголошую, що підчас обговорення цього законопроекту на фракції ми вирішили, що не будемо голосувати за цей законопроект як такий, який має по суті декларативний характер в частині, яка торкається інтересів обездоленого народу і дійсний характер посприяти тим, які і без цього законопроекту вже непогано живуть.</p>
<p>Тому, шановні колеги, народні депутати і шановні радіослухачі! Давайте ми зробимо все зради того, щоб дійсно наповнювався Бюджет, а не були лише декларації, а гроші не перетікали з однієї кишені багатіїв до кишені других багатіїв...</p>
<p>&nbsp;</p>
<p>ГОЛОВА. Шановні колеги, обговорення завершено. Я прошу&nbsp; народних депутатів змобілізуватися.</p>
<p>Заключне слово від комітету має Терьохїн. Запросіть народних депутатів до&nbsp; сесійної зали.</p>
<p>&nbsp;</p>
<p>12:03:21</p>
<p>ТЕРЬОХІН С.А.</p>
<p>Шановні народні депутати!</p>
<p>Якщо без пафосу говорити про цей законопроект, як це робив попередній доповідач, то ви можете там побачити, що є велика кількість норм, яка саме потрібні для виробничих підприємства. Припустимо, це нові правила обліку товаро-матеріальних цінностей, які дають можливість організаціям, заводам планувати свій прибуток так, як їм це потрібно, а не так, як потрібно це там чиновнику з ДПА.</p>
<p>Є сильне поліпшення амортизації основних фондів, тобто капіталізації прибутку, збільшення виробничих потужностей і так далі, і так далі, і так далі.</p>
<p>Тому комітет пропонує прийняти цей законопроект в першому читанні, взяти його за основу. І велике прохання: протягом тижня суб'єктам законодавчої ініціативи подати нам пропозиції, щоб ми винесли їх на кінцеве обговорення в останній тиждень сесії.&nbsp; Дякую.</p>
<p>&nbsp;</p>
<p>ГОЛОВА. Дякую.</p>
<p>Вадим Анатолійович, ви підтримуєте цей проект? Ну, скажіть, щоб чули народні депутати.</p>
<p>&nbsp;</p>
<p>_______________В.А. Да, ми підтримуємо цей закон, разом його відпрацювали, і тому просили б проголосувати.</p>
<p>&nbsp;</p>
<p>ГОЛОВА. Шановні колеги, я ставлю&nbsp; на голосування пропозицію комітету про прийняття за основу проекту закону про внесення змін до Закону України про оподаткування прибутку підприємств, реєстраційний номер 5260.&nbsp; Прошу голосувати.</p>
<p>&nbsp;</p>
<p>12:05:06</p>
<p>За-271</p>
<p>Рішення прийнято.</p>
<p>Оголошується до розгляду проект Закону про внесення змін до Закону України "Про податок з доходів фізичних осіб"...</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>Шановні колеги, я звертався до вас і сказав, що ми сьогодні витратили багато часу на оголошення запитів, потім з'ясовували стосунки, і запропонував продовжити роботу без перерви. Ви погодилися.</p>
<p>Так, оголошується до розгляду проект Закону про внесення змін до Закону України "Про податок з доходів фізичних осіб" (щодо коштів, внесених на пенсійні вклади). Терьохін Сергій Анатолійович, доповідайте, будь ласка.</p>
<p>&nbsp;</p>
<p>12:05:48</p>
<p>ТЕРЬОХІН С.А.</p>
<p>Комітет Верховної Ради (я дуже коротко) з питань фінансів і банківської діяльності 23 березня розглянув проект 5275. Зазначеним законопроектом вносяться зміни до Закону України "Про податок з доходів фізосіб", необхідні для узгодження з нормами законів про загальнообов'язкове державне пенсійне страхування, про іпотеку і про недержавне пенсійне забезпечення.</p>
<p>Законопроектом передбачено збільшити рівень соціальної захищеності дітей шляхом підвищення суми податкової соціальної пільги на їх утримання (стаття шоста), а також уточнена редакція норми цього закону з метою отримання платником податку податкової соціальної пільги у розрахунку на кожну дитину.</p>
<p>З метою спрощення адміністрування податку з доходів фізосіб пропонується уточнити редакцію норм чинного закону, згідно яких визначаються особи, що є податковими агентами при нарахуванні, сплаті на його користь доходів.</p>
<p>Законопроектом встановлюються особливості при визначенні об'єкту оподаткування у разі нарахування доходу на користь платника податку у вигляді виграшів у лотереї, розіграшів, виграшів в азартних іграх, казино і так далі, для того щоб уникнути ухилення від такого оподаткування, яке масово зараз робиться.</p>
<p>До запровадження системи загальнообов'язкового медичного страхування проектом пропонується не включати до оподаткованого доходу благодійну допомогу, яка надається закладам охорони здоров'я для компенсації вартості платних послуг з лікування платника податку або члена його сім'ї, у тому числі для придбання ліків, донорських компонентів, протезно-ортопедичних пристосувань у розмірах, що не покриваються виплатами з Фонду загальнообов'язкового медичного страхування.</p>
<p>У проекті передбачено чітко визначити, що норми підпункту 4.2.12 пункту 4.2 у частині включення до загальномісячного оподаткованого доходу фізосіб доходів у вигляді процентів на банківський депозит-вклад, вклад до небанківських фінансових установ або проценти, дисконтні доходи на депозит та ощадний сертифікат та норми статті дев'ять набирають чинності виключно з першого січня 2005 року і в цьому році не застосовуються. Ви знаєте, що ДПА вже хоче оподатковувати проценти по кредитних вкладах.</p>
<p>Законопроектом запропоновано внести зміни до редакції пункту 22.6, згідно з якими&nbsp; встановлюється, що оподаткування&nbsp; доходів платника податку, нарахованих за наслідком&nbsp; податкових періодів до 1 січня 2004 року здійснюється за ставками, які діяли на момент&nbsp; фактичної виплати надання.</p>
<p>Головним Науково-експертним управлінням&nbsp; зазначено, що поданий законопроект може взяти... бути взято за основу в першому читанні,&nbsp; тому пропонуємо&nbsp; поступити таким само чином, як з попередніми двома законопроектами. Цей дуже важливий законопроект дозволить нам запустити систему недержавного&nbsp; пенсійного страхування в країні і убрати подвійне оподаткування, яке виникає в зв'язку з&nbsp; реалізацією нового закону про загальнообов'язкове&nbsp; державне пенсійне страхування в тому числі.</p>
<p>Дякую за увагу.</p>
<p>&nbsp;</p>
<p>ГОЛОВА.&nbsp; Дякую. Сідайте, будь ласка.</p>
<p>Шановні колеги, на табло прізвища народних депутатів і давайте висвітлимо що записалися на виступ. Юрій Кармазін. Поки йде Юрій Кармазін, Асадчев із мотивів. Чи з процедури, точніше.</p>
<p>З процедури Асадчева мікрофон увімкніть, будь ласка.</p>
<p>&nbsp;</p>
<p>12:09:03</p>
<p>АСАДЧЕВ В.М.</p>
<p>Дякую. Володимире Михайловичу, я хочу зрозуміти знову подвійні стандарти головуючого.</p>
<p>Чому в одному випадку, коли ми відхиляємося, скажемо так, від Регламенту, ви це голосуєте, а в іншому випадку ви приймаєте рішення самостійно?&nbsp; Давайте знову-таки проголосуємо чи робити перерву чи не робити. Це відхилення від Регламенту, але давайте голосувати, тому що в одному випадку одні, так сказать, процедури, а&nbsp; в іншому - інші процедури. Давайте&nbsp; якоїсь одної будемо дотримуватися. Дякую.</p>
<p>&nbsp;</p>
<p>ГОЛОВА.&nbsp; Шановні колеги, я думаю, навпаки, тут є прагнення, щоб ми розглянули важливі питання. Я запропонував, запитав. Ви сказали, що не будемо робити&nbsp; перерви. Ну якщо ви вимагаєте цього.</p>
<p>Хто за те, щоб зробити перерву. Будь ласка, визначте. Голосуйте, будь ласка. Хто за те, щоб зробить перерву?</p>
<p>&nbsp;</p>
<p>12:10:05</p>
<p>За-89</p>
<p>Доповідайте, Юрій Анатолійович. Шановні колеги, я просив би всіх, коли ви мені вказуєте на помилки в Регламенті, коли блокується робота Верховної Ради, це також непередбачено Регламентом. Давайте будемо взаємно ввічливими. Будь ласка.</p>
<p>&nbsp;</p>
<p>12:10:21</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого блоку Віктора Ющенка "Наша Україна".</p>
<p>Шановні народні депутати! По цьому проекту про внесення змін до Закону "Про податок з доходів фізичних осіб" я хотів подякувати народних депутатів Терьохіна за Сушка за внесений законопроект один словом, щоб сказати. А тепер аналіз цього законопроекту. Цим законопроектом&nbsp; запропоновано виключити абзаци другий та третій пункту 1.8 Закону "Про податок з доходів фізичних осіб. Така пропозиція буде мати&nbsp; тільки позитивні наслідки, оскільки ці позиції&nbsp; на сьогодні не узгоджуються з іншими нормами&nbsp; цього ж закону. Ну, так він приймався, що він всередині має протиріччя.</p>
<p>Я хотів би звернути увагу на&nbsp; такі позитивні речі, як, що&nbsp; зміни до пункту 3.5 закону, які уточнюють, що при&nbsp; нарахування доходів об'єкта оподаткування у вигляді заробітної плати визначається, як нарахована сума такої заробітної плати, зменшена на суму збору до Пенсійного фонду України та одночасно внесків до фондів загальнообов'язкового державного соціального страхування.</p>
<p>Що сьогодні&nbsp; і що станеться? На сьогодні заробітну плату можна&nbsp; зменшувати або на суму&nbsp; збору&nbsp;&nbsp; до Пенсійного фонду, або на суму внесків до Фонду&nbsp; загальнообов'язкового державного соціального страхування, але це завищує розмір об'єкту оподаткування, до якого потрапляє або&nbsp; сума збору до Пенсійного фонду, або&nbsp; сума внесків до фондів і тоді більше платить платник податку.</p>
<p>Тому я вважаю запропонований варіант таким, що носить соціальний характер. Законопроект пропонує збільшувати розмір сум&nbsp; страхових внесків, які оплачують працедавці на користь свого працівника, які не&nbsp; включаються до&nbsp; складу загального місячного оподаткованого такого працівника. Таким чином доходи&nbsp; працівника любого підвищаться, і це буде сприяти&nbsp; соціальній захищеності людей, а також&nbsp; збільшить обсяги страхування, які збудуть здійснювати роботодавці на користь своїх працівників, і це їх буде стимулювати до цього.</p>
<p>На кінець. Це буде стимулювати підвищення рівня заробітної плати, який&nbsp; сьогодні надзвичайно низький в Україні.</p>
<p>Зміни до пункту 5.3.5&nbsp; також дозволять платникам податків включати до&nbsp; податкового кредиту суми витрат платника податку на сплату за власний рахунок страхових внесків за пенсійним контрактом із недержаним Пенсійним фондом, а також внесків на банківський пенсійний депозитивний рахунок та на пенсійні вклади як такого платника податку, так і членів його сім'ї. Тому шановні народні депутати я просив би ще раз підтримати цей законопроект, прийнятий в першому читанні і ще раз висловлюю подяку Терьохіну і Цушку за підготовку цього законопроекту. Дякую, він позитивний.</p>
<p>&nbsp;</p>
<p>Засідання веде МАРТИНЮК А.І.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мельничук. Підготуватися Соломатіну.</p>
<p>&nbsp;</p>
<p>12:13:33</p>
<p>МЕЛЬНИЧУК М.В.</p>
<p>Михайло Мельничук, фракція Соціалістичної партії України, Чернівецька область, Всеукраїнська спілка власників земельних та майнових паїв.</p>
<p>Шановні колеги, шановний Адам Іванович, я хочу, по-перше, дійсно підтримати Юрія Анатолійовича. Сьогодні депутатам Цушко і Терьохіну подякувати за ті законопроекти, які вони винесли на розгляд. Дійсно настільки принциповим є питання щодо пенсійного перерахування фізичним особам. І тут знайшли фахівці мотиви вирішення цього питання, тому що воно дуже болюче для пенсіонерів. Ви знаєте, що іноді доходить до абсурду коли оподатковуються такі речі, про які не може взагалі додуматись пересічена людина. Але й у цьому варіанті законопроекту ми бачимо фаховий підхід народних депутатів, відчувається те, що вони не перший рік працюють у парламенті і працюють дуже професійно над внесеними законопроектами.</p>
<p>Оскільки тут дещо торкається і пенсіонерів, то я хотів би з цього приводу заявити все-таки, можливо прийде той час, коли наш парламент, нашого скликання, ми депутати, ми знайдемо&nbsp; час, день, два, тиждень парламентської діяльності для того, щоб повернутись до питання пенсійного забезпечення на селі. Взагалі то сьогодні говорити про пенсіонера селянина дуже важко. Мізерні пенсії. Ми говоримо про тих, хто їх&nbsp; отримує ще й утримує коло себе 3-4 члени сім'ї пенсіонера. Тому що на сьогоднішній день роботи на селі немає. І ті члени сім'ї, де проживає пенсіонер, дуже раді тому, що поруч є людина, яка може&nbsp; хоч у місяць живу копійку отримати. Але що це за пенсія? Ми повинні повернутися до пенсійного забезпечення на селі, тому що це ми залишаємо так. Зразу ми вирішуємо, хто буде єдиним кандидатом, друге, хто буде взагалі кандидатом, третій раз думаємо про те, як би з бюджету гроші поцупити у якусь іншу сторону&nbsp; і забуваємо про село. А село це є годувальниця. Ми повинні це розуміти. Ми відчули, що таке селянину не заплатили ціну&nbsp; за хліб і що&nbsp; його&nbsp; сьогодні немає. Тому підтримаємо пенсіонерів села. Дякую за увагу.</p>
<p>&nbsp;</p>
<p>ГОЛОВУЮЧИЙ. Слово має народний депутат Соломатін,&nbsp; за ним Яворівський.</p>
<p>&nbsp;</p>
<p>12:16:14</p>
<p>СОЛОМАТІН Ю.П.</p>
<p>Шановні колеги, зазначений законопроект має зовні привабливу назву про податок з доходів фізичних осіб і далі в дужках щодо пенсійних вкладів. мій колега, котрий доповідав цей законопроект, визначив головну мету цього законопроекту, якщо дрібнички різні відкинути, а головна мета така: запустити систему недержавного пенсійного страхування.</p>
<p>Ми пам'ятаємо&nbsp; з вами, як саме у цій залі і навколо цієї трибуни, які точилися суперечки і навіть йшли стінка на стінку, коли змінювали систему&nbsp; пенсійного загальнодержавного&nbsp; забезпечення на систему&nbsp; страхування. Наші люди вже відчули,&nbsp; що воно таке.&nbsp; Зараз намагаються довести іншій категорії населення та, яка ще&nbsp; колись буде отримувати пенсії, що&nbsp; у зв'язку з тим, що ось ця держава не здатна забезпечити вам пристойні пенсії. Тому ви маєте подбати про себе самі. І тому, шановні дрібні і середні підприємці, давайте утворимо окремо і спеціально для вас недержавні пенсійні фонди. І саме ви за особистою заявою будете вкладати на свою спокійну старість туди гроші, а вони кудись будуть інвестуватися і якось капіталізуватися. Тим, хто має такі мрії, я хочу нагадати дворічної давнини скандал, котрий виник навколо пенсійного фонду всесвітньо відомої газової корпорації "Енрон", котра почала з Великобританії, а закінчила свій шлях в Сполучених Штатах Америки. І як ця компанія підгодовувала за рахунок саме цих грошей пенсійного фонду обидві адміністрації - і республіканську, і демократичну, і прокуратуру, і всі інші структури влади. І до цього часу ця справа ще не закінчилася.</p>
<p>Тому я хочу сказати тим, хто мріє про те, що він сад забезпечує, свою спокійну старість. Ваші мрії, вони закінчаться тим, як вони закінчилися для кількох сотень тисяч робітників всесвітньо відомої корпорації "Енрон" або до наших різних трастів.</p>
<p>Учора ми обговорювали саме в цій залі питання про Закон про медичне загальнодержавне страхування. Слава Богу, що депутати визначилися, що хоча б навіть тут з цим страхуванням не слід нічого роботи і проштовхувати його так нахабно і відхилили цей законопроект. Тому наша фракція, коли розглядала цей законопроект...</p>
<p>&nbsp;</p>
<p>ГОЛОВУЮЧИЙ. Будь ласка, Яворівський. Зрозуміло. Тоді будемо визначатися. 30 секунд, то така справа. Прошу. Заключне слово, хвилина.</p>
<p>&nbsp;</p>
<p>12:20:08</p>
<p>ТЕРЬОХІН С.А.</p>
<p>Шановні колеги, я хотів би зазначити ще одне: цей законопроект жодного відношення до системи недержавного пенсійного забезпечення не має. Ця система була прийнята окремо, вона зараз працює, і нам треба звільнити від подвійного оподаткування ті кошти, які йдуть, між іншим, не тільки в систему недержавного пенсійного страхування, а також в систему медичного обслуговування і загальнодержавного пенсійного забезпечення. Саме на це направлений цей закон.</p>
<p>Тому є пропозиція прийняти його в першому читанні від імені комітету і через два тижні винести його на кінцевий розгляд Верховної Ради. Дякую. Уряд підтримує, наскільки я знаю.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Обговорення питання завершено. Я ставлю на голосування проект Закону про внесення змін до Закону України "Про податок з доходів фізичних осіб" (щодо пенсійних вкладів), законопроект за номером 5275 для прийняття за основу.</p>
<p>&nbsp;</p>
<p>12:21:12</p>
<p>За-277</p>
<p>Законопроект прийнято в першому читанні.</p>
<p>Шановні колеги, тут у нас є проект Постанови про зняття з розгляду деяких законопроектів: законопроект за номером 5205. Мова йде про те, що профільний Комітет з питань Бюджету пропонує зняти з розгляду цілу низку законопроектів, які стосуються внесення змін до законопроекту до Закону "Про Державний бюджет на 2003 рік". Зрозуміло, що вже незабаром буде 2005-й, тому я просив би підтримати пропозицію комітету про зняття цих законопроектів з розгляду. Прошу голосувати.</p>
<p>&nbsp;</p>
<p>12:22:13</p>
<p>За-301</p>
<p>Рішення прийнято.</p>
<p>Дякуємо, Петро Олексійович.</p>
<p>Так, переходимо до розділу "Для включення до порядку денного та прийняття рішень.</p>
<p>Я прошу підтримати і включити до порядку денного проект закону про внесення змін до Закону України "Про ставки акцизного збору на спирт етиловий та алкогольні напої", це законопроект за номером 3632, і аналогічний законопроект про ставки акцизного збору на спирт етиловий та алкогольні напої за номером 4192.</p>
<p>Обидва ці законопроекти я ставлю на голосування про включення їх до порядку денного і розгляду.&nbsp; Прошу голосувати. Два, два законопроекти.</p>
<p>&nbsp;</p>
<p>12:23:12</p>
<p>За-282</p>
<p>Законопроекти номер 3632 і 4191 реєстраційні номери включені до розгляду і прийняття рішення.</p>
<p>Так, будь ласка, законопроект про ставки акцизного збору на спирт етиловий та алкогольні напої.</p>
<p>Так, будь ласка, законопроект 3632, Нощенко, один з авторів. Будь ласка, 3 хвилини.</p>
<p>&nbsp;</p>
<p>12:23:44</p>
<p>НОЩЕНКО М.П.</p>
<p>Шановні народні депутати!&nbsp; Дякую за підтримку.</p>
<p>Катерина Ващук співавтор, і я теж співавтор цього законопроекту, терміново виїхала на округ, і я буду доповідати.</p>
<p>Впродовж ряду років у Державному бюджеті України передбачаються значні кошти для закладання і нагляду за молодими садами, виноградниками та ягідниками, що свідчить про суттєву увагу держави до підтримки цієї галузі. Зокрема, в бюджеті 2004 року на ці цілі передбачено 126 мільйонів гривень.</p>
<p>Однак, паралельно з розвитком садівництва, виноградників та ягідників постійно існує питання, яке ми майже щороку розглядаємо в цій сесійній залі - це підтримка вітчизняних виробників плодово-ягідних вин, збільшення виробництва цієї продукції.</p>
<p>На жаль, діючі ставки, які в 1996 році затверджені і жодного року вони не працювали, складають 2 гривні 60 копійок за один літр при роздрібній ціні сьогодні дві гривні 20 копійок. Ну, в економіці чуда не буває. Практично до першого січня діяла ставка гривня 20, призупинена дія заводів по виробництву цього виду продукції.</p>
<p>Виробництво плодово-ягідних вин за п'ять місяців зменшилося в п'ять разів, відповідно скоротилися і надходження як до Державного бюджету, так і до бюджетів усіх рівнів. Загальна розрахункова цифра- біля 40 мільйонів гривень.</p>
<p>Законопроекти номер 4000-1, законопроект 3004 врегульовували це питання, встановивши акциз у розмірі 90 копійок, але з причин, які не стосуються цієї проблеми, вони не були прийняті.</p>
<p>Законопроектом, який я сьогодні представляю, пропонується повернутися тимчасово до врегулювання ціни на ринку до ставки, яка діяла до першого січня 2004 року - це гривня 20. Його реалізація не потребує додаткових матеріальних та фінансових витрат, а прийняття дасть можливість: перше - не допустити зупинки виробництва плодово-ягідних вин, друге - створити надійну базу для оподаткування - підуть надходження до бюджету; третє - не втратити ринок. Досвід говорить, що це виважена ставка акцизного збору.</p>
<p>Законопроект підтриманий Експертним управлінням, профільним комітетом. Більше того,&nbsp; профільний комітет прийняв рішення: прийняти його за основу і в цілому як закон. Я прошу підтримати. Це дасть можливість працювати цій галузі. Дякую.</p>
<p>&nbsp;</p>
<p>ГОЛОВУЮЧИЙ. Дякую, Микола Петрович.</p>
<p>Співдоповідає перший заступник голови Комітету з питань фінансів і банківської діяльності Цушко Василь Петрович. Будь ласка, три хвилини.</p>
<p>&nbsp;</p>
<p>12:27:02</p>
<p>ЦУШКО В.П.</p>
<p>Спасибо, Адам Иванович. Уважаемые коллеги, только что докладывал коллега Нощенко, действительно, этот именно пункт в законопроекте ни в 4000-1, ни в 3004 не вызывал никаких сомнений, и правительство поддерживало. И он действовал до первого января 2004 года. Но в связи с тем, что у нас те законопроекты не были приняты, у нас получилось сегодня, что плодово-ягодные вина - фактически это часть переработки наших плодов, - имеет акциз&nbsp; 2.6.</p>
<p>Этот акциз нереальный. Поэтому мы предлагаем норму, которая действовала до 2004 года до 1 января 2004 продлить, точнее установить гривня 20. Это будет и поступление в акциз,&nbsp; потому что фактически эти предприятия,&nbsp; которые заготовили соки, они остановились. Есть потребитель на эту продукцию. Гривня 20 - это тот акциз, который они платили и нормально работали, дает это реальный доход в бюджет, поэтому комитет предлагает принять этот&nbsp; законопроект в первом и втором чтении, в целом, потому что никто не возражал и правительство поддержало и комитеты. И кстати, напоминаю, что в прошлом году&nbsp; 2003&nbsp; эту инициативу проявил не комитет по финансам, а бюджетный, посчитав, что если применять ставку 2,6 останавливается, а гривна 20 - и рабочие места есть, и реализация продукции. Поэтому прошу вас проголосовать закон в целому, сегодня принять его как закон. Благодарю.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я думаю, немає необхідності обговорювати. Той, хто не п'є вина, нехай не голосує.</p>
<p>Кармазін. будь ласка, з місця Кармазін.</p>
<p>&nbsp;</p>
<p>12:28:34</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого блоку Віктора Ющенка&nbsp; "Наша Україна".</p>
<p>Шановні народні депутати! Я хотів би, щоб ми зараз на цьому прикладі чітко побачили що таке необдумані дії уряду. Що таке, коли взяли записали 2,6 гривень за літр, тоді як продажна ціна максимум&nbsp; 2 гривні. Максимум. І все валиться. в 5 разів зменшено вироботок, зменшені надходження, вже 50 мільйонів втратили, псуються соки, а&nbsp; це все Центральна Україна. Абсолютно знищений експорт і бачите що відбувається. Тому&nbsp; я хотів би сказати, що давайте запропонувати прийняти і в першому, і в другому читанні, а урядовців я хочу застерегти від таких несерйозних підходів на майбутнє з такими експериментами. Ще таких експериментів у нас зроблено повно. І законопроект Нощенко, який вносився ... спочатку Нощенко окремо вносив, він на&nbsp; заміну розданого законопроекту, треба ж уточняти який у нас, і прийняти в першому&nbsp; і другому&nbsp; читанні, тому що він, дійсно, дозволить поновити роботу підприємств. Дякую вам.</p>
<p>&nbsp;</p>
<p>ГОЛОВУЮЧИЙ. Дякую, Юрію Анатолійовичу, за підтримку.</p>
<p>Шановні колеги! Я ставлю на голосування пропозицію комітету про прийняття в цілому, як закону, Закону про внесення змін до Закону України "Про ставки акцизного збору на спирт етиловий та алкогольні напої" ( реєстраційний номер 3632). Дружно голосуємо за.</p>
<p>&nbsp;</p>
<p>12:30:32</p>
<p>За-311</p>
<p>Закон прийнято в цілому. Не голосували&nbsp; 90, значить не п'ють вина 90 народних депутатів.</p>
<p>Слухається проект Закону про внесення змін до Закону України "Про ставки акцизного збору на спирт етиловий та алкогольні напої" (щодо спирту етилового, що використовується підприємствами охорони здоров'я), законопроект 4191, автор Жебрівський Павло Іванович.</p>
<p>Будь ласка, Павло Івановичу, 3 хвилини.</p>
<p>&nbsp;</p>
<p>12:31:07</p>
<p>ЖЕБРІВСЬКИЙ П.І.</p>
<p>Дякую, Адаме&nbsp; Івановичу. Шановний Адаме Івановичу! Шановні колеги! Закон, який поданий мною, він поданий на заміну. Перший закон, який був поданий, він передбачав нульову ставку акцизного&nbsp; збору,&nbsp; він поданий був ще у вересні минулого року. Однак , у зв'язку з узгодженням&nbsp; з Міністерством&nbsp; фінансів, коли погодження було, для того, щоб не міняти і мав цей законопроект підтримку, мною внесений законопроект про 2 гривні акцизу на спирт для закладів охорони здоров'я та виробництва ліків.</p>
<p>Взагалі у нас у минулому році цей акциз був 2 гривні, у позаминулому році взагалі 12 копійок був акциз на медичний спирт, але з кожним роком якось так добавляється, і ми сьогодні дійшли, що акциз складає 16 гривень на спирт медичний.</p>
<p>Потрібно зауважити, що Міністерство фінансів і Кабінет Міністрів видали постанову 2077 від 30 грудня 2003 року про компенсацію 14 гривень. Але яким чином ця компенсація відбувається? Підприємства попрацювали вже майже шість місяців, і заклади охорони здоров'я пропрацювали, і тільки 27 травня на розрахунковий рахунок Міністерства охорони здоров'я поступило 27 мільйонів гривень.</p>
<p>Фактично достатньо фармацевтичних фабрик, лікарень не отримали відшкодувань по акцизу ще до цих пір, фактично, вже пропрацювавши півроку.</p>
<p>Я думаю, що ті кошти, які виділяються з Державного... Крім того, ви усвідомлюєте, що спочатку підприємство й лікарня в тому числі мають заплатити, а потім через деякий час, через 5-6 місяців їм Мінфін через Міністерство охорони здоров'я компенсує цю цифру. Тобто ви уявляєте, що у лікарні грошей немає, але вона має заплатити ці гроші і потім їм компенсує. І теж саме на вітчизняних виробниках ліків.</p>
<p>Узагалі хотілось би зауважити, що вже сьогодні достатньо багато аналогічних препаратів реєструється російського виробництва, де акциз на спирт для виробів ліків і медичних закладів складає 0 гривен. Я думаю, що цей законопроект, він соціальний, він не так економічний, як соціальний. Я просив би вас усіх проголосувати і в першому читанні за цей законопроект, і в цілому. Профільний комітет дану тезу підтримує. Дякую.</p>
<p>&nbsp;</p>
<p>ГОЛОВУЮЧИЙ. Дякую Павло Іванович. Заслухаємо думку профільного комітету. Перший заступник голови Цушко Василь Петрович. Прошу.</p>
<p>&nbsp;</p>
<p>12:33:46</p>
<p>ЦУШКО В.П.</p>
<p>Уважаемые коллеги, я полностью поддерживаю то, что сказал коллега и автор закона Жебривский. Только наш комитет предлагает принять этот закон в первом чтении, в связи с тем, что сейчас рассматривается изменения в бюджет, и их увязать, и до конца сессии принять во втором чтении. Потому что согласована, в принципе, ставка 2 гривны. Мы возвращаемся к тому, что было, на спирт медицинский 2 гривны. Но в связи с изменениями в бюджет, потому что там была предусмотрена компенсация, закон надо увязать. Поэтому по одной этой простой причине наш комитет предложил принять закон в первом чтении. И тогда в увязке с бюджетным комитетом будем идти. Павел Иванович, я докладываю решение комитета, и вы подтвердите, что я не фальсифицирую решение комитета. Я ж не докладываю от своего имени, а от имени комитета. Вот такое решение комитета. Комитет предложил принять&nbsp; этот законопроект и поддержать 2 гривны на медицинский спирт, изменить ставку в первом чтении. Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, перший заступник голови комітету доповів рішення комітету. Я підтверджую, що воно є саме таким, прийняти його у першому читанні. Це пропозиція комітету, а буде визначатися зал.</p>
<p>Так, є у нас два&nbsp; записались на обговорення. Будь ласка, з місця Кармазін і Яворівський по хвилині.</p>
<p>&nbsp;</p>
<p>12:35:04</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого Блоку Віктора Ющенка, "Наша Україна".</p>
<p>Шановні народні депутати, коли ми приймали Закон про Державний бюджет, коли ми приймали Закон про ставки акцизного збору на спирт етиловий та алкогольні напої, ми наголошували тоді на тому, що ми піднімаємо ціни на корвалол, на волокардин, на той спирт, який використовується у лабораторіях, на все це. І зараз сталася проблема у лікарнях, поліклініках, кругом. Давайте подумаємо, що ж ми за Верховна Рада така, на вино ми кажемо давайте зразу у першому і другому читанні приймемо і приймаємо,&nbsp; а зараз ми пропонуємо, і комітет пропонує тільки у першому читанні.&nbsp; Тому я думаю, що ці кошти і показник того, як іде у нас відшкодування. А ви знаєте,&nbsp; що вже і лікарні ті не мають абсолютно грошей, щоб перераховувати. І тільки у травні місяці, в кінці травня, тільки в червні почали...</p>
<p>&nbsp;</p>
<p>ГОЛОВУЮЧИЙ. Будь ласка, Яворівський мікрофон.</p>
<p>&nbsp;</p>
<p>12:36:17</p>
<p>ЯВОРІВСЬКИЙ В.О.</p>
<p>Володимир Яворівський.</p>
<p>Адаме Івановичу, я хочу вам відразу сказати, у мене є три хвилини і не вимикайте мене, будь ласка, бо це обговорення за скороченою програмою.</p>
<p>Шановні колеги, уже покійний, на жаль покійний, могутній Рейган колись казав:&nbsp; уряд&nbsp; ніколи не вирішить наших проблем через те, що він є сам проблемою. Це сказано про наш уряд, мабуть,&nbsp; все-таки, а не про американський.</p>
<p>І друге. Коли Бог хоче покарати людину, він забирає у неї, надбирає розуму, а натомість додає сили. Оце очевидно точна характеристика того, що зроблено з підвищенням через вихід, через спирт на підвищення медикаментів. Ну, додуматися уряду у нашій озлиднілій державі, коли пенсіонери ледве животіють, це люди старшого віку, щоб узяти через спирт підвищити ціни на ліки.&nbsp; Через те, Адаме Івановичу, я шаную думку комітету профільного. Але профільний комітет, це там десь 15-20 осіб, я прошу і пропоную обов'язково...</p>
<p>&nbsp;</p>
<p>ГОЛОВУЮЧИЙ. Дякую. Шановні колеги... Почекайте, будь ласка. Я ще раз повторюю. Не кричить. Буде зал визначатися в якому читанні. Не збуджуйтеся, все визначить зал, і все буде правильно. Я не забираю. Я ще раз повторюю, вимикається автоматично, а не забираю.</p>
<p>Я ставлю на голосування проект Закону про внесення змін до Закону України "Про ставки акцизного збору про спирт етиловий та алкогольні напої" щодо спирту етилового, що використовується підприємствами охорони здоров'я, номер реєстраційний 4191, за основу.</p>
<p>&nbsp;</p>
<p>12:38:18</p>
<p>За-222</p>
<p>Шановні колеги, по фракціях.</p>
<p>"Наша Україна" - 89, "Регіони України" - 6, Комуністи - 53, Соціал-демократи і "Демократичні ініціативи" - 0, "Трудова Україна" - 5, Народна аграрна партія - 16, Соціалісти - 19, Блок Тимошенко - 19, "Союз" - 6, НДП, Промисловців і підприємців - 6, "Центр" - 0, Позафракційні - 4.</p>
<p>Шановні колеги, не кричить. Не кричить, я чую. Хто за те, щоб повернутися і ще раз проголосувати цей законопроект, прошу визначитися.</p>
<p>&nbsp;</p>
<p>12:39:20</p>
<p>За-233</p>
<p>Рішення прийнято.</p>
<p>Я ставлю на голосування про прийняття за основу, тобто у першому читанні, законопроекту за номером 4191. Прошу голосувати.</p>
<p>&nbsp;</p>
<p>12:39:50</p>
<p>За-237</p>
<p>По фракціях, будь ласка.</p>
<p>"Наша Україна" - 98, "Регіони України" - 3, комуністів - 58, соціал-демократи, "Демократичні ініціативи. Народовладдя", "Трудова Україна" - нулі, Народна аграрна партія - 20, соціалісти - 20 Блок Тимошенко - 18, Союз - 6, НДП і промисловці, підприємці - 10, Центр - 0, позафракційні - 4.</p>
<p>Була пропозиція проголосувати в цілому як закон, тому що там одне речення. Я прошу підтримати цю пропозицію. Голосуємо в цілому як закон.</p>
<p>&nbsp;</p>
<p>12:40:48</p>
<p>За-226</p>
<p>Рішення прийнято. (Оплески)</p>
<p>По фракціях, будь ласка.</p>
<p>"Наша Україна" - 93, "Регіони України" - 2, комуністи - 59, соціал-демократи, "Демократичні ініціативи. Народовладдя", "Трудова Україна" - нулі, Народна аграрна партія - 21, соціалісти - 14 Блок Тимошенко - 17, Союз - 6, НДП і промисловці, підприємці - 10, Центр - 0, позафракційні - 4</p>
<p>Продовжуємо роботу далі. Законопроект за номером 5289, автор законопроекту Осика. Поскільки він хворий, ми його не розглядаємо. Ще раз, будь ласка, законопроект 5289, народний депутат Осика. І є лист від Осики. Так хто&nbsp; з вас правий?</p>
<p>Це добре, що ви, Шепетін, але є лист від Осики, що він хворий, перенести. Готові доповідати? Доповідайте.</p>
<p>&nbsp;</p>
<p>12:42:05</p>
<p>ШЕПЕТІН В.Л.</p>
<p>Уважаемые коллеги!&nbsp; Законопроект 5289, вынесенный народными депутатами Осыкой и Шепетиным касательно отдельных положений по изменению налогообложения большей своей частью является экстрактом некоторых положений хорошо известного закона 4001. Он поддержан в редакции того проекта закона Верховной Рады на заседании 5 февраля этого года, и по своей сути согласован со всеми субъектами законодательной инициативы.</p>
<p>Комитет по вопросам финансов и банковской деятельности на своем заседании рассмотрел данный проект закона и концептуально поддержал его. В нем учтены все замечания Президента Украины к законопроекту 4001 в части данного законопроекта.</p>
<p>Теперь касательно отдельных положений этого законопроекта. Изменение налогообложения игрального бизнеса предлагает усовершенствовать существующий его порядок, начиная с января 2005 года. Наряду с существующей системой патентирования, дополнительно вводится система лицензирования этого бизнеса, устанавливается плата за лицензию на игральный бизнес в размере 30000 евро. Это позволит не только существенно упорядочить контроль за предоставлением услуг в сфере игрального бизнеса, но и изыскать дополнительные средства Госбюджета 2005 года в сумме более 100 миллионов гривен.</p>
<p>Оптимизируется порядок патентирования торговой деятельности. Положение и порядок выдачи разрешений и лицензий за использование природными ресурсами позволит разрешить коллизию, существующую сегодня, когда нет утвержденного порядка проведения выдачи таких разрешений. Кроме того, устанавливается плата за подобную лицензию в размере трех тысяч необлагаемых минимумов, или 51 тысяча гривен на одно разрешение.</p>
<p>Экспертные расчеты показывают: дополнительные доходы бюджета на уровне 750 миллионов гривен. Предложения, касающиеся процедур проведения государственных закупок, позволит не только упростить, но и сделать более прозрачными закупки государственных товаров, работ и услуг, но и существенно сэкономить государственные деньги на уровне 30 процентов от общих государственных ассигнований на такие закупки. Кроме того, ужесточаются административные меры по злоупотреблению при подобных закупках. Я предлагаю рассмотреть данный законопроект...</p>
<p>&nbsp;</p>
<p>ГОЛОВУЮЧИЙ. Дякую. Від комітету доповідає заступник голови Комітету з питань фінансів і банківської діяльності Терьохін Сергій Анатолійович. Будь ласка, голова комітету Буряк.</p>
<p>&nbsp;</p>
<p>12:45:37</p>
<p>БУРЯК С.В.</p>
<p>Шановний Адаме Івановичу, шановні колеги. Буквально коротенько.</p>
<p>По-перше, цей законопроект передбачає вдосконалення та упорядкування переліку пільгових видів підприємницької діяльності, які не потребують отримання торгового патенту або здійснюються за пільговим торговим патентом. Це перше.</p>
<p>Друге: поставити під державний контроль надприбутки, які отримуються у сфері грального бізнесу. Це буде досягнуто шляхом запровадження ліцензування використання гральних автоматів як виду підприємницької діяльності і справлянням збору, еквівалентного 30 тисяч євро, шановні колеги.</p>
<p>За попередніми розрахунками Міністерства фінансів обсяг додаткових надходжень до Державного бюджету складе близько 100 мільйонів гривень тільки по цьому другому пункту.</p>
<p>По-третє: усунення протиріч між Законом України "Про Державний бюджет на 2004 рік" з Кодексом України про надра і Законом України "Про нафту і газ". Це дозволить розблокувати процес надання ліцензій на користування надрами, що з початку цього року вже призводить до значних втрат Державного бюджету.</p>
<p>Пропонується запровадження гнучкої системи видачі цих ліцензій із застосуванням, як вже перевірено, конкурсного&nbsp; механізму, так і аукціонного продажу з одночасним значним підвищенням збору за видачу ліцензій&nbsp; до 51 тисячі гривень.</p>
<p>За експертною оцінкою розблокування діяльності надрокористувачів дозволить збільшувати надходження до Державного бюджету в обсязі 900 мільйонів гривень.</p>
<p>По-четверте, вдосконалення системи державних закупівель та впровадження сучасних технологій при проведенні тендерів та інших процедур закупівлі, що&nbsp; дозволить значно зменшити адміністративні видатки розпорядників бюджетних коштів. За даними Міністерства економіки економія видатків складе приблизно 30 відсотків державних коштів, які виділяються під державні закупки. Це складе понад 400 мільйонів гривень.</p>
<p>Одночасно&nbsp; з метою запобігання порушень&nbsp; законодавства при здійсненні закупівлі товарів, робіт і послуг за державні кошти передбачається встановлення адміністративного стягнення у вигляді накладення штрафу на посадових осіб від 30 до 70 неоподаткованих мінімумів доходів громадян. Під час розгляду цього законопроекту у Комітеті&nbsp; фінансів та банківської діяльності за пропозицією членів комітету було прийнято узгоджене рішення про віднесення вступу в дію окремих статей (це стосується стосовно і грального бізнесу) з 1 січня 2005 року, я підкреслюю, а також підтримані пропозиції&nbsp; щодо впорядкування переліку товарів торгівельна діяльність з якими здійснюється на пільгових умовах. Це стосується продукції сільського&nbsp; господарства.</p>
<p>Комітет підтримав цей законопроект у першому читанні та в цілому. Дякую за увагу. Прошу підтримати</p>
<p>&nbsp;</p>
<p>ГОЛОВУЮЧИЙ. Дякую. Тобто, аграрники одержали відповідь на&nbsp; свої запитання, що вони врахували вашу думку. Так, є необхідність обговорювати? Є. Будь ласка,&nbsp;</p>
<p>4. Терьохін... Вибачте. Кармазін, за ним Соломатін.</p>
<p>Будь ласка, Юрій Анатолійович на трибуну.</p>
<p>&nbsp;</p>
<p>12:49:03</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого блоку Віктора Ющенка&nbsp; "Наша Україна".</p>
<p>Шановні народні депутати!&nbsp; По-перше. Дуже серйозний закон для того, щоб його зразу приймати у двох читаннях. Тому я прошу зразу записати, що у двох читання цей закон приймати, звісно, неможливо по&nbsp; аналогії з попередніми. У цьому Законі&nbsp; є&nbsp; і позитиви, є і негативи.</p>
<p>Зокрема,&nbsp; серед позитивів є те, що передбачається&nbsp; запровадити ліцензування торговельної діяльності з використанням таких видів товарів вітчизняного виробництва, як яловичина та свинина, домашня птиця, яйця, риба. Зокрема,&nbsp; пільговий торговий патент видається також суб'єктам підприємницької діяльності або структурам, які здійснюють торговельну діяльність&nbsp; виключно з використанням товарів вітчизняного виробництва - це і поштові марки, і листівки, і періодичні&nbsp; видання друкованих засобів&nbsp; масової інформації, проїзні квитки, товари народних промислів, готові лікарські засоби, вугілля і так далі. І це все є позитивно.</p>
<p>Але для мене не зрозуміло, і я ніяк не можу підтримати, як представник Партії захисників Вітчизни і Блоку "Наша Україна", не можу підтримати зменшення вартості патенту, причому вдвічі,&nbsp;&nbsp; на&nbsp; використання грального автомата з грошовим&nbsp; або майновим виграшем з 2 тисяч 800 гривень до тисячі 400, на використання грального столі з кільцем рулетки - з 128 тисяч гривень до&nbsp; 64 тисяч гривень, на&nbsp; використання інших гральних столів. Сьогодні йдеш по Києву, йдеш по іншим містам і бачиш кругом тільки казино. То що ми сьогодні їм ще&nbsp; створюємо такі класичні умови для існування?</p>
<p>Шановні, я&nbsp; хотів&nbsp; би, щоб ми якось не путали&nbsp; те позитивне, що ми хочемо зробити для держави і чим треба поправити законодавство і як&nbsp;&nbsp; вносити зміни до&nbsp; закону, і негативне.</p>
<p>Що стосується того, що я сказав зараз по гральним установам, то я хочу сказати, що тут чітко не відповідає вимогам статті 27 Бюджетного кодексу України, згідно&nbsp; якої треба визначити видатки, які&nbsp; необхідно скоротити, або джерела додаткових бюджетних доходів, за допомогою якої буде досягнуто збалансованість Державного бюджету України. В іншому&nbsp; випадку збільшення таких пільг для гральних установ, це у той час, коли люди ледь-ледь зводять кінці з кінцями, призведе до недофінансування статей бюджету, зокрема, тих, про які ми говорили. І вчителі, і армію скорочуємо, і все, а тут робимо такі пільги. Тому я пропоную позитивне підтримати в першому читанні, а все негативне виключити. Крім того, тут є внесення змін до Кодексу про адміністративні порушення, які треба заключення правоохоронних комітетів. Сьогодні вони тут не прозвучали.</p>
<p>&nbsp;</p>
<p>ГОЛОВУЮЧИЙ. Дякую, Юрій Анатолійович. Будь ласка, Соломатін. Рудьковський якщо є бажання.</p>
<p>&nbsp;</p>
<p>12:52:20</p>
<p>СОЛОМАТІН Ю.П.</p>
<p>Юрій Соломатін, фракція комуністів. Шановні колеги, мене гральний бізнес зовсім не цікавить, мене цікавлять ті новели цього законопроекту, які торкаються впорядкування видачі ліцензій на надрокористування. Зовні дуже привабливо викладається це питання. Насамперед, відповідно до Закону ........... Кабмін повинен був на аукціонах продавати ці ліцензії, відкрито. Але за різних міркувань, і за різними обставинами порядок визначення здійснення цих аукціонів ще не визначено. Тому в законопроекті передбачається повернутися до старого способу вирішення цього питання. І аргументується це таким чином. Від одного надрокористувача, котрий хоче отримати ліцензію на користування надрами в середньому різні збори за рік складають 1,5 мільйони гривен. А в черзі на отримання ліцензій стоїть 645 претендентів. Тобто в цілому це сума надходжень до бюджету має скласти близько одного мільярда гривен, в тому числі на забезпечення розвитку мінерально-сировинної бази.</p>
<p>Але, що відбувається в дійсності. Коли я попросив відповідний держкомітет надати мені перелік всіх&nbsp; підприємців, які намагаються отримати такі ліцензії,&nbsp; я цей перелік не отримав, але отримав запрошення до комітету подивитися на цей перелік. І мені це зрозуміло, чому так відбувається.</p>
<p>До цього маю, хочу повернути вас до подій вчорашнього дня. Саме у цій залі вчора розглядався мій законопроект 3366 з питань ліцензування певних видів діяльності, і саме цим&nbsp; законопроектом передбачалося ввести ліцензування на здійснення видобування корисних копалин. Це законопроект&nbsp; набрав аж 70 голосів. Голосували з "Нашої України" один, комуністи - всі&nbsp; 58, Блок Юлії Тимошенко - 4; фракція "Союз" - 5 і позафракційні - 2. Ось саме тут збіглися інтереси всій новітній української буржуазії, яка робить останній хапок в&nbsp; надрокористуванні. І&nbsp; ті центристи, і ті праві, і ті&nbsp; пропрезидентські, і&nbsp; інші.</p>
<p>Шановні колеги, я хочу&nbsp; вас попросити, я вас благаю, за Конституцією все те, що знаходиться у надрах, є надбанням усіх поколінь&nbsp; українського народу і тих, які були, і сучасних, і прийдешніх. Не дамо сучасним&nbsp; крадіям у законі новітньої української буржуазії розікрасти те, що їм не належить. Тому&nbsp; ліцензування&nbsp; потрібне з аукціонів прозоре і слід повернутися до того законопроекту, котрий вчора був нахабно провалений новітньою українською буржуазією і примусити її отримувати ліцензії на такі...</p>
<p>&nbsp;</p>
<p>ГОЛОВУЮЧИЙ. Будь ласка, Рудьковський. Підготуватися Чорноволу.</p>
<p>&nbsp;</p>
<p>12:55:38</p>
<p>РУДЬКОВСЬКИЙ М.М.</p>
<p>Рудьковський, фракція Соціалістичної партії.</p>
<p>Шановні народні депутати, я підтримую&nbsp; попереднього виступаючого, що все у нашій&nbsp; державі і ліцензування повинно проводитися&nbsp; обов'язково прозоро, відповідно до закону. Якщо ми приймемо відповідні закони, унормуємо це законом, то тоді буде прозоро. Якщо&nbsp; ми маємо&nbsp; це під сукном, під&nbsp; постанову уряду і так далі, то це обов'язково не прозоро. На жаль, видобуток&nbsp; надр в Україні на сьогоднішній день заблоковано. І у нас є великі проблеми в Криму з водою. Є великі проблеми в Херсонській області. Ніхто не може зробити відведення землі, ніхто не може розпочати роботи, тому що питання юридично не врегульовано.</p>
<p>Звичайно, прийняття цього закону дасть, розблокує цю ситуацію. Але з іншого боку, це дасть реальні надходження до бюджету, пораховано, і доповідач від комітету говорив, до 900 мільйонів гривень, якщо це закон запрацює, ми отримаємо в бюджет. Це, з одного боку, нам дасть можливість завтра вести дискусію з урядом про розподіл цих коштів і збільшення соціальних програм. З іншого боку, дасть можливість прозорого закладання механізму у використання природних ресурсів. Інакше те, що зараз відбувається, це здійснюється за межами закону. І там якраз є робота для Генеральної прокуратури. Бо все здійснюється на особистих стосунках. Ми ж повинні все унормувати законом. Бо природні ресурси є державним багатством.</p>
<p>Інше питання, яке я вважаю, до другого читання повинно бути врегульовано, це обов'язково у першій частині виключити із ліцензування торгівлю м'ясом і м'ясопродуктами. Я надіюся, що голова комітету у заключному слові на цьому акцентує увагу, бо це є продуктами споживання переважної більшості громадян, є торгівля і на базарах, і так далі. Ми не повинні заблокувати торгівлю в Україні найбільш необхідними продовольчими продуктами. Я вважаю, що у першому читання цей закон можна прийняті. А до другого відрегулювати всі моменти, на яких акцентували увагу виступаючі, зокрема і в частині грального бізнесу. Гральний бізнес потрібно теж жорстко регламентувати. Дякую.</p>
<p>&nbsp;</p>
<p>ГОЛОВУЮЧИЙ. Чорновіл, я не бачу. Соболєв, будь ласка.</p>
<p>&nbsp;</p>
<p>12:58:38</p>
<p>СОБОЛЄВ С.В.</p>
<p>Соболєв, виборчий блок Віктора Ющенка "Наша Україна".</p>
<p>Шановні колеги, я звертаюсь до аграріїв, яким сьогодні пробують дати подачку у вигляді того, що ліквідують нібито тепер патентування м'яса і молока. Його і так на сьогодні не існує. Якщо цей закон не введуть в дію, то його не буде далі. А тепер подивимось, для кого приймається цей законопроект.</p>
<p>Тут йшла мова про гральний бізнес. А я хочу зорієнтуватися на тих, хто займається видобутком нафти і газу. Так от, я прямо читаю, що пропонує цей законопроект. В разі надання спеціального дозволу, тобто ніяких конкурсів немає, ніяких тендерів немає, на користування нафтогазоносними надрами поза конкурсом, прямо записано в законопроекті - надрокористувач здійснює сплату збору за надання дозволу в розмірі тисяча неоподаткованих мінімумів. Ви вдумайтесь в це!</p>
<p>Тобто цим законопроектом фактично ті, хто може отримати сьогодні ліцензію на нафто і газовидобуток поза конкурсом, прямо сказано в законопроекті. Фактично зменшується ціна за кожен пласт, який вони будуть видобувати, в декілька десятків разів. Кинуть подачку у вигляді трьох тисяч неоподаткованих мінімумів і видобувайте, скільки завгодно!</p>
<p>До цього ще додам одну норму, за яку так рьяно соціал-демократ (об'єднаний) ратував: а у нас тепер така ліцензія видається на 50 років. От і вдумайтесь! Ви один раз заплатите три тисячі неоподаткованих мінімумів. І на цьому все закінчиться. І на 50 років ви отримаєте право на видобуток нафти і газу.</p>
<p>Саме тому я пропоную цей законопроект відхилити як такий, який б'є по Бюджету. А тепер отут шановний представник податкової адміністрації сидить пан Копилов. Пане Копилов, я до вас звертаюсь! Скажіть, будь ласка, скільки податкова адміністрація передбачає втратити від надрокористування в разі прийняття цього найстрашнішого рішення, яке вноситься в зал?! Я хотів би відповідь почути пана Копилова, який так ратує за надходження в Бюджет, коли треба забрати у вчителя, у лікаря, коли треба з медичного спирту забрати гроші. А тут, бачите, надрокористування за три тисячі неоподаткованих мінімумів на 50 років!</p>
<p>Я вважаю, що треба провести розслідування службове, яким чином цей законопроект з'явився взагалі в сесійній залі?</p>
<p>Хто стоїть за цим законопроектом, і прямо назвати тих власників компаній нафтових і газових, які пролобіювали це рішення, яке прямо б'є по бюджету України.&nbsp; Кричать, нема грошей на підняття мінімальної заробітної плати, а на зменшення ліценції - є, на те, щоб віддати на 50 років нафту і газ - є.&nbsp; Тому я пропоную цей законопроект відхилити.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp; Маленьке уточнення: Сергій Владиславович Копилов працює заступником міністра фінансів.</p>
<p>Шановні колеги, обговорення завершено. Я ставлю на голосування...</p>
<p>Бюджетний комітет? Ну, тут не записаний.</p>
<p>Ну, з процедури,&nbsp; будь ласка, одна хвилина, Порошенко.</p>
<p>&nbsp;</p>
<p>13:01:51</p>
<p>ПОРОШЕНКО П.О.</p>
<p>Дякую.&nbsp; Шановний Адаме Івановичу!</p>
<p>Законом про Державний бюджет на цей рік передбачено 180 мільйонів гривень надходжень, які будуть підставлені під зрив у випадку, якщо Верховна Рада зараз проголосує за цей закон.</p>
<p>Законом про Державний бюджет встановлено прозору процедуру розподілу ліцензій, встановлюється відкритий аукціон. Якщо цей закон буде зараз підтриманий, то бюджет недоотримає більше 180 мільйонів гривень.</p>
<p>Посилання шановного колеги Рудьковського, що нібито зараз ситуація заблокована, не відповідає дійсності, оскільки уряд прийняв відповідний порядок, затвердив його на Кабміні, і єдине, що потрібно в наших шановних олігархів та наближених до них політичних сил, це платити гроші до Державного бюджету, а не сприяти його розкраданню. Тоді і країна буде жити легше, і жити буде людям краще.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp; Будь ласка, заключне слово, хвилина, Буряк.</p>
<p>&nbsp;</p>
<p>13:03:07</p>
<p>БУРЯК С.В.</p>
<p>Шановні колеги!&nbsp; Я хочу до вас звернутися&nbsp; з такою пропозицією і проханням, і відмітити в стенограмі. В нас з частині 6 статті 3 без придбання торгового патенту суб'єкти підприємницької діяльності або їх&nbsp; структурні підрозділи здійснюють торгівельну діяльність - хліб, хлібо-булочні вироби, борошно пшеничне та житнє, таке інше. Я пропоную в процесі підготовки до другого читання добавити "яловичина та свинина, домашня птиця, яйця, риба". І це буде зроблено в разі прийняття цього законопроекту в першому читанні. Дякую за увагу.</p>
<p>&nbsp;</p>
<p>ГОЛОВУЮЧИЙ. Так, шановні колеги, будемо голосувати.</p>
<p>Ставиться на голосування проект Закону про внесення змін до деяких законів України щодо зміни ставок і порядку справляння деяких зборів, обов'язкових платежів. Реєстраційний номер 5289. За основу в першому читанні.</p>
<p>&nbsp;</p>
<p>13:04:17</p>
<p>За-176</p>
<p>По фракціях, будь ласка. "Наша Україна" - 1, "Регіони України" - 57, комуністи - 0, соціал-демократи - 39, "Демініціативи" - 0, "Трудова Україна" - 29, Народна аграрна партія - 11, соціалісти - 19. Далі, будь ласка. Блок Тимошенко - 0, "Союз" - 8, "НДП", партія промисловців, підприємців - 9, "Центр" - 0, "Позафракційні" - 3.</p>
<p>Пропозицій немає ніяких? Тоді законопроект відхилено.</p>
<p>Є на повторне перше читання. Хто за цю пропозицію, прошу визначатися.</p>
<p>&nbsp;</p>
<p>13:05:22</p>
<p>За-167</p>
<p>Рішення не підтримано. Законопроект, таким чином, відхилено. (Та, то вже не має значення, цифри ті самі)</p>
<p>Будь ласка, нам потрібно включити до порядку денного і розглянути проект Закону про внесення змін до деяких законів України щодо адміністрування податків, зборів, обов'язкових платежів. Проект народного депутата Терьохіна за номером 5294.</p>
<p>Голосуємо для включення до порядку денного і розгляду.</p>
<p>&nbsp;</p>
<p>13:06:06</p>
<p>За-100</p>
<p>Рішення не прийнято. По фракціях, будь ласка.</p>
<p>"Наша Україна"&nbsp; - 61, "Регіони&nbsp; України" - 0,&nbsp; комуністів - 29, соціал-демократи, "Демократичні ініціативи", "Народовладдя", "Трудова Україна", Народна&nbsp; аграрна партія - нулі, соціалісти - 7,&nbsp;&nbsp; Блок Тимошенко - 1, "Союз", НДП, промисловці і підприємці і "Центр" - нулі, позафракційні - 2.</p>
<p>На жаль, ми не включили до порядку денного, тому&nbsp; законопроект не розглядається.</p>
<p>Так, про включення&nbsp; до порядку денного і прийняття заяви. Проект Постанови про прийняття заяви Верховної Ради України стосовно конфлікту, що мав місце останнім часом в Косово та Метохії. Проект народного депутата Шибка. Реєстраційний номер 5321. Голосується&nbsp; про включення до порядку денного і розгляду. Прошу підтримати.</p>
<p>&nbsp;</p>
<p>13:07:19</p>
<p>За-112</p>
<p>Рішення не прийнято. По фракціях, будь ласка.</p>
<p>"Наша Україна"&nbsp; - 5, "Регіони&nbsp; України" - 0,&nbsp; комуністів - 55, соціал-демократи - 6, "Демініціативи" - 0, "Трудова Україна" - 4,&nbsp; Народна&nbsp; аграрна партія - 1,&nbsp; соціалісти - 20, Блок Тимошенко - 16, "Союз" - 0, НДП, промисловці і підприємці&nbsp; - 4, "Центр" - 0, позафракційні - 1.</p>
<p>Таким чином, ну мало що вже поможе. Якби було&nbsp; 200, то я розумію. Якщо 112. Шибко, будь ласка, 1&nbsp; хвилина.</p>
<p>&nbsp;</p>
<p>13:08:01</p>
<p>ШИБКО В.Я.</p>
<p>Шановні колеги, я звертаюся до вас з приводу того, що ця заява була написана ще 25 березня зразу після подій, які відбулися в Метохії і Косово, але це не означає, що там напруга якось знизилася на сьогоднішній день, тому прошу вас, зверніть увагу на те, що заява написана виважено, і я вас дуже прошу ще раз повернутися&nbsp; до цього. Можливо в той час, який пройшов, ви звернули на неї уваги, але там є ряд концептуальних таких речей, які на сьогоднішній день виважено виписані і вони не розходяться з думкою міжнародної громадськості з приводу того, як там сьогодні злагодити&nbsp; цей конфлікт.</p>
<p>Дуже&nbsp; прошу вас знову повернутися і розглянути це питання.</p>
<p>&nbsp;</p>
<p>ГОЛОВУЮЧИЙ. Будь ласка, з процедури Чубаров, мікрофон.</p>
<p>&nbsp;</p>
<p>13:08:57</p>
<p>ЧУБАРОВ Р.А.</p>
<p>Шановні колеги! Шановні виборці! Думаю, що Верховна&nbsp; Рада&nbsp; України має висловлювати свою позицію з будь-яких ситуацій, при яких масово порушуються права людини і особливо, якщо ці права порушується з етнічних або релігійних ознак.</p>
<p>І до того, що було у нас зараз не проголосовано, я думаю, що ми маємо бути послідовними у такій позиції і маємо відображати і таку позицію щодо, на жаль, таких багатьох конфліктних ситуацій, які навколо України: і Косово, і Чечня, де знищується чеченська нація. Тому, я думаю, ми мали би&nbsp; підготовити таку спільну заяву, яка би відображала позицію України, як миролюбивої держави до будь-яких таких масових порушень прав&nbsp; людини і знищення людей. Дякую.</p>
<p>&nbsp;</p>
<p>ГОЛОВУЮЧИЙ. Борису Іллічу Олійнику, який дуже добре знає ці проблеми, одну хвилину. І будемо визначатися.</p>
<p>Від вас вже виступали тільки що. Від "Нашої України " були представники, зараз я надав від фракції комуністів.</p>
<p>&nbsp;</p>
<p>13:10:00</p>
<p>ОЛІЙНИК Б.І.</p>
<p>Шановні колеги! Бомбардування в Косово та Метохії це, до речі, прецедент, який потім повів далі до Іраку, і далі виходить на Сірію і Іран. Так що Рада Європи засудила абсолютно всі ці дії. І спровоковане побиття, міжконфесійна сутичка - це тільки&nbsp; початок всього. Тому Рада Європи, посилаючись на рішення Організації Об'єднаний Націй закликала вирішити це питання негайно.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Я зараз поставлю пропозицію про повернення до розгляду цього питання. Прошу визначатися. Хто за те, щоб повернутися до розгляду питання проекту Постанови про прийняття заяви Верховної Ради стосовно конфлікту, що мав місце останнім часом у Косово та Метохії. Прошу голосувати.</p>
<p>&nbsp;</p>
<p>13:11:19</p>
<p>За-131</p>
<p>Знято питання. Було б 200, можна й ще раз.</p>
<p>Слухається питання проект Закону про легалізацію доходів і майна, з яких не сплачені податки. Тут у нас є три законопроекти - за номером 3228, 3228-2 і 4003. Я запрошую для доповіді законопроекту за номером 3228 народного депутату Бондарчука Сергія Васильовича. Немає?</p>
<p>Так, будь ласка, наступний законопроект 3228-2, законопроект Президента, доповідає Заступник Міністра фінансів Копилов Вадим Анатолійович. Будь ласка, Вадим Анатолійович, спробуйте в три хвилини вкластись.</p>
<p>&nbsp;</p>
<p>КОПИЛОВ В.А.</p>
<p>Шановний Адам Іванович, шановні народні депутати!</p>
<p>Сьогодні, з одного боку, в тіньовому секторі України, а з другого за межами України знаходяться значні капітали та доходи, які здатні істотно наростити рівень легальної капіталізації економіки України. Отже, стати фінансовим забезпеченням подальших якісних змін в економіці країни, і її структурі та в забезпеченні стабільних темпів зростання на тривалу перспективу.</p>
<p>З метою вирішення цієї проблеми та залучення тіньових коштів у реальну економіку держави, поповнення кредитних ресурсів, та поліпшення інвестиційного клімату Президентом України внесений до Верховної Ради як невідкладний проект Закону України про легалізацію доходів фізичних осіб, з яких не сплачено податки, збори до бюджетів та державних цільових фондів. Прийняття цього закону запровадить механізм легалізації доходів фізичних осіб, грошових коштів та майнових активів, з яких не сплачено встановленні законом України податки, збори до бюджетів та державних цільових фондів. Передбачено, що легалізація здійснюватиметься шляхом добровільного декларування фізичними особами або їх законними представниками відповідних об'єктів та сплати державного мита за ставкою 10 відсотків вартості об'єктів легалізації, які знаходяться в Україні та&nbsp; за її межами. Обов'язковою умовою легалізації грошових коштів є їх переведення або внесення протягом періоду здійснення легалізації на поточні або вкладні&nbsp; рахунки&nbsp; в установах банків України. При цьому гарантоване збереження таємниці щодо суб'єктів легалізації, їх поточних&nbsp; та вкладних рахунків, відкритих у будь-яких банках України та іншої інформації, що міститься у декларації про легалізацію доходів.</p>
<p>Значним стимулом до участі&nbsp; легалізації доходів буде передбачено у законопроекті звільнення від кримінальної відповідальності за ухилення від сплати податків, зборів, обов'язкових платежів та адміністративної відповідальності за ухилення від&nbsp; подання декларації щодо&nbsp; доходів, які були легалізовані.&nbsp; Відповідальності за порушення&nbsp; податкового законодавства щодо легалізованих об'єктів та надання відомостей про джерела походження доходів. Разом з цим слід особливо&nbsp; наголосити на тому, що завдання залучення в офіційний сектор економіки тіньових доходів і капіталів у жодному випадку не повинно означати створення можливостей для легалізації кримінальних капіталів і доходів, отриманих від заборонених законом видів діяльності.</p>
<p>Очікується, що легалізація, здійснена відповідно до закону,&nbsp; дозволить створити&nbsp; передумови для повернення в Україну коштів та майна, а також залучити до банківської системи України кошти фізичних осіб, що перебувають&nbsp; у закордонних банках, залучити додаткові внутрішні інвестиції у національне виробництво конкурентноспроможної продукції. Разом з тим, вважаємо&nbsp; необхідним висловити наступні пропозиції до цього законопроекту.</p>
<p>По-перше, в останньому абзаці статті 1-ї законопроекту слова "з яких не сплачено встановлені законодавством України податки" необхідно замінити на слова, на які...</p>
<p>&nbsp;</p>
<p>ГОЛОВУЮЧИЙ. Продовжить, будь ласка, продовжить. Да, да, будь ласка.</p>
<p>&nbsp;</p>
<p>КОПИЛОВ В.А. ...на які не нараховано встановлені законодавством України податки України податки, оскільки одночасно з легалізацією доходів фактично відбуватиметься списання податкової заборгованості з легальних доходів.</p>
<p>І, по-друге, враховуючи, що декларування доходів фізичних осіб, отриманих у 2003 році, завершено першого квітня 2004 року, пропонуємо внести поправку до законопроекту щодо початку періоду легалізації, а саме в абзаці першому статті третьої слова "перше березня 2004 року" замінити на слова "перше липня 2004 року". Просив би підтримати цей законопроект з урахуванням зазначених поправок. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Вадиме Анатолійовичу. Сідайте, будь ласка. Законопроект за номером 4003 доповідає заступник голови комітету і разом і думку з приводу цих законопроектів Комітету з питань фінансів і банківської діяльності Терьохін Сергій Анатолійович. Будь ласка.</p>
<p>&nbsp;</p>
<p>&nbsp;13:16:26</p>
<p>ТЕРЬОХІН С.А.</p>
<p>Дякую. Шановні народні депутати, дозвольте мені доповісти від імені комітету думку комітету по двох законопроектах - це 3228-2, поданий Президентом, і 4003, розробником якого є народні депутати Терьохін, Буряк, Капустін, Кальніченко, Цушко, Галієв і Святаш.</p>
<p>Комітет розглянув законопроект, поданий Президентом і зазначає, що на думку розробника, законопроект має на меті залучення тіньових коштів у реальну економіку держави, поповнення кредитних ресурсів, поліпшення інвестиційного клімату. І запровадження цього закону, на думку суб'єкта права законодавчої ініціативи, створить механізм легалізації доходів фізосіб, грошових майнових активів, цінних паперів, з яких не сплачені встановлені законодавством податки, збори, обов'язкові платежі.</p>
<p>За висновком Головного науково-експертного управління Апарату Верховної Ради проект може бути прийнятий за основу з урахуванням висловлених ними зауважень і пропозицій. Комітет прийняв рішення рекомендувати Верховній Раді України прийнятий зазначений законопроект за основу і подав проект постанови.</p>
<p>Стосовно закону 4003, який був поданий народними депутатами, хочу зазначити, що на відміну від президентського законопроекту він не передбачає обов'язкове ввезення коштів на територію України, а передбачає правила легалізації і декларації таких коштів в зв'язку з тим, щоб ми мали можливість майбутній приріст капіталу на цій базі оподатковувати за загальними принципами.</p>
<p>Введення ж будь-якого оподаткування активів, які мають ввозитися на територію України, на нашу думку, є недоцільним, тому що сьогодні існує маса різноманітних схем ухилення, коштують які до п'ять відсотків від суми відмивання капіталу. І тому жодних стимулів для легалізації капіталу при його оподаткуванні задньому, на нашу думку, не буде.</p>
<p>Тому є прохання від імені комітету теж підтримати і 4003 в першому читанні, і провести роботу з Кабінетом Міністрів з тим, щоб з цих двох проектів, тобто з президентського і 4003 зробити один, взявши добрі норми з одного проекту, з іншого, відкинувши те, що працювати не буде. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Сергій Анатолійович. Сідайте. будь ласка.</p>
<p>Від Комітету з питань боротьби з організованою злочинністю і корупцією голова комітету Стретович Володимир Миколайович.</p>
<p>&nbsp;</p>
<p>13:19:30</p>
<p>СТРЕТОВИЧ В.М.</p>
<p>Шановний пане Головуючий, Шановні народні депутати! Вказаними законопроектами, мова йде про законопроект реєстраційний 2228, 2228-2, пропонується проведення виключної разової легалізації фізичними особами доходів, з яких не сплачені податки, а також легалізація об'єктів власності, які знаходяться за межами митного кордону України і були придбані з порушенням правил валютного регулювання.&nbsp; На думку авторів, прийняття законопроекту призведе до поліпшення інвестиційного клімату, розвитку підприємництва, залучення коштів тіньового грошового обігу та поповнення кредитних ресурсів, спрямування їх в реальну економіку.</p>
<p>Головне науково-експертне управління Верховної Ради України в своєму висновку від 27 березня висловило ряд суттєвих зауважень і пропозицій і згідно цього висновку законопроект за результатами розгляду в першому читанні доцільно відправити на доопрацювання з поданням на повторне перше читання.</p>
<p>Однак, ряд положень цього законопроекту суперечить Конституції України, зокрема статті 41-й щодо права громадянина володіти, користуватися, розпоряджатися своєю власністю, а також Кримінально кодексу України, Закону України "Про застосування амністії в Україні" і таке інше.&nbsp; Пропозиції щодо легалізації об'єктів власності, які знаходяться за межами митного кордону і були придбані з порушенням права валютного регулювання, це стаття друга проекту, не відповідають мені законопроекту, а саме залучення фінансових коштів в економіку України.</p>
<p>Також це стосується положення щодо надання можливості особі, яка легалізує свої доходи, придбати облігації спеціальної державної внутрішньої позики. Згідно норм Бюджетного кодексу України кошти, що залучені під розміщення облігацій внутрішньої позики, складають внутрішній державний борг та будуть спрямовуватися до Державного бюджету України, а не будуть інвестовані в реальну економіку держави.&nbsp;&nbsp; Таким чином, положення законопроекту не тільки суперечать Конституції України та чинному законодавству, але й не вирішують головної мети - створення передумов для залучення додаткових фінансових коштів в економіку України.</p>
<p>Авторами не запропоновано такого механізму, який би зробив привабливим повернення коштів в Україну і їх легалізацію та подальшого збереження легалізованих коштів.&nbsp; Не вирішена також належними чином і юридична складова цього питання, а саме звільнення суб'єктів легалізації від кримінальної відповідальності і гарантія непереслідування їх в майбутньому з метою притягнення до кримінальної відповідальності.</p>
<p>З урахуванням викладеного та зауважень і пропозицій Головного науково-експертного управління, комітет на своєму засіданні 25 травня 2003 року прийняв рішення рекомендувати Верховній Раді відхилити вказаний законопроект як такий, що суперечить Конституції України і чинному законодавству.&nbsp; Прошу підтримати це рішення комітету.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Так, будь ласка, шановні колеги, є необхідність обговорювати? Є.</p>
<p>Кармазін наполягає і ще хтось з тих, хто записався. І Соломатін.</p>
<p>Будь ласка, Кармазін, за ним Соломатін і Шурма, так. І Шкіль.</p>
<p>&nbsp;</p>
<p>13:22:24</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність", виборчий блок Віктора Ющенка "Наша Україна".</p>
<p>Шановні народні депутати!&nbsp; Законопроект про легалізацію доходів фізичних осіб, за які не сплачено податки, збори, обов'язкових платежів до бюджетів та державних цільових фондів, можна чітко визначити, що цей законопроект про те, як легалізувати вкрадене і вивезене майно з України і в Україні для всіх категорій і верств населення, як припинити всі ті кримінальні справи, які ще ведуться по статті 112-й, хоча по 112-й Кримінального кодексу, яка передбачає кримінальну відповідальність за ухилення від сплати податків, справи ведуться тільки&nbsp; в основному з певною політичною направленістю, тобто не проти всіх політичних сил. Але люди замислюються над тим: а що ж буде після президентських виборів, тобто після 31 жовтня 2004 року? А чи не прийдеться все повертати і потім рішеннями судів забирати: і заводи, і все інше, що незаконно забрано? Саме тому і вносяться ці проекти, і саме в цей час. Чим відрізняється законопроект, який вніс Президент, від того, що вносив уряд від 18 червня 2003 року? А лише датою внесення і більших гарантій.</p>
<p>Я вважаю, що законопроекти: ні один, ні другий, ні третій - не готові сьогодні для концептуального сприйняття народом України. Перше.</p>
<p>Друге. Я вважаю, що нам треба взяти той світовий досвід, який вже використовувався у боротьбі з цим злом. На мій погляд, треба взяти, і я просив би, Володимире Михайловичу, щоб ми запровадили - ви бачите Президента хоч іноді, я розумію, що він нікого не слухає, я розумію, що він слухає тільки кланово-олігархічну групу одну, і другу ще слухає іноді за чаєм дома, - але прийняти за основу той підхід, який є у Федеративній Республіці Німеччині, яка прийняла рішення про податкову амністію. І давайте розглядати питання про податкову амністію, а не про якусь легалізацію. А там німцям сказали: "Всім заплатити податок в розмірі 25 відсотків з того, що вивезено і вкрадено". По різних оцінках, у нас від 20 до 50 мільярдів доларів вивезено. Якщо цього не буде зроблено, то сума податку збільшується через кілька місяців до 35 відсотків. Після цього дія амністії в Німеччині припиняється - це 30 червня цього року, - і податкові органи полюють на недобросовісних підприємців і злодіїв.</p>
<p>Тому, шановні народні депутати, давайте розробляти проект про економічну амністію, а ці проекти треба відхиляти. Дякую.</p>
<p>&nbsp;</p>
<p>Засідання веде ЛИТВИН В.М.</p>
<p>&nbsp;</p>
<p>ГОЛОВА. Так, слово... ми йдемо&nbsp; по запису. Ігор Шурма, будь ласка, тоді. Потім Соломатін, тоді Шкіль. Ні, зараз Ігор Шурма, а потім Соломатін. Є, от іде.</p>
<p>&nbsp;</p>
<p>13:25:56</p>
<p>ШУРМА І.М.</p>
<p>Ігор Шурма, фракція Соціал-демократичної партії України (об'єднаної).</p>
<p>Проведення ефективної амністії тіньових капіталів є складною задачею, що потребує розробки ретельно обгрунтованого механізму її здійснення. Запропоновані законопроекти 3228, 4003 недостатньо досконалі, щоб вирішити цю проблему. Головний фактор успіху компанії з проведення капіталів у легальну економіку - це достатні гарантії безпеки. Крім того, ефективне проведення податкової амністії можливо лише за умов системного формування зрозумілих та стабільних економічних і в першу чергу&nbsp; фіскальних законів та загального росту довіри до влади суспільства.</p>
<p>В той же час законопроект 3228-2 необхідно розглядати саме як&nbsp; концепцію, яку треба за період між першим та другим читаннями суттєво доповнити.</p>
<p>Необхідно приведення до нового&nbsp; змісту низки економічних і в першу чергу фіскально-податкових законів, правових актів, на основі яких здійснюється валютне регулювання, та внесення відповідних доповнень до Кримінального&nbsp; кодексу та інших законодавчих актів України. Що стосується змін до Кримінального кодексу України, то необхідно сформулювати безпосередньо в самому кодексі положення&nbsp; про те, що&nbsp; суб'єкти&nbsp; легалізації, які легалізували доходи, звільняються від кримінальної відповідальності за ухилення від повернення&nbsp; виручки в іноземній валюті, незаконне відкриття або використання за межами України валютних рахунків, а також за ухилення від сплати податків, зборів та інших платежів, передбачено відповідними статтями Криимінального кодексу України та адміністративною відповідальністю за ухилення від подання&nbsp; декларації про доходи, передбачено відповідною статтею&nbsp; Кодексу України про адміністративні&nbsp; правопорушення.</p>
<p>Необхідно також зміни у Кримінальному кодексі, які захистять конфіденційність інформації в межах легалізації капіталів.</p>
<p>Положення законопроекту про&nbsp; те, що за розголошення інформації" ( і далі по тексту). Необхідно конкретизувати, яку саме кримінальну та&nbsp; адміністративну відповідальність&nbsp; мають нести такі посадові особи, а можливо не тільки посадовці, а й установи.</p>
<p>Безумовно, було б доречним також введення більш жорстких норм відповідальності за приховування доходів після завершення&nbsp; періоду амністії. Без таких системних змін у законодавстві законопроект про легалізацію доходів фізичних осіб, з яких не сплачено податки, є&nbsp; занадто схематичним та не передбачає введення зрозумілих для бізнес-середовища правил гри.</p>
<p>Зазначені недоліки&nbsp; не повинні затримувати законотворчого процесу щодо легалізації тіньових капіталів в Україні. Тому найбільш доцільним, на наш погляд,&nbsp; було б прийняти&nbsp; запропонований законопроект 3228-2 з тим, щоб у період з першого по друге читання ретельно його доопрацювати.</p>
<p>Дякую за увагу.</p>
<p>&nbsp;</p>
<p>ГОЛОВА. Юрій Соломатін. Підготуватися Шкілю.</p>
<p>&nbsp;</p>
<p>13:29:05</p>
<p>СОЛОМАТІН Ю.П.</p>
<p>Шановні колеги! Коли я ознайомлювався з цим законопроектом, я згадав вірші і відому піснічку Володимира Висоцького про те, "де мій&nbsp; чорний пістолет". А можна перефразувати це таким чином: "Звідки мій перший мільйон?" І зараз пропонується одноразовий захід. У нас дуже багато різних одноразового використання засобів, і це буде такий одноразового використання. Для того, щоб якось створити належні умови ось цим хлопцям, які заховали чорний пістолет і чорний мільйон десь,&nbsp; і щоби легалізувати і повернути все це.</p>
<p>Я хочу вас спитати: "А чому пропонується лише оподаткувати в розмірі 10 відсотків&nbsp; від вартості об'єкту або тих грошей, які легалізуються, або не 13 відсотків, як зараз сплачується податок? А можливо&nbsp; якийсь інший відсоток? 20 чи 25?" Давайте ми грунтовно поговоримо на цю тему. Якщо людина хоче зберегти своє обличчя&nbsp; перед тим народом у вірності, котрому воно клянеться щодня, в тому числі з цієї трибуни і поза цією трибуною. Нехай вона покається нормальним чином, а не за 10 відсотків. Що це за індульгенція? Як у свій час Папа Римський роздавав індульгенції, так і цей закон. Що це за індульгенція від імені України? Я розумію можливо від Президента. Нехай Президент роздає такі індульгенції, якщо у нього є повноваження. Але ми, шановні народні обранці, якщо ми такими в дійсності є, не повинні займатися такою справою. Бо ми втратимо своє обличчя народних обранців, бо у народу є своя народна мораль і своє бачення того яким чином такі справи мають вирішуватися.</p>
<p>І ще декілька слів. Гарантується комерційна таємниця та особистість власника майна, яке повертається. Шановні, що це таке? У нас що з'явилися таємниці більш ніж ........ зовсім таємні протоколи ЦК КПРС? До чого ми дожилися, до чого ми прийшли? Давайте ми будемо легалізувати і не боятися того, кому це належить. А якщо у нас тут з'являються таємниці, то навіщо нам така буржуазна держава, яка приховує від власного народу тих, хто вкрав у цього народу останнє.</p>
<p>Чи можна приймати цей законопроект за основу? Ні, не можна приймати його за основу. Дякую.</p>
<p>&nbsp;</p>
<p>ГОЛОВА. Андрій Шкіль, будь ласка.</p>
<p>&nbsp;</p>
<p>13:32:23</p>
<p>ШКІЛЬ А.В.</p>
<p>Дякую. Шкіль Андрій, фракція Блоку Юлії Тимошенко. Звичайно, якщо говорити про&nbsp; легалізацію доходів на майно, із яких там не сплачено податки. Одним словом амністія на капітали, як це говорилось, то&nbsp; у самих поняттях і амністія, і легалізація доходів криється позитивний зміст. Але хотілось&nbsp; би і глибше глянути. Ну насправді, що тут є позитивного, що негативного, які приховані підводні камені є у кожному законопроекті. Звичайно, жодного з них приймати навіть за основу не варто, тому що проекти, які подані сюди, мають, справді,&nbsp; одноразовий характер. Ось, наприклад, всі кошти за будь-яких обставин, які були вивезені і переведені за межі України громадянами України, зроблені ними протягом 1991-2003 років. Як визначити, у які роки, які кошти коли&nbsp; були переведені, якщо вони переводяться з українських компаній у власні компанії в офшорних зонах. Тобто тут питання обліку, коштів обліку, часу їх переведення є достатньо відносним. Яким чином, у яких лабораторіях, коли кошти були переведені. Це зараз&nbsp; можна приватизувати “Криворіжсталь” і з допомогою цих законопроектів взяти легалізувати свої кошти, сказати: хе, може якісь там питання по легалізації і були, але ж кошти тепер, я заплатив 10 відсотків, вони стали легальними. Приватизація може нелегальна була, так вже інше, а от продаж незаконно легалізованих об'єктів є легальними, тому що кошти я задекларував, показав, запропонував. Знаєте, це внутрішній закон, я би хотів сказати, такий родинний закон. Від нього віє таким родинним затишком однієї родини, яка нині керує Україною. І в плані того, що їм це вигідно, ну, звичайно, але чи буде вигідно тим, хто буде голосувати за цей законопроект. Ті копійки, порівнюючи з тими, що&nbsp; є у них, які ви легалізуєте з допомогою&nbsp; цього законопроекту, є ніщо порівняно з тим, які кошти втратить українська держава, тому що дуже багато тих коштів, які будуть з допомогою&nbsp; цього закону легалізовані. Можна буде повернути без&nbsp; 10&nbsp; відсотків, без легалізації, а з допомогою судів і прокуратури абсолютно чесно, законно і без жодних правових наслідків.</p>
<p>Тому&nbsp; немає позитивних підстав голосувати за ці законопроекти. Тут не вказані джерела перевірки Генпрокураторою отримання коштів, хоч&nbsp; у статті 2-й така процедура є заборонена. Бо в принципі тут може це буде, знаєте, двоякий законопроект. Одні легалізують, а інші за допомогою цього закону 3203 депутатського можуть перевірити законність чи незаконність отримання нелегалізованих коштів, що взагалі протирічить усім поняттям і нормам і правовим, і моральним, і будь-яким іншим.</p>
<p>Тому я наголошую. За поняттям "легалізація", "амністія" криється одне бажання - вкрадене, незаконно нажите видати як те, що має право бути не просто задеклароване, але ще...</p>
<p>&nbsp;</p>
<p>ГОЛОВА. По мотивах. Я бачу. Яворівський, Гірник і Мироненко.</p>
<p>&nbsp;</p>
<p>13:35:41</p>
<p>ЯВОРІВСЬКИЙ В.О.</p>
<p>Володимир Яворівський. Оскільки Адам Іванович шановний позбавив мене слова, я дві тези хочу навести.</p>
<p>Перша. Ми є дуже небезпечним суспільством у тому стосунку, що ми маємо 90 відсотків злюмпінізованого народу і маємо десь 10 відсотків скоробагатьків, які одірвали від державного пирога найбільший шматок. Ми не маємо середнього класу, і це є небезпечне суспільство.</p>
<p>Друге. Навіть найкращий законопроект Терьохіна, який тут є, не вичерпує цієї теми. Я переконаний, що найкраще в Україні буде розв'язати проблему повернення капіталів і тому подібне тим шляхом, яким зробив Саакашвілі. Треба просто взяти його указ президента, як він це зробив, за кілька місяців грузинський бюджет отримав чотири повноцінних бюджети. Узяти цей указ його, перекласти на українську мову і де у листопаді місяці зробити те саме у нас. Дякую.</p>
<p>&nbsp;</p>
<p>ГОЛОВА. Євген Гірник, будь ласка, мікрофон.</p>
<p>&nbsp;</p>
<p>13:36:48</p>
<p>ГІРНИК Є.О.</p>
<p>По-перше, я хочу протестувати, що Адам Іванович свої регламенти встановлює. А, по-друге, хочу сказати, що взагалі українське суспільство згідно соцопитувань в цілому позитивно оцінює ідею легалізації доходів, соцопитувань 61 процент. І воно дало свій ефект у країнах розвинутої демократії, де оподаткування було досить високим, а також у Казахстані, де клан Назарбаєва, інші баї узаконили більше 500 мільйонів доларів США. Але у Казахстані авторитарний режим, а у нас&nbsp; за 12 років перейшли до тієї економіки в тіні, де зараз знаходиться більше 50 процентів, і за що одержували відповідні відкати в сумах значно більших, ніж 2,5 чи навіть 10 відсотків. Лазаренко казав 50 на 50. Тобто більшість цих людей вважають, що свій податок чи відкат вони вже заплатили.</p>
<p>І наше законодавство дозволяє легалізувати будь-які доходи цілком...</p>
<p>&nbsp;</p>
<p>ГОЛОВА. Мироненко, фракція комуністів.</p>
<p>&nbsp;</p>
<p>13:37:59</p>
<p>МИРОНЕНКО В.А.</p>
<p>Пятый избирательный округ, Мироненко, фракция Коммунистической партии Украины.</p>
<p>Совсем недавно ставился на голосование законопроект лидера фракции Коммунистической партии Украины Петра Николаевича Симоненка, запрещающий повышать цены на хлебопродукты, но капиталистические фракции не проголосовали.</p>
<p>Сейчас я очень боюсь, что эти самые фракции проголосуют за данный законопроект, потому что он помогал, вот такая ситуации, помогал воровать, обворовывать государство. Если только этот законопроект, какой-то один из них будет принят, значит, и дальше будут прятать доходы ы дальше будут обворовывать народ. И я бы просил бы всех сознательных депутатов, не являющихся миллионерами, проголосовать против. Спасибо.</p>
<p>&nbsp;</p>
<p>ГОЛОВА. Дякую.</p>
<p>&nbsp;</p>
<p>МАРТИНЮК А.І. Шановні колеги, я звертаюсь до шановних депутатів Яворівського і Гірника! будь ласка візьміть Регламент, на 26 сторінці прочитайте статтю 3.3.8, частину другу: "У разі відсутності депутата в момент надання йому слово, вважається, що він відмовився від слова". Вас не було в той час в сесійній залі, появилися - одержали. Вибачте, все за Регламентом.</p>
<p>&nbsp;</p>
<p>ГОЛОВА. Так, Яворівський, репліка. І, будь ласка, тоді заключне слово Терьохіну. Мікрофон Яворівського.</p>
<p>&nbsp;</p>
<p>13:39:27</p>
<p>ЯВОРІВСЬКИЙ В.О.</p>
<p>Шановний Адаме Івановичу, ви маєте рацію в тому, що депутат відсутній, звичайно, не може ж його тінь виступати замість нього. Але, шановний Адаме Івановичу, ви тоді якісь або окуляри спеціальні візьміть, абощо, ну немає у вас права самому встановлювати, є чи немає.</p>
<p>Я можу дивитися вам просто в очі, ви можете мене не бачите. Через це не є&nbsp; підставою. Інцидент вичерпано.</p>
<p>&nbsp;</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>ГОЛОВА. Будь ласка, Сергій Терьохін.</p>
<p>&nbsp;</p>
<p>13:40:01</p>
<p>ТЕРЬОХІН С.А.</p>
<p>Дякую, пане Головуючий.</p>
<p>(Ш у м&nbsp;&nbsp; у&nbsp;&nbsp; з а л і)</p>
<p>Та не кричи, дядьку, так сильно!</p>
<p>Я ще раз повторюю позицію комітету, яку я доповідав, це прийняти 3228-2, президентський, 4003 в першому читанні. Потім щось зробити з них.&nbsp; Але від себе можу сказати, це не позиція комітету, але моя особиста: 3228-2, президентський, це законопроект для легалізації великих сум для великого бізнесу, 4003 - це депутатський - це законопроект, спрямований на захист українських остарбайтерів, отих людей, які заробляють гроші десь своєю працею, а потім мають їх везти через кордон і давати хабарі митникам для того, щоб ввозити ці кошти.</p>
<p>Одначе, ще раз, це моя особиста думка: я вважаю, що будь-яка легалізація або будь-яка амністія може бути проведена виключно чесною і порядною владою. Тому мені здається, що зараз не на часі не те і не інше.</p>
<p>Дякую.</p>
<p>&nbsp;</p>
<p>ГОЛОВА. Так, шановні колеги, прошу уваги, зараз будемо голосувати&nbsp; для прийняття за основу законопроектів.</p>
<p>Першим ставиться на голосування законопроект 3228, автор&nbsp; - народний депутат Бондарчук. Це проект закону про легалізацію доходів і майна, з яких не сплачено податків.</p>
<p>&nbsp;</p>
<p>13:41:45</p>
<p>За-13</p>
<p>Рішення не прийнято.</p>
<p>Шановні колеги, другим ставиться на голосування проект за номером 3228-2, президентський. Це проект закону про легалізацію доходів фізичних осіб, з яких не сплачено податки, збори, обов'язкові платежі до бюджетів та державних цільових фондів. За основу прошу голосувати.</p>
<p>&nbsp;</p>
<p>13:42:30</p>
<p>За-171</p>
<p>Рішення не прийнято.</p>
<p>Третій проект... По фракціях?&nbsp; Будь ласка.</p>
<p>"Наша Україна" - 0. "Регіони України" - 57, фракція комуністів - 0, СДПУ(о) - 37, "Демініціативи", "Народовладдя" - 0, "Трудова Україна" - 29, Народна аграрна - 20, СПУ - 0, Блок Тимошенко - 0, "Союз" - 11, НДП і промисловці і підприємці - 11, "Центр" - 0, "Позафракційні" - 6.</p>
<p>Проголосували, я ж вам сказав. Ви ж слухайте уважно, будь ласка! Вона така народна, як і ви теж відповідним чином, аналогічно.</p>
<p>(Ш у м&nbsp; у&nbsp; з а л і)</p>
<p>Шановні колеги, ставиться на голосування для прийняття за основу проект 4003 - це проект Закону про податкову амністію. Автори - група народних депутатів: Терьохін, Буряк, Капустін, Кальніченко, Цушко, Галієв, Святош. Для прийняття за основу. Прошу голосувати.</p>
<p>&nbsp;</p>
<p>13:44:00</p>
<p>За-5</p>
<p>Рішення не прийнято.</p>
<p>Шановні колеги, можливо, тоді поставити на повторне перше читання проект, який набрав найбільше голосів. Немає заперечень?</p>
<p>Заспокойтеся, будь ласка! Я ставлю на голосування про направлення на повторне перше читання проекту Закону про легалізацію доходів фізичних осіб, з яких не сплачено податки, збори, обов'язкові платежі до бюджетів та державних цільових фондів. Реєстраційний номер 3228-2. Проект президентський. Прошу голосувати. На повторне перше читання.</p>
<p>&nbsp;</p>
<p>13:44:47</p>
<p>За-179</p>
<p>Законопроекти відхилено.</p>
<p>Оголошується до розгляду Проект Закону про запровадження тимчасового спеціального порядку повернення фізичними особами в Україну коштів. Доповідач - Черновецький, будь ласка, Леонід Михайлович.</p>
<p>Підготуватися Терьохіну.</p>
<p>&nbsp;</p>
<p>13:45:22</p>
<p>ЧЕРНОВЕЦЬКИЙ Л.М.</p>
<p>Уважаемый председательствующий! Уважаемые народные депутаты! Дарницкий избирательный округ, Христианская либеральная партия Украины, фракцыия "Наша Украина" .</p>
<p>Я хочу вам сказать о том, что очень странно, что зал не поддержал законопроекты похожие на мой, но я подал свой законопроект раньше всех&nbsp; и я счастлив, что он нашел свое как бы продолжение&nbsp; и в законопроекте Президента, и других заслуженых людей, и господина Терехина.</p>
<p>Законопроект явно нужен, потому что на Украине сегодня не существует никаких вообще оценок никакого майнового состояния чиновников. Деньги&nbsp; это в основном чиновников, потому что они являются самыми богатыми людьми на Украине, вот. И очень странно, что мы не хотим денег&nbsp; без процентов, которые бы вернулись в Украину без всяких на то препонов.</p>
<p>В Казахстане, когда у президента Назарбаева арестовали 50 миллионов долларов в Швейцарии, сразу такой законопроект появился и был&nbsp; проголосован в верховном их совете. И я вам скажу, что вместо 50 миллионов страна получила еще&nbsp; 500 миллионов и он еще действует. Это интересно, факт. Вот. Потому что вы посмотрите, никто... даже в России принято решение о том, чтобы те, кто у власти как-то декларировали свои доходы. У нас ни декларации, ничего такого нет. Люди, которые имеют доход в 1 гривну в год, летают на самолетах. Ну чего бы нам не решить эту проблему, усилить уголовную&nbsp; ответственность за неуплату налогов и одновременно взять&nbsp; .... легализировать&nbsp; то, что&nbsp; уже все-равно ведь вывезено. Никто не станет верить никаким предварительных условиям, которые&nbsp; поставлены в любом из законопроектов. Людям, которые сегодня&nbsp; ожидают от нас решения, им нужно есть сегодня, их не за что хоронить, им надо платить пенсии. Речь идет о десятках миллиардов&nbsp; долларов. Проголосуйте за этот законопроект, они&nbsp; тут же появятся&nbsp; в течение нескольких месяцев на разных&nbsp; счетах и под разным предлогом. И ни у кого не будет проблем. А дальше мы начнем новую жизнь. Ведь мы сегодня то все чесные уже. Правильно? Но тогда мы можем хотя бы требовать. Смотрите, ни одного уголовного дела, ни одного жулика за вывоз капиталов не привлекли к ответственности, да? Ничего такого не происходило. Давайте мы этот вопрос решим. И пусть наши бабушки и дедушки получат эти деньги. И те, кто слушают нашу передачу, позвонят свои родителям обязательно пожилым. Это тоже очень важно, кроме денег. Проголосуйте, хороший закон.</p>
<p>&nbsp;</p>
<p>ГОЛОВА. Дякуємо за агітацію.</p>
<p>Будь ласка, Сергій Терьохін від комітету, будь ласка.</p>
<p>&nbsp;</p>
<p>13:48:57</p>
<p>ТЕРЬОХІН С.А.</p>
<p>Шановні народні депутати! Я буду таким самим лаконічним, як головний доповідач. Комітет&nbsp; розглянув це питання і рекомендує його розглянути при&nbsp; доопрацюванні відхиленого президентського законопроекту. Все.</p>
<p>&nbsp;</p>
<p>ГОЛОВА. Дякую. Хто наполягає на слові?</p>
<p>Кармазін. Яворівський буде наступним виступати.</p>
<p>&nbsp;</p>
<p>13:49:38</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого Блоку Віктора Ющенка "Наша Україна".</p>
<p>Шановні народні депутати!&nbsp; На мій погляд, у&nbsp; Леоніда&nbsp; Черновецького дуже хороші побажання, він хоче якимось чином залучити гроші і повернути сюди, але, на мій погляд, законопроект не достатньо пророблений. І навіть його аргумент, що у Президента Казахстану заарештували 50 мільйонів доларів у Швейцарії, і зразу тоді Казахстан прийняв законопроект - це не є переконливим моментом, з огляду, зокрема, на те, що, якщо ставити так питання по сім'ї нашого Президента, то там по різним даним уже до десятка мільярдів набігає. Тому, мабуть, для нас такий законопроект не зовсім підходить. Законопроектом установлюється, що його дія не поширюється на випадки ввезення коштів і матеріальних цінностей на територію України, щодо яких за рішенням суду встановлено їх походження внаслідок здійснення таких злочинів: торгівля людьми або інша угода щодо передачі людині; злочини у сфері обігу наркотиків, їх аналогів або прикурсорів,&nbsp; умисне вбивство й теракт. А ухилення від сплати податків, що є фактично тим же самим розкраданням, а розкрадання в особливо великих розмірах і контрабанда? Нічого цього немає.</p>
<p>Таким чином, так чи інакше, Леонід Михайлович, а ви встаєте перед питанням, що вам треба якось вирішувати питання з кримінальною відповідальністю, що ж вам робити. І на це питання відповіді немає.</p>
<p>Разом із тим у законопроекті є позитив. Черновецький пише, що кошти, які повертаються мають бути заробленими. А як ми можемо встановити, що вони зароблені? Для цього треба встановлювати якийсь механізм і досліджувати це. Як це досліджувати? Які критерії, що значить зароблені? Чи зароблені те, що від суми в 50 мільярдів вважається, що у державних службовців за кордоном третина знаходиться від 30 до 40 відсотків, які отримали мізерну заробітну плату.</p>
<p>Саме тому, я думаю, що в даному випадку комітет, думку якого зараз доповідав Терьохін, абсолютно справедливо прийняв рішення, що і цей закон, хоча він внесений членом нашої фракції "Наша Україна", треба відхиляти і допрацьовувати ці проекти законів разом з президентський, який ви бачили, навіть фракції так званої парламентсько-урядової коаліції не підтримують з огляду на те, що розуміють, що він є антинародним і спрямований на те, щоб злодіїв перестали вважати злодіями. Дякую. Я проти цього закону.</p>
<p>&nbsp;</p>
<p>ГОЛОВА. Володимир Яворівський, фракція "Наша Україна". Підготуватися Соломатіну.</p>
<p>&nbsp;</p>
<p>13:52:49</p>
<p>ЯВОРІВСЬКИЙ В.О.</p>
<p>Володимир Яворівський.</p>
<p>Шановні колеги, шановні наші виборці. Я хочу схилити голову перед Черновецьким. Ви подивіться, скільки якихось ніжних законів він виносить, і вони не проходять чогось. Ну, чого ви такі, чого ви не хочете прийняти бодай один закон, щоб він пройшов? Вони ж справді, в них в усіх вкладена якась душа, справедливість. Леоніде, спасибі, працюйте далі. Я думаю, що якийсь там все-таки пройде.</p>
<p>Друге питання. Тема повернення викрадених у народу коштів бродить у нашому суспільстві уже давно. Фактично з тих пір, як почали красти. І ця тема не нова. Скажімо, її вирішували поляки. Валєнса прийняв два укази з приводу того, щоб гроші потекли у Польщу. Але зробив це відразу після їхньої так би мовити демократичної революції. Було два укази. Перший гласив так. Якщо ти повертаєш гроші і можеш їх задекларувати, користуйся ними сам, тут у Польщі ніхто до тебе не має жодних претензій. Якщо ти їх не здатен задекларувати, рік ними користується держава, а через рік їх повертають тобі. Щось подібне, мабуть, потрібно було б робити у нас. Але тема перестояла. Я абсолютно переконаний, що ті гроші, які вкрадені, крупні гроші, я маю на увазі, вони вже давно заховані, перезаховані, і ніяке наше законодавство нічого в цьому плані не вирішить.</p>
<p>Я недавно виступав у райцентрі Олександрівка Кіровоградської області і одна бабуся, десь років 80, запитала мене. Каже: ну, я знаю, що ви виграєте вибори Віктор Ющенко, але скажіть, що ви перше зробите, що ви перше зробите? Я на одну секунду зам'явся трошки, думаю, ну сказати їй, що вип'ємо чарку, якось&nbsp; ніби не виходить. А вона сама відповіла, каже:&nbsp; перше, що зробіть, перекрийте аеропорта, щоб вони не повтікали. Оце абсолютно чітка, зрозуміла народна мудрість. Через те, я завершую, я переконаний, що&nbsp; за цей закон ніхто не проголосує, у тому числі і я, бо хто його буде виконувати сьогодні Адміністрація Президента із рафальськими і медведчуками. До речі, я хочу назвати це прізвище, саме Рафальський, зав. відділом внутрішньої політики, великий вчений, який деребанив гроші під час президентських виборів, оцей фонд соціального захисту, він щоденно, уявіть собі, займався погромом Національної спілки письменників України. Пане Рафальський, ваше ім'я ми впишемо&nbsp;&nbsp; в історію української літератури обов'язково, але якими літерами, побачите. Дякую.</p>
<p>&nbsp;</p>
<p>ГОЛОВА. Юрій Соломатін, фракція комуністів.</p>
<p>&nbsp;</p>
<p>13:55:32</p>
<p>СОЛОМАТІН Ю.П.</p>
<p>Шановні колеги, законопроект народного депутата України, нашого колеги, банкіра, котрий&nbsp; має рацію певну у тому, що і де, і звідки, і як, і чому, він дуже цікавий, але у нього є&nbsp; внутрішнє противоріччя. І я на одне лише&nbsp; з цих противоріч хочу наголосити. Встановлюється, що для того, щоб&nbsp; кошти та матеріальні цінності, які ввозяться на територію України, не були піддані перевірці правоохоронним органам на предмет їх походження, вони повинні бути&nbsp; заробленими. Але факт отримання коштів або майна шляхом саме заробляння може бути встановлений тільки шляхом перевірки. До того ж не визначені критерії, якими необхідно керуватися при віднесені капіталів до таких, що зароблені або не зароблені.&nbsp; Ну, і можна деякі інші зауваження такого змісту ще і продовжити. Але я хочу надати політичну і класову оцінку цьому законопроекту.</p>
<p>Колега наголошував, що десятки мільярдів мають повернутися після того, якщо такий законопроект буде прийнятий. Давайте з вами задумаємося над тим, на скільки ті, котрі разом з нами і котрі, саме мій улюблений і обездолений народ України постійно обирає до ради і рад взагалі всіх рівнів? На скільки вони тебе, мій народе, обібрали?</p>
<p>Дуже багато у нас різних спеціальних і тимчасових, і постійних комісій, і дуже багато законопроектів по боротьбі із злочинністю. Тільки толку мало. Що слід зробити, з моєї точки зору, щоб толк такий був?</p>
<p>Треба поновити радянську владу, треба утворити ті славнозвісні органи, які звалися ОБХСС, і саме тоді вони всіх цих злочинців, які намагаються на законодавчому рівні поновити своє право або легалізувати своє право на вкрадене притягнути до відповідальності.</p>
<p>Я розумію, вам, багатьом моїм колегам, це не подобається. Давайте ми використовувати будемо китайський варіант, коли злочинця, мера Шанхая, за те, що він вкрав кілька мільярдів доларів, публічно, публічно, да, запросити до відповідальності і показали це на екранах телебачення.&nbsp;&nbsp;&nbsp;&nbsp;&nbsp;&nbsp;</p>
<p>Тому я хочу сказати, незалежно від політичних уподобань, кожний має це заслужити в такому випадку.</p>
<p>&nbsp;</p>
<p>ГОЛОВА. Так, шановні колеги, ми завершили розгляд питання. Я ставлю на голосування пропозицію. Тут є пропозиція направити на доопрацювання. Але першим ми голосуємо прийняття за основу проекту закону. Таким чином, я ставлю на голосування про прийняття за основу проекту закону про запровадження тимчасового спеціального порядку повернення фізичними особами в Україну коштів. Реєстраційний номер 3203.</p>
<p>&nbsp;</p>
<p>13:59:25</p>
<p>За-6</p>
<p>Рішення не прийнято.</p>
<p>Є пропозиція комітету направити на доопрацювання з подальшим внесенням на розгляд Верховної Ради України, тобто йдеться про направлення на повторне перше читання. Я ставлю цю пропозицію комітету на голосування. Продовжуємо роботу на 15 хвилин.</p>
<p>&nbsp;</p>
<p>13:59:58</p>
<p>За-10</p>
<p>Проект закону відхилено.</p>
<p>Шановні колеги, ми зараз мали розглядати проект закону 4190-1, але оскільки автор і доповідач захворів, є відповідне звернення, ми його знімаємо.</p>
<p>Нам залишилося розглянути ще один проект закону для того, щоб виконати заплановане на сьогодні.</p>
<p>Оголошується до розгляду проект закону про Всеукраїнський державний компенсаційний фонд. Реєстраційний номер 4460. Петро Степанович Цибенко, будь ласка. Петре Степанович, будь ласка, ваша доповідь.</p>
<p>Ну, ми тоді, може, розглянемо, а тоді домовимося, не будемо голосувати його, та й усе.</p>
<p>&nbsp;</p>
<p>14:00:41</p>
<p>ЦИБЕНКО П.С.</p>
<p>Володимир Михайлович, якщо можна, я пропоную, ми обговоримо документ сьогодні, а саме голосування перенести на завтра, оскільки соціально надзвичайно важливий документ.</p>
<p>&nbsp;</p>
<p>ГОЛОВА. Немає заперечень?</p>
<p>&nbsp;</p>
<p>ЦИБЕНКО П.С. Шановні колеги!</p>
<p>Група народних депутатів України, зважаючи на надзвичайну гостроту проблеми повернення заощаджень громадянам України, а це група депутатів фракції комуністів у складі Симоненка Петра Миколайовича, Гуренка Станіслава Івановича, Ткаченко Олександра Миколайовича і мене, внесла проект Закону України "Про український державний компенсаційний фонд".</p>
<p>Я думаю, що всі ми знаємо і свідомі того, що у суспільстві сьогодні немає більш гострої проблеми, ніж проблема повернення заощаджень громадян України. Станом на момент прийняття закону про повернення заощаджень, про державні гарантії повернення заощаджень на ощадних книжках громадян України знаходилося 132 мільярди.</p>
<p>&nbsp;</p>
<p></p> <p>гривень. Треба сказати, що за період дії закону - з 1997-го по 2003 рік, - із цих 132 мільярдів, на превеликий жаль, було повернуто лише один мільярд 460 мільйонів.</p>
<p>Якщо прогнозувати такі темпи повернення заощаджень, то на це піде 627 років. Звичайно, що ніхто не дочекається повернення цих заощаджень в разі, якщо темпи повернення будуть саме такими. От чому ми пішли дещо іншим шляхом, внісши принципово інший проект документу, проект закону.</p>
<p>В чому принципова різниця? Якщо попередні проекти законів, або змін до Закону про державні гарантії, зводилися, як правило, до необхідності повернення і механізмів повернення, то новація цього закону полягає в тому, що він пропонує не тільки механізми повернення, терміни і деякі інші моменти, але мова йде про механізми створення, накопичення тих коштів, які можуть бути покладені в основу повернення заощаджень громадянам України.</p>
<p>Мова йде про те, що запропоновані конкретні механізми накопичення коштів для повернення громадянам України. Про що йде мова: мова йде про те, щоб щорічно планувати, один відсоток Державного бюджету планувати для включення в той державний фонд для повернення заощаджень, окрім того, 70 відсотків коштів, отриманих від приватизації підприємств, направляти до цього державного фонду, окрім цього, мова йде про залучення до коштів зазначеного фонду одного відсотку суми від купівлі-продажу валюти, і, крім того, три відсотки від продажу предметів розкоші, які продаються в державі.</p>
<p>Все це разом взяте дасть можливість щорічно накопичувати і використовувати для повернення громадянам України, як мінімум, п'ять-сім мільярдів гривень для вирішення цієї проблеми.</p>
<p>Звичайно, проблема...&nbsp; зазначений&nbsp; закон здатний зняти в значній мірі гостроту&nbsp; проблеми і в значно більш короткі терміни вирішити ту проблему, яка є однією з найбільш болючих в нашому суспільстві. Причому, якщо мати на увазі, що 80-90 відсотків всіх заощаджень це заощадження невеликі в розмірі 2-3 тисячі гривень, я думаю, що це якраз крок у&nbsp; потрібному напрямі для вирішення цією надзвчайно болючої і гострої проблеми.</p>
<p>Я просив би в колег тоді, коли ми будемо приймати рішення щодо цього законопроекту, підтримати їх ... його своїм голосуванням. Дякую.</p>
<p>&nbsp;</p>
<p>ГОЛОВА. Дякую, Петро Степанович. Від комітету. Бондарчук. Бондарчук Олександр Васильович, голова підкомітету.</p>
<p>&nbsp;</p>
<p>14:05:19</p>
<p>БОНДАРЧУК О.В.</p>
<p>Уважаемый председатель, народные депутаты! Бондарчук, фракция коммунистов. 17 марта комитет Верховной Рады по вопросам социальной политики и труда рассмотрел законопроект, предложенный народными депутатами Симоненко, Гуренко, Ткаченко и Цибенко о государственном компенсационном&nbsp; фонде и принято решение рекомендовать Верховной Аде принять этот законопроект в первом чтении.</p>
<p>Несмотря на отдельные недостатки этого законопроекта, которые отмечены в справке Главного&nbsp; научно-экспертного&nbsp; отдела Верховной Рады Украины, эти недостатки в основном касаются структуры фонда и по их&nbsp; мнению недостаточно прописанных механизмов перечисления средств от региональных отделений в центральные. Мы считаем, что эти вопросы можно&nbsp; рассмотреть во втором чтении.</p>
<p>Комитет, учитывая&nbsp; положительное содержание&nbsp; этого законопроекта, тем не менее предлагает его принять.</p>
<p>Что это за положительные новые подходы для разрешения&nbsp; этой&nbsp; сложной проблемы, которая сложилась в нашей стране в связи с исчезновением 132 миллиардов гривен, если в пересчета на нынешнюю валюту&nbsp; делать. Как их возвращать? Предлагается единственный&nbsp; источник, из которого на сегодняшний погашаются эти вклады, а именно,&nbsp; из Государственного бюджета порядка 500 миллионов гривен. Что такое на сегодняшний день эти 500 миллионов гривен? Это каждый вкладчик может в течение года получить 50 гривен.&nbsp; Собственно, такие суммы выплачиваются вкладчикам. Этих 50 гривен, вы понимаете, если такими темпами погашать, надо более 500 лет выплачивать. Этот источник в соответствии с новым законопроектом добавляется еще следующими источниками для возврата вкладов: 70 процентов от продажи предприятий от приватизации, которые поступают; 1 процент - от покупки валюты; 3 процента - от дорогих покупок: золота, изделий из золота, дорогих автомобилей.</p>
<p>Я хотел бы дополнительно особенно остановиться на пункте "средства от приватизации". Понятно, что&nbsp; исчезли средства вкладчиков в основном из-за того, что из общенародной собственности были выведены многие наши заводы. И раньше или на доходы этих государственных предприятий позволяли перечислять средства на счета вкладчиков. Вместе с исчезновением заводов исчезли и деньги. Поэтому мы и предлагаем средства от приватизации направлять для компенсации...</p>
<p>&nbsp;</p>
<p>ГОЛОВУЮЧИЙ. Дякую. Шановні колеги! Є потреба&nbsp; обговорювати нам цей законопроект? Будь ласка, Юрій Кармазін.</p>
<p>&nbsp;</p>
<p>14:08:39</p>
<p>КАРМАЗІН Ю.А.</p>
<p>Юрій Кармазін, Партія захисників Вітчизни, "Солідарність" виборчого Блоку Віктора Ющенка "Наша Україна".</p>
<p>Шановні народні депутати! Шановні наші громадяни України. Безперечно, проекти законів, які стосуються повернення заощаджень, дуже хвилюють наших громадян, тому що борг держави&nbsp; з повернення знецінених заощаджень громадян був визначений у розмірі 131,96 мільярда гривень. Це колосальні гроші, це ще встановили ми з вами 21 листопада 1996 року в Законі "Про державні гарантії відновлення заощаджень громадян України". Що стосується цього закону, то я вважаю, що цого не можна розглядати без тих законів, які вносились ще покійним Михайлом Павловським (Царство йому небесне). Ще 13 січня 2003 року він разом із Юлією Тимошенко вніс закон про повернення заощаджень населенню України. Разом із Законом "Про внесення змін до Закону "Про державні гарантії відновлення заощаджень", який вносила народний депутат Семенюк, і ряд інших законів, які вже були.</p>
<p>Розгляд тільки одного цього закону, тому що тут про створення, про Державний компенсаційний фонд, на мій погляд, є невиправданим. Треба було робити, в комплексі розглядати. І я хотів би почути тут позицію уряду, конкретну позицію фракції комуністів, конкретно Петра Миколайовича Симоненка на переговорах із Російською Федерацією щодо повернення Україні її частки, щодо повернення алмазного фонду, щодо повернення золотовалютного фонду. Ми знаємо, що сьогодні в Російській Федерації цей фонд наповнюється, особливо після підвищення цін дуракам-українцям зараз на 60 відсотків на всіх нафтопереробних заводах, бо 85 відсотків сьогодні належить Росії. Давайте називати речі своїми іменами.</p>
<p>Ми з вами нульовий варіант не ратифікували. Питання повернення заощаджень пов'язано з питаннями угод по Російській Федерації. Наш Президент пишається, що він по 8-9 разів на рік зустрічається у краватках і без краваток із Президентом Російської Федерації Путіним. А хоч один раз ставилося це питання? Наш молодий прем'єр, молодий кандидат в Президенти Янукович, хоч один раз поставив ці питання, тобто питання, які цікавлять державу Україна, абсолютно не цікавлять. Натомість пропонується, а давайте створимо фонд. Давайте, я проголосую "за" створення цього фонду, тільки давайте додумаємо його, щоб воно не було так, як воно поки що написано. Бо поки що тут пропонується не відомо&nbsp; на які рахунки, яких структурних&nbsp; підрозділів створити, за рахунок бюджету утримувати цей фонд і більшу частину фінансувати&nbsp; за рахунок бюджету, бо і за рахунок коштів, отриманих від приватизації, це теж бюджетні кошти. А ви 70 відсотків пропонуєте туди спрямувати.</p>
<p>&nbsp;</p>
<p>ГОЛОВА. Дякую. Шановні колеги,&nbsp; є ще потреба обговорювати це питання? Ну, прошу коротко, якщо можна. Юрій Соломатін, фракція комуністів.</p>
<p>&nbsp;</p>
<p>14:11:58</p>
<p>СОЛОМАТІН Ю.П.</p>
<p>Дякую. Шановні колеги, я так зрозумів колегу Кармазіна, він згодний заради того, щоб ті суперечки, які сьогодні є між Україною і Російською Федерацією, закінчилися, нам треба поновити Союз РСР і замість Кучми, і замість Путіна усадовити у ці крісла владні&nbsp; представників саме комуністичних партій. Тоді цього бардака в Україні не буде. Це перше.</p>
<p>Друге. Ну, принаймні, якщо на це не буде згоди більшості, тоді&nbsp; хоча б&nbsp; встановити ті стосунки, які передбачаються у єдиному економічному просторі. Тоді і ці питання будуть вирішуватися, і не буде тих спекуляцій навколо того, хто, кому більш винний з часів СРСР. Але до&nbsp; Українського компенсаційного фонду, зрозуміло, що я підтримую саму цю ідею і хочу запропонувати ще одне джерело наповнення такого фонду. Давайте&nbsp; звернемо нашу з вами&nbsp; увагу на надра і на надрокористування. Ми знаємо з вами, що&nbsp; у Росії... Шановний колега Кармазін. ви заважаєте мені&nbsp; виступати. У Росії принаймні всі міліардери, всі ділки, котрі стали&nbsp; такими, національною начебто елітою російською, вони збагатілися на нафті а газі. У нас, як це&nbsp; неодноразово публічно стверджував Президент Кучма Леонід&nbsp; Данилович, всі найбільші маєтки в Україні, які є, вони так само&nbsp; з'явилися з нафтогазової труби за рахунок різниці в цінах тих, по котрим покупають там в Росії і тих, по котрим продають саме у нас в Україні. Якщо наш звичайний пересічний український човник їде в Турцію і на різниці в ціні щось вигадує, то саме тут на різницю в ціні на нафту і газ наші сучасні відомі особи, які вже і під слідством, і без слідством, і за гратами, і без грат, вони зробили свої маєтки. Але ж все це народне, воно належить нашому народові.</p>
<p>Тому я хочу внести таку пропозицію з тим, щоб було уважно опрацьоване і таке питання. Всі ці платежі, які є за надрокористування, вони в певному відсотки - 30, можливо, 50 відсотків йшли до цього компенсаційного фонду. Приклад? Будь ласка. Лівійська Народна Арабська Соціалістична Джамагирія - 50 відсотків з надрокористування на розвиток інвестиційної геологорозвідувальної і мінерально-сировинної бази, і 50 відсотків саме розподіляється між кожною живою людиною, між кожним громадянином цієї держави. Приблизно так само і в інших країнах, які мають багаті надра.</p>
<p>Тому давайте підтримаємо цей законопроект і поповнимо джерела наповнення за рахунок надходжень з надрокористування. Дякую.</p>
<p>&nbsp;</p>
<p>ГОЛОВА. Шановні колеги, розгляд проект Закону про Український державний компенсаційний фонд, реєстраційний номер 4460 завершено. За вашою згодою рішення будемо приймати завтра очевидно з цього питання.</p>
<p>Шановні колеги, прошу прослухати ще одне оголошення. Відповідно до статті 13 Закону України "Про статус народного депутата України" та статті 4.2.2 Регламенту Верховної Ради України інформую про вихід народного депутата України Мусіяки Віктора Лаврентійовича зі складу депутатської фракції "Регіони України".</p>
<p>Шановні колеги, ранкове засідання Верховної Ради України оголошую закритим. О 15 годині економічні слухання. Вибачте, парламентські слухання з економічних проблем, а також засідання комітетів. Завтра ми продовжимо роботу відповідно до плану на четвер.</p>
<p>&nbsp;</p>
</div>
