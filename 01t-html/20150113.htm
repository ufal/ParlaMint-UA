Стенограма пленарного засідання
13 січня 2015
&nbsp;
<p align=center>ЗАСІДАННЯ ОДИНАДЦЯТЕ</p>
<p align=center>Сесійний зал Верховної Ради України</p>
<p align=center>13 січня 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>ГОЛОВУЮЧИЙ. Доброго дня, вельмишановні народні депутати! Прошу займати свої робочі місця. Ми можемо розпочинати перше засідання Верховної Ради пленарне в цьому році. Тому просив би всіх керівників фракцій запросити депутатів до зали Верховної Ради для того, щоб ми розпочали нашу спільну роботу.</p>
<p>Прошу, шановні народні депутати, займати свої місця. Керівників фракцій я прошу запросити депутатів до зали Верховної Ради&nbsp; України.</p>
<p>Вельмишановні народні депутати, я прошу займати свої робочі місця.</p>
<p>Вельмишановні народні депутати, прошу займати свої місця і сконцентруватись на роботі. Керівники фракцій, запросіть своїх депутатів, будь ласка.</p>
<p>Шановні народні депутати, перед тим як ми розпочнемо нашу роботу, маємо зареєструватись. Я прошу ввімкнути систему "Рада" для реєстрації народних депутатів у залі. Прошу, шановні колеги.</p>
<p>347 народних депутатів у залі.</p>
<p>Шановні колеги, перед тим як розпочати нашу роботу, я хотів би привітати наших колег по традиції з днем народження.</p>
<p>Ітак, увага! Сьогодні відзначає день народження народний депутат України Максим Юрійович Бурбак. Давайте його привітаємо. <i>(Оплески) </i>А також Дмитро Євгенович Добродомов. Давайте привітаємо з днем народження. <i>(Оплески)</i></p>
<p>Шановні народні депутати, шановні колеги, побажаємо іменинникам всіх гараздів, закінчились свята і ми розпочинаємо з вами роботу в стінах українського парламенту.</p>
<p>Вчора відбулось засідання Погоджувальної ради, де ми розглянули важливі питання і сформували розклад на цей сесійний тиждень. Ті питання, які будуть розглядатись в залі, є надзвичайно важливими. І зрозуміло, що нам потрібно системно організувати роботу парламенту як на цій сесії, так і на наступній для того, щоб приймати якісні рішення, а не просто кількість законів. А кожен закон має врегульовувати ту чи іншу сферу життя зрозуміло, доступно для кожної людини.</p>
<p>Я би хотів сьогодні звернути нашу увагу спільну і всього світу на трагедію, я би сказав, яка сьогодні відбувається з нашою колегою Надією Савченко. Сьогодні 32-ий день – шановні колеги! – 32-ий день наша колега голодує в ім'я справедливості, в ім'я України. І наша позиція, наш обов'язок – зробити все для того, щоби наша колега була звільнена. І сьогодні ми будемо розглядати чергове звернення до світових європейських лідерів з тим, щоби надали нам підтримку на цьому не простому шляху. Я переконаний, що всі політичні в'язні, які знаходяться поза межами нашої держави, всі в'язні, які сьогодні незаконно утримуються, мають бути звільнені. І це позиція кожного народного депутата, це позиція кожного українця. Тому від нас це питання вимагає єдності і принциповості, яку ми маємо демонструвати.</p>
<p>Ви знаєте, що Президентом України вживаються заходи для того, щоби звільнити Надію Савченко і наших полонених. І ми маємо певний&nbsp; прогрес в цьому питанні, але ще маємо дуже багато проблем, навколо яких маємо об'єднатись для того, щоб їх звільнити. Тому я хочу нам побажати успішної роботи. Ми працюємо без канікул. Я переконаний в тому, що ми приймемо всі рішення, які необхідні щодо Надії Савченко, і будемо працювати стільки, скільки потрібно.</p>
<p>Я хочу наголосити про те, що закінчення цієї сесії відбудеться в перший день початку наступної сесії Верховної Ради України.</p>
<p>Перед тим, шановні колеги, я зроблю декілька оголошень, а далі ми, відповідно до Регламенту, перейдемо до виступів від фракцій і груп.</p>
<p>Відповідно до статті 60 Регламенту Верховної Ради України, повідомляю про створення у Верховній Раді України восьмого скликання міжфракційного депутатського об'єднання "За національне патріотичне виховання". Головою об'єднання обрано Артюшенка Ігоря Андрійовича.</p>
<p>Наступне оголошення. Відповідно до Регламенту Верховної Ради України восьмого скликання створене міжфракційне депутатське об'єднання "Забезпечення прав дитини". Керівником цього об'єднання обрано Фельдмана Олександра Борисовича.</p>
<p>Шановні колеги, відповідно до 25 статті Регламенту Верховної Ради України у нас є 30 хвилин на виступи від фракцій і груп. Я просив би народних депутатів, керівників фракцій і груп записатися на виступ. Записуйтесь, будь ласка, на виступ від фракцій і груп.</p>
<p>Будь ласка, народний депутат Кишкар Павло Миколайович, "Самопоміч". Прошу. Прошу, шановні колеги.</p>
<p>&nbsp;</p>
<p>10:13:14</p>
<p>КИШКАР П.М.</p>
<p>Вітаю шановних колег. Розпочинаємо важкий&nbsp;&nbsp;&nbsp;&nbsp;&nbsp;&nbsp;&nbsp;&nbsp; і насичений робочий тиждень. Я хочу поділитися такою короткою своєю сентенцією щодо колишніх зустрічей з паном Гудзяком, який говорив про світоглядну таку позицію українського народу і наш світогляд базувався на борисоглібській ідеології, борисоглібській ідеології умиротворення. А на сьогоднішній день в нашій державі дві основні проблеми не є миротворчими, вони є: війна і корупція. І подолати ці дві речі ми можемо тільки тоді, коли будемо чітко усвідомлювати, що ми повинні робити сьогодні, завтра і через рік.</p>
<p>Наші плани виражені на сьогоднішній день в державному бюджеті України. І фракція політичної партія "Об'єднання "Самопоміч" наполягає на тому, щоб силові структури відчиталися перед нами як законними представниками українського народу, що вони планують робити з тими коштами, які закладені в цьому державному бюджеті.&nbsp;</p>
<p>Ми вимагаємо, щоб на день Уряду міністр оборони, представники інших силових структур чітко нам визначили постатейно куди ці гроші будуть витрачені, який план мають ці силові структури для досягнення перемоги. А потім ми згадаємо обов'язково про нашу миролюбність, про те, що ми мусимо робити з іншими галузями, що ми плануємо робити в культурній царині, що ми плануємо робити з нашим парламентом, коли перевага дешевих путівок на лижі і холодного чаю, холодної кави, превалює над бажаннями рятувати державу.</p>
<p>Я наполягаю на тому, щоб ми займалися державними справами. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; "Економічний розвиток", Антон Яценко.</p>
<p>&nbsp;</p>
<p>10:15:24</p>
<p>ЯЦЕНКО А.В.</p>
<p>Ничипоренко, передайте слово, будь ласка.</p>
<p>&nbsp;</p>
<p>ГОЛОВУЮЧИЙ. Народний депутат Ничипоренко, будь ласка, з трибуни.</p>
<p>&nbsp;</p>
<p>10:15:43&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>НИЧИПОРЕНКО В.М.</p>
<p>Доброго ранку, шановні колеги, вітаю всіх з минулими святами! Ви знаєте останній раз в цій залі ми збирались, коли розглядали бюджет, на жаль, не всі змогли з цього приводу виступить. Безумовно, бюджет був потрібен, був потрібен! Я не збираюсь зараз проголошувати і критикувати як він приймався – не в цьому питання – він був потрібен і це безумовно. Сьогодні в парламенті існує коаліція, і це теж абсолютно правильно вона має працювати. Ми маємо усвідомлювати, що коаліція на себе взяла політичну відповідальність за країну,&nbsp; але кожен з депутатів, які знаходяться в цій залі також несе відповідальність перед Україною, не в залежності входить він до складу коаліції чи ні.</p>
<p>Я не буду розповідати, які є претензії до бюджету, але хотів би звернути увагу, що, дійсно, країні потрібні реформи. На жаль, цей бюджет має лише тільки натяки в деяких випадках на реформи.</p>
<p>Дуже непогана ідея: вивести заробітну плату із тіні. гарна ідея, правильна. Отут я бачу якийсь напрямок до реформи. Але мені цікаво, хто це рахував. Давайте все ж таки будемо прагматиками. У будь-якому випадку людина або підприємство рахує, чи замотивована вона, чи не замотивована. Якщо я беру роблю простий розрахунок: людина так чи інакше несе фінансове навантаження при заробітній платі мінімальній 1 тисяча 200 гривень, у неї раніше було фінансове навантаження 699 гривень. Це разом з усіма податками. Для того, щоб сьогодні людині підняли заробітну плату, ну, скажімо, на 4 800, як цього вимагає, фінансове навантаження буде 1 тисяча 700. Все ж таки сама ідея гарна, але треба було порахувати таким чином, що воно запрацювало, а це має бути фінансова мотивація. Далі, тобто мають бути інші вимоги і інші фінансові розрахунки. Сама ідея непогана.</p>
<p>Хочу привести такий приклад. Тобто я кажу: треба бюджет. Але треба було його нормально дивитися.</p>
<p>Є питання до електронного декларування. Ми кажемо про енергетичну незалежність нашої країни. Шановні, про яке вугілля з ЮАР ми балакаємо, якщо сьогодні в Україні шахта "Південнодонбаська", яка може на рік видобувати півтора мільйони вугілля, не має юридичної адреси? Ця шахта знаходиться на території, підконтрольній Україні. Вона не має юридичної адреси, у зв'язку з чим не може заключити договір…</p>
<p>&nbsp;</p>
<p>ГОЛОВУЮЧИЙ. 10 секунд дайте завершити.</p>
<p>&nbsp;</p>
<p>НИЧИПОРЕНКО В.М. Я можу зачитати ще 5 шахт, які можуть видобувати по 4 мільйони тонн вугілля, які не можуть… які знаходяться на звільненій території України, які не можуть постачати вугілля у зв'язку з тим…</p>
<p>&nbsp;</p>
<p>ГОЛОВУЮЧИЙ. Дякую. &nbsp;Будь ласка, "Народний фронт", Висоцький Сергій Віталійович. "Народний фронт".</p>
<p>&nbsp;</p>
<p>10:19:21</p>
<p>ВИСОЦЬКИЙ С.В.</p>
<p>Пашинському слово, будь ласка.</p>
<p>&nbsp;</p>
<p>ГОЛОВУЮЧИЙ. Пашинський Сергій Володимирович, будь ласка.</p>
<p>&nbsp;</p>
<p>10:19:35</p>
<p>ПАШИНСЬКИЙ С.В.</p>
<p>Шановні колеги! Шановний головуючий! Шановні глядачі! Хотів би поздоровити з світлим святом всіх Різдва Христова, яке символізує&nbsp; перемогу світла і добра в усьому світі. Але, на жаль, ми можемо констатувати, що&nbsp; під час&nbsp; різдвяних свят терористи та російські війська на території Донбасу відкинули фактично всі домовленості про перемир'я і ситуація за&nbsp; останній&nbsp; тиждень значно&nbsp; погіршилася.&nbsp; Вперше ми можемо констатувати про те, що угрупування збройних сил Російської Федерації та терористів перевищує по чисельності угрупування збройних сил України. І, на жаль, з цим викликом нам прийдеться всім&nbsp; рахуватися.</p>
<p>На цьому тижні Президент України буде вносити надзвичайно важливі законопроекти про мобілізацію, надзвичайно важливі&nbsp; законопроекти по Нацгвардії, і я просто звертаюся&nbsp; до всього депутатського корпусу, що ми невідкладно повинні їх розглянути, прийняти та отримати інструмент для захисту нашої держави.</p>
<p>Хочу ще відмітити і подякувати всім в цьому залі, що в передноворічну ніч ми&nbsp; прийняли важке, але відповідальне рішення і прийняли бюджет оборони нашої держави. Кабінет Міністрів України вперше в історії вніс бюджет, який фактично в повному обсязі задовольняє всі вимоги Збройних сил України та інших правоохоронних органів. І це дуже відповідальна&nbsp; річ, яку ми взяли на себе. Не дивлячись на фінансовий колапс, не дивлячись на втрату територій, не дивлячись на втрату 20 відсотків економічного потенціалу, ми виділили кошти. І ми зобов’язані з вами, отримавши цей інструмент в руки, створити реальну боєздатну армію, створити реальну ефективну систему нашої колективної безпеки і відповідати на всі ті виклики, які перед нами стоять. У мене є глибоке переконання, що ми переможемо, але перемога ця нам дасться тільки в тому випадку, коли ми як держава, як нація будемо єдині в розумінні небезпеки інтервенції і єдині в розумінні пріоритетів нашої держави.</p>
<p>Ще хочу відмітити про те, що в законах про мобілізацію, які будуть прийняті, які так турбують суспільство, наша фракція буде ініціювати, щоб всі без виключення, в тому числі народні депутати, не повинні мати броні від мобілізації…</p>
<p>&nbsp;</p>
<p>ГОЛОВУЮЧИЙ. Дайте, будь ласка, 10 секунд завершити.</p>
<p>&nbsp;</p>
<p>ПАШИНСЬКИЙ С.В. …повинні також зі своїм народом захищати зі зброєю в руках свою державу. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Дякую. Тимошенко Юлія Володимирівна, "Батьківщина".</p>
<p>&nbsp;</p>
<p>10:23:13</p>
<p>ТИМОШЕНКО Ю.В.</p>
<p>Христос народився! Я хочу привітати всю країну, всіх наших колег зі світлим святом. І хочу, щоб у ці дні пам’ятали про наших героїв, які захищають нашу країну на фронтах, які віддають свої життя, здоров’я за те, щоб ми мали можливість жити в мирі, розбудовувати нашу країну і перемагати в цій важкій війні, яку нам нав’язали. Я переконана, що Верховна Рада так, як ми і пропонували, мусить долучитися на базі спеціальної комісії парламентської перевірити, в яких умовах держава зобов’язує воювати наших героїв на українських фронтах. Я вірую в перемогу і вірю, що все буде добре, тому що на нашому боці сила, правда, а значить Господь. Але в той же час за гратами в Російській Федерації перебувають так само наші бійці, наші герої, які захищали Україну, в тому числі наша Надія Савченко, яка є народним депутатом, членом Парламентської асамблеї Ради Європи. Вона сьогодні голодує 32 день, голодує за Україну, не за себе, голодує для того, щоб привернути увагу світу до знищення сьогодні стабільності в Україні, вбивства мирних людей, практично ведення війни проти нас. Вона звертає увагу всього світу, практично жертовно віддаючи своє здоров'я і життя.</p>
<p>Я можу вам сказати, що на 32 день голодування у людини починаються системні розлади здоров'я і організм людини вже не витримує цього, вона знаходиться на межі життя. І тому я сьогодні хотіла би, щоб ми можливо вже вкотре прийняли звернення, по-перше, до Парламентської асамблеї Ради Європи, яка має всі інструменти впливу на режим Путіна; по-друге, щоб ми звернулись окремим документом до лідерів тієї групи Нормандської, нормандського формату, яка зараз взяла на себе відповідальність за ведення переговорів по встановленню миру в Україні. Я прошу, коли сьогодні будуть поставлені на порядок денні ці питання, обов'язкового проголосувати.</p>
<p>Але сьогодні ми також не можемо не говорити про те, що бюджет України/, який прийнятий наприкінці року, отриманий вже всіма місцевими радами і вони зараз знаходяться в шоковому стані. Я хотіла би, щоб Верховна Рада, і в першу чергу це буде робити партія "Батьківщина", побудувала правильну комунікацію з головами сільських, селищних, міських рад, щоб ми дали їм можливість внести свої пропозиції до Закону про бюджет…</p>
<p>&nbsp;</p>
<p>ГОЛОВУЮЧИЙ.&nbsp; Дайте 10 секунд закінчити.</p>
<p>&nbsp;</p>
<p>ТИМОШЕНКО Ю.В. … і до Закону про… і до Бюджетного кодексу.</p>
<p>Дорогі мої, ми не можемо залишити сьогодні органи місцевого самоврядування &nbsp;практично без грошей…</p>
<p>&nbsp;</p>
<p>ГОЛОВУЮЧИЙ. Дякую. Ще 10 секунд дайте, будь ласка.</p>
<p>&nbsp;</p>
<p>ТИМОШЕНКО Ю.В. І тому я закликаю зараз всі профільні комітети привернути на це увагу: місцеві бюджети не можуть без вашої допомоги бути затверджені. Я думаю, що це наш обов'язок, і ми з ним впораємося. <i>(Оплески)&nbsp; </i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Ляшко, Радикальна партія.</p>
<p>&nbsp;</p>
<p>10:27:08</p>
<p>ЛЯШКО О.В.</p>
<p>Шановні громадяни України! Шановні колеги! Щиро вітаю з 2015 роком, з Різдвом Христовим! Дай вам Бог здоров'я, благополуччя вашим сім'ям, і я сподіваюся, що в новому 2015 році, зокрема, влада, Верховна Рада, Президент, уряд нарешті втілять споконвічну мрію українського народу мати достойну владу. Я сподіваюся, що нарешті ми доживемо до того часу, коли в парламенті не буде злодіїв, коли в парламенті не буде посібників недобитої банди Януковича. Я сподіваюся, що нарешті парламент буде приймати ті закони, які дозволятимуть і захищатимуть… Хто там кричить!? Дайте йому "Корвалолу". Розкричався із злодійського блоку там один.</p>
<p>Що парламент нарешті буде приймати закони, які чекають люди, а не олігархи. Один із таких законів, який чекає все українське суспільство – це зміни до Конституції в частині скасування депутатської недоторканості.</p>
<p>Люди добрі! Шановні громадяни! Отут багато в парламенті сидить достойних людей, але частина з них прийшла сюди заплативши великі гроші. Ви думаєте вони дурні платити гроші? Ні, не дурні. Вони платять гроші, бо вони йдуть сюди до парламенту з однією метою: один – за недоторканістю, інший – щоб лобіювати власні інтереси. Треба прикрити це корито, треба ліквідувати цю кормушку, ліквідувати депутатську недоторканість. І тому фракція Радикальної партії звертається до колег по коаліції, до всіх депутатів Верховної Ради, на цьому тижні останній пленарний тиждень нинішньої поточної сесії. Якщо ми хочемо в цьому році ліквідувати депутатську недоторканість, ми маємо це рішення проголосувати на цьому тижні у першому читанні.</p>
<p>Я прошу Голову Верховної Ради, прошу колег-депутатів підтримати нас і проголосувати це рішення. Бо перед виборами всі йдуть обіцяють зняти недоторканність. Так, Руслане, чи не так? Обіцяв депутатам… виборцям перед виборами зняти? Голосуйте, не тримайтеся за ту недоторканність, як воша за кожуха. Вас люди для чого сюди послали? Для того, щоб ви їх захищали, а не себе і не власний бізнес.</p>
<p>І тому ми вважаємо, що це ключове питання. Це питання не недоторканності, це питання кастовості в українському суспільстві. Досить каст і досить особливих людей, які прикривають свої ганебні справи депутатською недоторканністю.</p>
<p>Ну, і важливе питання, про яке казав колега Пашинський, –&nbsp; ситуація на фронті. На превеликий жаль, в останній час вона різко загострилася. І це показує всю брехню Кремля, який розказує про те, що він хоче миру, а сьогодні вони вбивають наших українських громадян, мирних людей і військовослужбовців. І тому парламент не має права розходитися на жодні канікули, поки в країні триває війна. Ми маємо захистити нашу рідну країну. Слава Україні!</p>
<p>&nbsp;</p>
<p>ГОЛОВУЮЧИЙ. Група "Воля народу", Литвин Володимир Михайлович.</p>
<p>&nbsp;</p>
<p>10:30:33</p>
<p>ЛИТВИН В.М.</p>
<p>Шановний Голово, шановні колеги! Сьогодні на Верховній Раді України лежить особлива відповідальність за те, щоб нам ніколи не довелося говорити про Україну в минулому часі, оскільки загрози і виклики, які постають перед Україною, надзвичайно великі.</p>
<p>Верховна Рада України вже традиційно здійснює історичний подвиг з прийняттям державного бюджету. Навіть виникла теорія про взаємозалік порушеннями при прийнятті бюджету. Але за таких обставин головне і ключове питання не в тому, як приймали бюджет, а питання в тому – що приймали і що прийняли.</p>
<p>Зараз ми маємо унікальне явище з прийняттям бюджету на 2015 рік. 233 народних депутати делегували уряду право намалювати бюджет і відповідні закони до нього. Під себе, звісно, не під людей, не під країну.</p>
<p>Депутатська група "Воля народу" з цього приводу заявляє категоричний протест. Так далі працювати не можна. Люди практично розчавлені, без будь-яких пояснень як вижити персонально конкретній людині: вчителю, лікарю, пенсіонеру. Правда, зараз уряд береться за те, щоб провести роз'яснювальну роботу.</p>
<p>Члени нашої групи і, я переконаний, всі депутати-мажоритарники будуть раді допомогти міністрам організувати зустріч із людьми, щоб вони розказали конкретно, що зробили, і як далі буде розвиватися країна, особливо в чорнобильських регіонах. Нинішня влада як і попередня, думає, що вона визначає час – це велика ілюзія, вона просто живе в цьому часі.</p>
<p>Нав'язування моделі державної організації, державного життя нагадують не демократію, а швидше нагадують глистократію. З людей намагаються, як глисти, висмоктати останні соки. Такі реформи неприпустимі. Якщо буде і надалі демонструватися така нечутливість до людських проблем, на Україну буде чекати біда. Ми проти того, щоб критикою місити повітря. Ми за спільну роботу і за спільний результат для людей і для країни, але за однієї умови, шановні колеги: для цього потрібно зупинити цькування депутатів у Верховній Раді, зупинити поділ Верховної Ради України на правих і неправих, не знаємо, що буде завтра, в тому числі за голосування за цей ганебний бюджет. Не можна ж далі так рухатись, коли 300 депутатів виділили собі 180 посад у парламентських комітетах. В деяких комітетах нікому працювати, по одному, по два рядових депутати. Всі пишуть лише резолюції, працювати нікому.</p>
<p>Група "Воля народу" закликає до серйозного діалогу…</p>
<p>&nbsp;</p>
<p>ГОЛОВУЮЧИЙ. Дайте 10 секунд завершити. Все, завершили? Дякую.</p>
<p>Будь ласка, народний депутат Бойко Юрій Анатолійович, "Опозиційний блок". Підготуватись Томенко, "Блок Петра Порошенка".</p>
<p>&nbsp;</p>
<p>10:34:05</p>
<p>БОЙКО Ю.А.</p>
<p>Шановний пане Голово, шановні народні депутати, з самого початку бюджетного процесу 2015 року політична партія "Опозиційний блок" займала чітку і послідовну позицію стосовно проекту бюджету, який, на нашу думку, був написаний під копірку з програми Міжнародного валютного фонду. І ми сказали зразу, що прийняття цього бюджету – це трагічна помилка, яка приведе до суттєвого погіршення життя всіх людей.</p>
<p>Насправді ситуація надзвичайно серйозна в тому, що сказали вже вчора з правлячої коаліції, ми стали чути голоси про те, що бюджет антисоціальний і бюджет прийнятий з численними порушеннями Регламента і законодавства. Але головне навіть не це. Головне те, що чекає місцеві бюджети найближчим часом.</p>
<p>У нас дуже багато інформації з міст про те, яким чином приймаються сьогодні місцеві бюджети і яким чином, люди навіть не знають, і мери міст, як їх приймати. Якщо це називається етапом децентралізації, то ми категорично проти цього. Тому що вся відповідальність за соціальні виплати сьогодні покладається на місцеві бюджети, а джерел наповнення, надійних джерел наповнення цих бюджетів сьогодні згідно кошторису і нових положень вже немає. Тому бюджет обов'язково буде переглянутий, тому що країна з цим кошторисом просто не виживе.</p>
<p>Друге питання, яке я хочу підняти, це ситуація в Донбасі. Згідно всіх соціологічних опитувань переважна більшість громадян нашої країни виступає за те, щоб Донбас зберігся в составі України. Всі ці громадяни це наші виборці, виборці цього парламенту. Тому парламент повинен відповісти на цей заклик, і парламент повинен створити таку законодавчу базу, яка і тактично і стратегічно поверне частину Донбасу до складу України. Тому наша партія пропонує і ініціює створення окремого комітету по Донбасу, який в парламенті буде займатись напрацюванням законів і представлення його… в сесійній раді для їх затвердження, щоб повернути частину Донбасу до складу України на законодавчому рівні. Прошу парламент підтримати нашу ініціативу. Дякую за увагу!</p>
<p>&nbsp;</p>
<p>ГОЛОВУЮЧИЙ. Будь ласка, Томенко Микола Володимирович, "Блок Петра Порошенка".</p>
<p>&nbsp;</p>
<p>10:36:51</p>
<p>ТОМЕНКО М.В.</p>
<p>Христос народився, славімо його! Друзі, я радію, що і народні депутати, і уряд повернулися в Україну, повернулися в прямому і переносному смислі слова, оскільки я тиждень чув світову дискусію про те, як Прем'єр-міністр протлумачив новітню історію Європи. Це цікаво, це підвищує статус України і статус уряду, але я хотів би, щоб прем'єр активно переймався українською історією, українським селянами, українськими робітниками, українськими освітянами і українськими медиками.</p>
<p>Я так само хотів би, що і депутати, які точно два тижні працювали з виборцями, активніше почали їздити в свої виборчі округи і зустрічатися з людьми. Тому що для мене був шок, коли міністр економіки, здається, сказав, що вони 15 днів не могли надрукувати 10 додатків, бо були різдвяні канікули. Це ви ґвалтували 30-го нас вночі, що умре країна і Путін нас завоює, і місцеві ради не зберуться, щоб 15 днів друкувати 10 додатків?!</p>
<p>&nbsp;Тому наша фракція пропонує наступний відповідальний тиждень роботи. В середу ми слухаємо голову Національного банку – це історична зустріч, я сподіваюсь, нарешті ми її побачимо, і спільно послухати і зрозуміти, як діє національна валюта. Не зрозуміємо – будемо приймати кадрові рішення. У п'ятницю слухаємо Прем'єр-міністра і міністрів фінансів і економіки про те, як цей бюджет буде працювати. Я закликаю міністрів вийти до людей і пояснити, пояснити моїм колегам професорам і студентам, як 75 відсотків стипендії нараховується, ви ж роз'яснення не прийняли. Роз'яснити вузам, як вони будуть працювати, Міністерству охорони здоров'я роз'яснити, як годувати людей в лікарнях? А так, як ми ухвалили до 15 лютого уряду підготувати всі зміни, які ми повинні ухвалити 17 лютого. Тільки тоді це буде адекватне і правильне рішення.</p>
<p>У п'ятницю слухаємо силовиків. &nbsp;І надзвичайно болюча тема. Думаю, в п'ятницю нам треба дуже чітко, щоб силовики нам пояснили, як діють військкомати, як готується мобілізація, чому повинна бути пріоритетність професіоналів, людей, які добровільно готові захищати батьківщину, які можуть захищати батьківщину, і готові до цього.</p>
<p>Тому тиждень відповідальної і серйозної роботи на нас чекає, "Блок Петра Порошенка" на це сподівається і, згадуючи нещодавнє відзначення 80-річчя з дня народження Василя Симоненка, закликаю ще раз політиків і передовсім уряд, говорити з людьми, і з Україною. Бо як казав Василь Симоненко: "Ради тебе перли в душі сію, ради тебе мислю і творю, хай мовчать Америки й Росії, коли я з тобою говорю". Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Героям слава! Дякую.</p>
<p>Шановні народні депутати!&nbsp; Ми зараз переходимо до розгляду питань порядку денного і будемо з вами розглядати надзвичайно важливі Закони України, зокрема, я думаю, що ні в кого в Україні немає сумніву на те, що потрібно проводити судову реформу. Потрібно все зробити для того, щоб судочинство наше в Україні було ефективним, доступним і відповідальним. Щоб люди в українських судах знаходили захист і підтримку, підтримку їхніх законних прав, оскільки це є фундаментальною цінністю для всього цивілізованого світу і, зокрема, для України.</p>
<p>У зв'язку з цим Президентом України був внесений законопроект до Верховної Ради, який має назву проект Закону про забезпечення права на справедливий суд. Окрім того також&nbsp; були внесені ще декілька законопроектів, які стоять в порядку денному різних народних депутатів, які теж мають відношення до змін в судовій системі. І я пропоную зараз, щоб ми всі послідовно ці законопроекти сьогодні розглянули, обговорили. Хочу наголосити на тому, що це є тільки перше читання, а далі провели ґрунтовну роботу по підготовці цих, законопроектів до другого читанні з врахуванням думки експертів, експертного середовища, народних депутатів, бо це є надзвичайно важливим.</p>
<p>Які будуть пропозиції щодо початку розгляду цього питання? Я маю на увазі процедуру, голова профільного комітету, Князевич.</p>
<p>&nbsp;</p>
<p>10:41:30</p>
<p>КНЯЗЕВИЧ Р.П.</p>
<p>Шановний пане Голово, шановні колеги, зважаючи на те, що вчора Погоджувальною радою було прийнято рішення: всі пов'язані між собою законопроекти, навіть якщо вони не є альтернативними, а стосуються єдиної сфери регулювання, а саме суддівської реформи, розглянути сьогодні. І ми бачимо їх в порядку денному, ми бачимо, що вони об'єднані такою чорною лінією, яка означає, що ми повинні розглядати їх разом, - то було б розумно (я від імені комітету вношу таку пропозицію) наступний регламент розгляду цих питань. Щоб ми мали можливість дати висловитися всім авторам – суб'єктам права законодавчої ініціативи. Регламент встановлюєте, пане Голово, ви, а сесійна зала, я думаю, що 2-3 хвилини достатньо буде для того, щоб ми почули. Йде мова про 5 законів, цього, як на мене, достатньо. Потім, якщо ви не заперечуєте, буде єдиний виступ від комітету, бо комітет може зробити узагальнюючий відповідно висновок щодо всіх, а далі від кожної фракції можна би було запропонувати виступи від фракцій і позафракційних депутатів теж в межах регламенту 2-3 хвилин, як визначить сесійна зала. Звичайно, це…</p>
<p>&nbsp;</p>
<p>ГОЛОВУЮЧИЙ. Будь ласка, дайте завершити пропозицію.</p>
<p>&nbsp;</p>
<p>10:42:40</p>
<p>КНЯЗЕВИЧ Р.П.</p>
<p>Звичайно, це, можливо, не повністю повна процедура, але достатня для того - десь воно буде в межах півтори години, - щоб ми ґрунтовно обговорили ці питання за процедурою першого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я думаю, що слід погодитися з такою пропозицією: доповідачам дати до 3 хвилин, потім 3 хвилини комітету, а також виступи від фракцій. <i>(Шум у залі)</i> До двох хвилин… Від фракцій? До двох хвилин від фракцій, я дам декільком від позафракційних по хвилині. Від фракцій по 3 хвилини? Добре, тоді: доповідач, комітет, фракції – 3 хвилини, і я дам двом позафракційним по одній хвилині. І на цьому… І запитання до доповідачів, ну, виділимо… Воно не передбачено в першому читанні, да, це правильно. Добре. Да, скорочена процедура, без запитань, але ми обговоримо. Тим більше я наголошую на тому, що це перше читання.</p>
<p>Шановні колеги, я таку пропозицію зараз поставлю на голосування, як я оголосив: по 3 хвилини всі і по хвилині позафракційні. Будь ласка, прошу проголосувати, шановні колеги, щодо такої процедури розгляду. Прошу голосувати, шановні колеги.</p>
<p>&nbsp;</p>
<p>10:44:01</p>
<p>За-256</p>
<p>256, але нам потрібно 150 голосів для цього рішення. Рішення прийнято.</p>
<p>Ідем по порядку і потім так же будемо голосувати. Будь ласка, заступник глави Адміністрації Президента Олексій Філатов – доповідач по законопроекту (реєстраційний номер 1656), проект Закону про забезпечення права на справедливий суд, внесений Президентом України.&nbsp; Будь ласка.</p>
<p>&nbsp;</p>
<p>ФІЛАТОВ О.В.</p>
<p>Доброго дня, шановні народні депутати! Вам всім добре&nbsp; відома ситуація в судовій системі, я не буду витрачати ваш час на опис тих численних проблем, з якими стикаються громадяни. Це і корупція, це і непрофесіоналізм, і неефективне судочинство, і політичний вплив, і невиконання&nbsp; судових рішень.&nbsp; Ми всі розуміємо, що без вирішення&nbsp; цих проблем подальший ефективний і політичний, і економічний розвиток держави є неможливим. Україна потребує судової системи, в якій кожний громадяни матиме реальну змогу отримати законне і справедливе&nbsp; рішення суду в розумний строк.</p>
<p>Законопроект, який внесений Президентом,&nbsp; є першим кроком на шляху до такої системи. Основні зміни, які пропонує цей законопроект.</p>
<p>По-перше, це нові правила щодо добору та кар'єри судді. Процедура добору суддів зроблена максимально прозорою, підвищені професійні вимоги до кандидатів на посаду судді. Кар'єра судді буде залежати виключно від його професійного зростання. Судді призначаються на посаду в певному суді на відміну від ситуації, яка існує на сьогоднішній день, –&nbsp; лише на&nbsp; підставі конкурсу. Конкурс проводиться Вищою кваліфікаційною комісією судів. Жодний державний орган включно і з Президентом, і з Верховною Радою не має права втручатися в проведення конкурсу і має виконувати в питанні призначення судді до суду певного рівня чи до певного регіону тільки рішенням, яке приймається Вищою кваліфікаційною комісією суддів. Всі судді в Україні мають пройти через обов'язкову атестацію. Атестація буде відбуватися поетапно, починаючи&nbsp; з суддів Верховного Суду.</p>
<p>Друге. Посилюється дисциплінарна відповідальність суддів. Тут розширюються та конкретизуються підстави&nbsp; для дисциплінарної відповідальності таким чином, щоб, з одного боку, дисциплінувати суддю, з іншого боку, не робити з інституту дисциплінарної відповідальності засіб розправи&nbsp; над&nbsp; нелояльними суддями.</p>
<p>Розширюється перелік видів дисциплінарних санкцій щодо суддів. Зараз є тільки два види дисциплінарних санкцій, це догана та звільнення. Запроваджується 7 видів дисциплінарних санкцій, включно з переведенням до іншого суду, пониженням у кваліфікаційному класі тощо.</p>
<p>Третє. Це зменшення політичного впливу на суддів, що досягається через заборону суміщення посад Вищої Ради юстиції та Вищої кваліфікаційної комісії суддів з будь-якої іншої діяльності, крім наукової, творчої та педагогічної. А також прозора процедура обрання Вищої кваліфікаційної комісії та Вищої ради юстиції через завчасну реєстрацію кандидатів, можливість обговорення їх кандидатур громадськістю. В тому числі всі суб’єкти, які призначатимуть членів ВККС та ВРЮ, включаючи Президента, будуть проводити відкритий конкурс.</p>
<p>Четверте. Це відкритість та прозорість судових процедур, безперешкодний доступ будь-якого громадянина до будь-якого судового засідання, занесення всіх рішень судів до відкритого реєстру судових рішень.</p>
<p>П’яте. Це відновлення повноважень Верховного Суду та вдосконалення його діяльності через усунення процесуальних перешкод в оскарженні судових рішень до Верховного Суду та запровадження механізмів забезпечення єдності судової практики через Верховний Суд. Думаю, ми всі розуміємо, що…</p>
<p>&nbsp;</p>
<p>ГОЛОВУЮЧИЙ. Олексій Валерійович, скільки вам потрібно часу, щоб закінчити? Будь ласка, 10 секунд дайте завершити.</p>
<p>&nbsp;</p>
<p>ФІЛАТОВ О.В. Необхідно починати реальні кроки для здійснення судової реформи. І це необхідно робити терміново, інакше хвороба судової системи з хронічної стане невиліковною. Тому прошу підтримати в першому читанні цей закон. Зрозуміло, що будь-який законопроект…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ФІЛАТОВ О.В. …будь-який законопроект може отримувати певні зауваження, пропозиції. І ці зауваження і пропозиції обов’язково будуть враховані при підготовці до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую, Олексій Валерійович. Будь ласка, наступний доповідач Сергій Соболєв, реєстраційний номер проекту закону 1361. Так, Сергій Соболєв, будь ласка. Потім підготуватися Оксана Іванівна Сироїд.</p>
<p>&nbsp;</p>
<p>10:48:45</p>
<p>СОБОЛЄВ С.В.</p>
<p>Шановні колеги! Законопроект, який ми зараз будемо розглядати, це фактично повернення до питання, яке розглядалося в цій сесійній залі за &nbsp;авторства однієї відомої особи, який і радив пану Януковичу, як же проводити судову реформу. Ця особа, яка зараз фактично перебуває в Москві, але, на жаль, коли наша фракція і, я думаю, ви всі проаналізували законопроекти, які внесені, справа цієї особи далі живе і, на жаль, в окремих законопроектах перемагає. Я маю на увазі нашого бувшого (в лапках) колегу Портнова. І саме тому авторський колектив доручив мені представити законопроект, який повертає всі повноваження Верховного Суду України, повноваження, які були незаконно у нього відібрані, повноваження, які протирічать самому духу судової реформи. І фактично наш законопроект дає можливість розглядати всі справи з врахуванням саме позицій вищої судової інстанції, що відповідає духу Конституції, Верховного Суду України.</p>
<p>Це стосується не лише справ які розглянуті в міжнародних судах, а далі повинні бути імплементовані в законодавство Україні, це стосується практично всіх справ, коли однакові норми матеріального права у нас застосовуються в вищих судах в протиріччя з основним законом країни. Саме тому пропозиція, яка полягає в нашому законопроекті, це поставити Верховний суд як ключову інстанцію в рішеннях, безпосередньо пов'язаних з питаннями судочинства, і, я думаю, що це дає можливість нам вирішити це питання раз і назавжди.</p>
<p>Друге питання, яке є не менш суттєвим. Це фактично питання: яким чином надалі ми будемо визначати касацію як ключовий аргумент в рішеннях судів. Фактично наш законопроект дає можливість чітко встановити градацію.</p>
<p>Третє питання. Чи повинні бути далі роз'яснення пленумів Верховних судів. З нашої точки зору, це повинно бути і, саме враховуючи всі ці фактори, ми, як автори цього законопроекту, пропонуємо якщо (а ми так розуміємо є рішення коаліції) підтримати&nbsp; президентський законопроект, і законопроект депутатський,&nbsp; де авторами є представники всіх фракцій, в тому числі і нашої фракції "Батьківщина". То ми, як автори цього законопроекту, відкликаємо свій закон і вносимо пропозиції щодо цього закону в ті два законопроекти, які будуть проголосовані в сесійній залі. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. 1361 ми його… Будь ласка, Сироїд Оксана Іванівна, проект закону (реєстраційний номер 1497).</p>
<p>&nbsp;</p>
<p>10:52:04</p>
<p>СИРОЇД О.І.</p>
<p>Шановні колеги, я маю велику честь сьогодні представити вам законопроект, у якому міститься комплексний підхід до судової реформи. Судова реформа фактично має стати для нас завершенням революції гідності, оскільки тільки відновлення справедливого суду буде гарантувати людям захист їхньої гідності, захист особистої свободи і захист власності.</p>
<p>Ми розумієм, що ми повинні продемонструвати суспільству злагоду і в середині самого парламенту, і в цілому між гілками влади у підході до судової реформи.</p>
<p>Ми також цілком свідомі того, що основні речі, які потрібно втілити під час судової реформи вони відображені у коаліційній угоді. Саме тому законопроект, який підготовлений, який… законопроект за номером 1497 він підготовлений за участю громадянського суспільства, за участю представників судової гілки влади і з урахуванням усіх європейських стандартів, зокрема, висновків Венеційської комісії, які уже були надані багаторазово на законопроекти українські.</p>
<p>Що є важливого, що відмінного є у цьому законопроекті, у порівнянні з нинішнім станом? Передовсім, це очищення судової системи, це зміцнення основ відповідальності суддів.</p>
<p>Друге що? Це запровадження механізмів електронного судочинства.</p>
<p>Третє – це запровадження такого статусу, який не дозволить суду повернути заяву через непідсудність або незалежність до суду певної юрисдикції.</p>
<p>Наступне. Важливо те, що усі члени Вищої ради юстиції повинні бути погоджені з суддями. Тобто для того, щоб гарантувати, що будь-який суддя, який буде виведений із системи, не зміг повернутися через оскарження цього рішення від Європейського суду з прав людини, ми пропонуємо, щоби нарешті Вища рада юстиції була сформована у належний спосіб.</p>
<p>Ми також пропонуємо сформувати повноцінну систему органів суддівського самоврядування. Передовсім ми пропонуємо, щоб з'їзд суддів формувався знизу, і щоб він відповідав потребам судової системи.</p>
<p>Я також би хотіла наголосити на тому, що рада коаліції сьогодні погодилася з тим, щоби за основу були взяті два законопроекти: законопроект, ініційований Президентом, і законопроект 1497.</p>
<p>У зв'язку з тим ми будемо пропонувати, щоби Комітет Верховної Ради&nbsp; України з питань правової політики та правосуддя доопрацював зазначені законопроекти з урахуванням зауважень та пропозицій суб'єктів права законодавчої ініціативи…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>СИРОЇД О.І. …і вніс на розгляд Верховної Ради&nbsp; України у другому читанні один узгоджений законопроект. А для доопрацювання законопроектів створити робочу групу із залученням представників громадського експертного середовища, Ради суддів України та міжнародних експертів. При доопрацюванні узгодити положення законопроектів з Конституцією України, відповідними рекомендаціями Комітету міністрів Ради Європи і положеннями коаліційної угоди. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, наступний доповідач – Купрієнко Олег Васильович. Проект Закону реєстраційний номер 1575. Прошу.</p>
<p>&nbsp;</p>
<p>10:56:02</p>
<p>КУПРІЄНКО О.В.</p>
<p>Шановний Голово, шановні колеги! Шановні громадяни України, які зараз дивляться мій виступ! Законопроект, який я маю честь представляти у Верховній Раді, він невеликий за об'ємом, нескладний для розуміння і полягає в наступному.</p>
<p>Скажіть, скільки суддів у нас &nbsp;притягнули до відповідальності за те, що вони приймали неправосудні рішення. Чи зможемо назвати? Мабуть, ні. Кірєва і того не можемо піймати, щоб посадити туди, де він має сидіти. Чому? Та тому що норма є в Кримінальному кодексі, що за неправосудне рішення суддя несе відповідальність, а механізму реалізації цього закону – зась.</p>
<p>Що пропонується вказаним законопроектом. Дуже проста річ. Якщо суддя першої інстанції приймає рішення і судді або суддя апеляційної інстанції скасовує це рішення і приймає протилежне – хтось з них прийняв незаконне рішення. Яке покарання чи відповідальність несе такий суддя? Жодного. Ну, можливо, йому там поставлять десь, щоб кількість скасованих рішень більше встановленого загального правила і все.</p>
<p>Вказаний законопроект каже про те, що рішення суду скасовано судом вищої інстанції безумовна підстава для відкриття дисциплінарного провадження по факту по цьому і далі йде перевірка, хто прийняв неправосудне рішення. Є три варіанти: перший – або ж суддя вчився на трійки і недосить досконало знає законодавство, і щось недочитав, закон передбачає йому догану; або ж суддя прийняв неправосудне рішення всупереч очевидним нормам права і тоді вилами під зад і йди працювати в колгосп, або в тюрму, якщо наніс значної матеріальної шкоди. І третій варіант – це колізія в законодавстві, коли закон у нас як дишло може бути і туди, і сюди. Який висновок? Звертатися до суб'єктів законодавчої ініціативи, до нас з вами, до відповідних міністерств з заявою про пропозиції внесення законодавчої ініціативи щодо усунення недолугості законодавства. Все. В перших двох випадках суддя притягується до відповідальності, в останньому – ні.</p>
<p>І останнє. Строк розгляду цих скарг пропонується встановити 2 місяці. Чому? Це якраз строк поки людина піде касації. І до початку розгляду касації уже буде висновок комісії &nbsp;про те, хто, де неправильно зробив. Тому я вважаю і прошу вас всіх підтримати цей законопроект, це буде реальний механізм притягнення суддів до відповідальності за те, що продають справи і сажають невинних людей в тюрми.</p>
<p>І останнє. Дуже мене…</p>
<p>&nbsp;</p>
<p>ГОЛОВУЮЧИЙ. Дайте 10 секунд завершити.</p>
<p>&nbsp;</p>
<p>КУПРІЄНКО О.В. Дуже мене насторожила фраза пана Філатова про те, щоб не перетворити це в механізм розправи з нелояльними суддями. Це що таке? У нас судді мають бути лояльними до влади і нелояльними...</p>
<p>&nbsp;</p>
<p>ГОЛОВУЮЧИЙ. Дякую, шановний доповідач.</p>
<p>Будь ласка, наступний у нас законопроект 1590 реєстраційний проект…&nbsp; номер 1590, народний депутат Петьовка автор, але він не наполягає на виступі оскільки підтримує, на скільки я розумію, попередній законопроект.</p>
<p>Будь ласка, від комітету три хвилини Руслан Петрович Князевич, прошу на трибуну. Потім запис буде по три хвилини від фракцій і груп.</p>
<p>&nbsp;</p>
<p>11:00:14</p>
<p>КНЯЗЕВИЧ Р.П.</p>
<p>Шановний пане Голово, шановні колеги, безумовно, це приємна річ, що свою роботу в новому році український парламент розпочинає з розгляду законопроектів, які безпосередньо стосуються, як на мене, найважливішої сфери, яка потребує такого невідкладного реформування, а саме суддівської влади. На розгляді в комітеті ціла низка законопроектів, яка, безпосередньо, має відношення до реформування суддівської влади. І, очевидно, вчорашнє рішення Погоджувальної ради, яким було сьогодні рекомендовано парламенту розглянути їх як поєднувані між собою абсолютно логічно змістовно з'єднанні законопроекти, теж вірно. Інша справа, що, зважаючи на таке рішення, комітет не зміг в повній мірі розглянути всі законопроекти, бо за дорученням парламенту, коли включались вони до порядку денного сесії, нам було доручено в установленому законом порядку їх розглянути. А ви знаєте, установлений законом порядок означає, що ми повинні були дочекатися, коли &nbsp;закінчиться строк на подачу альтернативних законопроектів і, відповідно, надалі розглядати їх в комітеті. Такий строк закінчиться тільки, буквально, шостого числа і, зважаючи на це, комітет в повній мірі всі не розглянув. Але це не означає, що ми не обговорили ці законопроекти, і що у нас немає таких рішень. Ні, комітет розглянув законопроект 1656, оскільки було доручення Голови Верховної Ради невідкладно розглянути його. І, як найбільш ґрунтовний, всеохоплюючий і, за рішенням комітету, рекомендовано парламенту цей законопроект проголосувати за основу, а також під час обговорення всіх решта законопроектів в комітеті було обговорено і це питання.</p>
<p>Зважаючи на те, що по суті вони є законопроектами, які регулюють одну сферу правовідносин, скажімо, в різній мірі, один досить об'ємно, інший менше, окремі взагалі в окремих&nbsp; невеличких сферах, але, відповідно, вони логічно поєднані. Зважаючи на це, правильно, як на мене, комітет запропонував голові комітету під час виступу в сесійному залі, зважаючи на те, що було прийнято рішення взяти за основу законопроект 1656, звернутися до авторів законодавчої ініціативи, право законодавчої ініціативи, які є авторами інших законопроектів, відкликати свої законопроекти, оформити у вигляді поправок найбільш слушні пропозиції, з них до другого читання. І комітет, зважаючи на волю Погоджувальної ради, зважаючи на волю сесійної зали і суспільства, бере на себе відповідальність після того, як закінчиться строк на подачу відповідних поправок від суб'єктів права законодавчої ініціативи, створити робочу групу, до якої залучити всіх, без винятку, авторів інших законопроектів, а також зацікавлених представників суддівської гілки влади, Вищої ради юстиції.</p>
<p>&nbsp;</p>
<p>ГОЛОВУЮЧИЙ. Дайте, будь ласка, завершити.</p>
<p>&nbsp;</p>
<p>КНЯЗЕВИЧ Р.П. Вищої кваліфікаційної комісії суддів, Державної судової адміністрації, Ради суддів, безпосередньо експертів, визнаних в сфері суддівського права, як вітчизняних так і зарубіжних, де ми зможемо під час напрацювання законопроекту до другого читанні абсолютно, як на мене, свідомо, ґрунтовно і професійно обговорити всі без винятку поправки і вийти на той варіант законопроекту до друге читання, який як на мене, зніме всі…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; дайте завершити голові комітету.</p>
<p>&nbsp;</p>
<p>КНЯЗЕВИЧ Р.П. Всі ті гострі кути, які є в цих законопроектах і до сих пір залишаються не узгодженими. Такими є рішення комітету і, шановні колеги,&nbsp; поки що я на даному етапі не можу доповісти іншого, бо по інших&nbsp; більш предметних законопроектах рішення комітету відсутнє. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, шановні колеги, комітет висловився, правда, комітет висловився узагальнено по всім. Від фракцій запишіться, будь ласка, по три хвилини.</p>
<p>Будь ласка, "Самопоміч", Олег Березюк. Будь ласка.&nbsp;</p>
<p>&nbsp;</p>
<p>11:05:00</p>
<p>БЕРЕЗЮК О.Р.</p>
<p>Шановний пане Голово, шановні колеги! Дуже сумно, коли люди говорять про наші закони, що це як "дишло". Це "дишло", насправді, їх довело до того, що за 24 роки ми втратили території, суверенність втрачаємо і втратили,&nbsp; і&nbsp; розвалили державу. Але це точно "дишло" не має стосуватися законів про суд, тому що від закону про суд залежить гідність кожної людини, в тому числі наша, в тому числі тієї людини, яка зараз йде просто по Хрещатику, чи в будь-якому селі, гідність її свободи і власності. Тому закони про суд мають бути перфектними і в добрих державах приймаються раз на сто років, і не переглядаються тому що є перфектними. Ми мусимо дуже виважено підійти до цього процесу і я хочу подякувати Президенту України, який є гарантом нашої Конституції, що він виважено підходить до цього процесу. Я хочу подякувати коаліції, яка сьогодні на своїй коаліційній раді прийняла, я вважаю, важливе рішення по забезпеченню виконання коаліційної угоди, яку ми разом важко випрацьовували і прийняли рішення підтримати за основу два законопроекти: законопроект президентський і законопроект групи депутатів, які сьогодні доповідала пані Оксана Сироїд. Це є принципово важливе значення, що комітет створив якісну робочу групу, яка би не тільки включала депутатів, не тільки включала фахівців Адміністрації Президента, яка б включала фахівців юридичної справи, судової справи, громадськості і просто людей, які би мали побачити, який закон буде стояти на сторожі гідності кожної людини в нашій країні.</p>
<p>Я би хотів, щоб зміни до цього закону вносилися через сто років, тому що він би служив сто років суспільним відносинам, які є у нашій країні.</p>
<p>Тому я дякую Раді коаліції, що підтримала це рішення, яке підтримується у цьому. А Голову Верховної Ради прошу дати доручення створити робочу групу в комітеті для опрацювання законопроектів для створення єдиного якісного українського народного закону про суд, який беззастережно внесе Президент України. Дякую вам.</p>
<p>&nbsp;</p>
<p>ГОЛОВУЮЧИЙ. Дякую, пане Олеже. Будь ласка, "Блок Петра Порошенка", Наталія Володимирівна Агафонова.</p>
<p>&nbsp;</p>
<p>11:07:36</p>
<p>АГАФОНОВА Н.В.</p>
<p>Шановні колеги, напевно, ні для кого не секрет, що судова реформа є пріоритетом для нашого суспільства. Пріоритетом вона є і для всіх державних органів влади: і для Президента, який визначив цю судову реформу пріоритетом в стратегії 2020, і для Верховної Ради, яка в своїй Коаліційній угоді зазначила всі основні принципи судової реформи. Саме тому сьогодні ми тут розглядаємо 5 законопроектів, які пов'язані однією тематикою.</p>
<p>Звичайно, ми розуміємо, що необхідно закласти і конституційно-правові підвалини змін судової системи. Але зміни до Конституції – це довгий і тривалий процес, який займає дві сесії. Ми не можемо гальмувати в цей час і гаяти цей час – і чекати, поки будуть прийняті ці зміни. Поки не буде реконструйовано будинок, треба хоча б зробити ремонт в цій кімнати, щоб в ній можна було жити.</p>
<p>Саме тому фракція "Блоку Петра Порошенка" підтримує найбільш комплексні і всеохоплюючі законопроекти, які були подані на цю тему. Це законопроект 1656, який поданий Президентом, і законопроект &nbsp;Оксани Сироїд та групи депутатів. Саме вони в найбільш широкому сенсі підтримують і роблять прозорими процедуру і добору на посади&nbsp; кандидатів суддів, і&nbsp; змінюють принципи суддівського самоврядування.</p>
<p>Також, що дуже є важливим, розширюють перелік дисциплінарних стягнень, оскільки на сьогоднішній день є тільки два дисциплінарних стягнення, і в цьому випадку немає ранжування &nbsp;&nbsp;як і за яке порушення буде притягнуто суддю, отже є тільки догана або звільнення.&nbsp;&nbsp;</p>
<p>Саме тому ми пропонуємо підтримати ці два законопроекти. І звичайно, що ця судова реформа може відбутися тільки тоді, коли будуть враховані позиції громадськості. Створити робочу групу і на базі комітету, і на базі залучення органів суддівської влади, органів і представників громадськості розробити законопроект і підготовити до другого читання той законопроект, який зможе стати тим першим кроком в судовій реформі і надасть можливість вже завершити її конституційно-правовими змінами.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; "Народний фронт", народний депутат Ємець.</p>
<p>&nbsp;</p>
<p>11:10:11</p>
<p>ЄМЕЦЬ Л.О.</p>
<p>Леонід Ємець, фракція "Народний фронт".</p>
<p>Газети "Дзеркало тижня" два тижні тому опублікувала рейтинги довір до органів влади в країні. І я вам скажу, що суди переплюнули навіть такі органи, які користуються завжди довірою, як гаїшники та народні депутати і взагалі опинилися на переможному останньому місці&nbsp; з рівнем довіри менше 2 відсотків. І це недарма, тому що люди прекрасно розуміють,&nbsp; що таке суди і чим вони&nbsp; користуються, коли приймають рішення: корупція,&nbsp; вказівки зверху тощо. Тому судова реформа не те, що назріла, а давно перезріла, і люди вже&nbsp; втомилися чекати, коли ми нарешті виконаємо обіцянки, які ми їм давали усі разом про те, що&nbsp; суди будуть чесними і справедливими.</p>
<p>На сьогодні є два законопроекти… є п'ять, але два, які є найбільш ґрунтовними. Це президентський законопроект і законопроект групи депутатів авторства Сироїд&nbsp; і мого в тому числі. І ми вважаємо, що, власне, в кожному з цих законопроектів є надзвичайно важливі питання, які можуть і мають вирішити питання справедливого суду і повернення справедливого судочинства до рішень судів усіх рівнів.</p>
<p>Тому, зважаючи на те, що в цих законопроектах в сукупності мають бути вирішені і питання преюдиції, і питання безумовної відставки суддів, які не пройшли переатестацію, тобто не відповідають ні кваліфікаційно, ні за морально-етичними своїми вимогами високому статусу судді, і не мають права приймати рішення іменем України. І відповідно покарання для таких суддів має бути як мінімум – відставка з посади судді. Ми вважаємо, що ми маємо взяти найкращі позиції з цих законопроектів, зібрати їх до єдиного законопроекту. І власне кажучи, позиція фракції саме так і виглядає: 2 законопроекти прийняти за основу, створити робочу групу, і до другого читання підготувати 1 узгоджений з обов’язковою участю громадськості і експертів.</p>
<p>Не варто думати, що ми тут в стінах Верховної Ради самі розумні. Є достатня кількість кваліфікованих спеціалістів і адвокатів, і юристів, і викладачів у вузах, яким є що сказати і є що привнести до судової реформи. Тому в найкоротші строки ця робоча група має підготувати єдиний проект судової реформи. І ми в Верховній Раді маємо прийняти його в цілому. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Валерійович Ляшко, Радикальна партія.</p>
<p>&nbsp;</p>
<p>11:13:05</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги! Питання справедливого судочинства, справедливого правосуддя – це питання бути чи не бути Україні. За 23 роки довели країну до ручки, в тому числі і тому, що в Україні немає справедливого суду.</p>
<p>Будь-яка людина в країні знає, що якщо в тебе немає "бабок", якщо в тебе немає "волохатої руки", якщо в тебе немає папи, мами, прокурора, судді чи крутого адвоката, ти нічого в суді не доб’єшся. Ти будеш роками там ходити і правди не знайдеш.</p>
<p>У цьому залі серед нас є політв’язні, які на своїй шкурі і на своєму здоров'ї відчули і переконалися у "справедливості" (в кавичках) нашої вітчизняної системи – це Юлія Тимошенко, це Юрій Луценко, це Ігор Мосійчук, це Андрій Білецький, це Юрій Шухевич, який ще&nbsp; радянське&nbsp; правосуддя відчув, усю його справедливість і об'єктивність. Тому до тих пір поки в Україні не буде справедливого і чесного суду до тих пір не буде країни. Майдан, в тому числі і вийшов тому, що люди не могли знайти правди в судах, тому що люди бачили, що влада краде, бреше, збагачується, займається корупцією і ти ніде нічого не можеш довести, тому люди і повстали. І оті сотні життів, які забрала банда Януковича, ці наші герої віддали своє життя, у тому числі і за те, щоб мати справедливу Україну, і чесний суд, і чесну владу. Ми хочемо мати суд, де будь-яка людина, незалежно від своїх статків, від свого походження, вона знайде там правду, вона знайде там справедливе рішення своєї справи від села до Президента.</p>
<p>Саме тому ми вважаємо, що парламент зобов'язаний нарешті прийняти закони, які змінять систему судочинства в Україні. Без справедливого суду немає свободи, без справедливого суду немає інвесторів, без справедливого суду не буде країни, без справедливого суду ми не закінчимо війну.</p>
<p>Тому я закликаю колег депутатів проголосувати ті рішення, які дадуть нам можливість зробити перший крок на цій великій дорозі. Ми повинні відновити в країні справедливість, вона є і ми за неї маємо боротися. І сьогодні є можливість показати всій країні нашу боротьбу, проголосувавши за закони про справедливий суд.</p>
<p>Прошу підтримати законопроекти які ми сьогодні розглядаємо. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Будь ласка, "Батьківщина" Сергій Соболєв.</p>
<p>&nbsp;</p>
<p>11:16:08</p>
<p>СОБОЛЄВ С.В.</p>
<p>Шановні колеги, ми на фракції розглянули всі законопроекти, які подані, і рішення фракції я оголошу&nbsp; одразу: ми будемо голосувати за законопроект, поданий Президентом, і за законопроект, поданий групою народних депутатів (1497), де авторами є представники практично всіх фракцій і груп парламенту.</p>
<p>Чому? Тому що сьогодні ми повинні дати відповідь на ключове запитання: що далі буде? Перш за все з громадянами України, які потерпають від несправедливих рішень судів.</p>
<p>По-друге, ми дати повинні відповідь на запитання: а що буде з тими суддями, які завідомо йшли на ухвалення рішень іменем країни, яка їм виплачує їм заробітну плату, яка їм дала освіту, яка їм дала можливість реалізувати себе? А далі ці судді фактично ухвалювали рішення, які і привели країну до диктатури Януковича.</p>
<p>Давайте згадаємо з чого все починалося. Чи не з тієї самої судової реформи 10-го року, коли фактично узаконили всі ті справи і політичні репресії, які творилися в країні. Чи не з рішення Конституційного суду, який своїм рішенням змінив Конституцію країни без парламенту, без народу.</p>
<p>І саме тому ми сьогодні повинні відновити справедливість. Відновити ту справедливість, коли, з одного боку, ми повинні покарати винуватих в тому, що творилося в державі, а з іншого боку, ми не повинні допустити, щоб колись це повторювалось.</p>
<p>Саме тому ті норми законів, які фактично дають можливість відновити справедливий суд, дають можливість карати тих суддів до яких звертаються, як до останньої інстанції наші громадяни шукаючи останній порятунок, а вони далі бачать засмальцьовані обличчя, вони далі бачать купюри, які їм пропонують платити за справедливі рішення судів. Це повинно бути зупинено раз і назавжди.</p>
<p>І саме тому ті два законопроекти, які ми сьогодні, я переконаний, ухвалимо в першому читанні, повинні бути об'єднані в один законопроект створеною робочою групою комітету, а далі ми повинні направити цей законопроект на аналіз Венеціанської комісії, щоб ми ніколи вже на мали в нашій практиці повторення тієї судової реформи, яка дасть можливість нашій країні, що хоч колись повернутись будь-якій диктатурі. Саме тому ми підтримуємо ці 2 законопроекти і пропонуємо за них проголосувати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Дмитро Шпенов, "опозиційний блок".</p>
<p>&nbsp;</p>
<p>11:19:09</p>
<p>ШПЕНОВ Д.Ю.</p>
<p>Уважаемый председательствующий, уважаемые коллеги, сегодня нам предлагают осуществить реформу судопроизводства. Безусловно нашей стране нужны реформы, в обществе существует запрос на них. Фракция "Оппозиционного блока" выступает за последовательное продолжение судебной реформы. Но реформирование должно быть очень взвешенное и обоснованное. Нельзя реформировать одну из ветвей власти в спешке, нельзя реформировать… Предыдущая реформа 2010 года широко обсуждалась общественностью, были получены выводы Венецианской комиссией, ведущих международных экспертов. Судебная реформа 10-го года и последующие инициативы по реформированию правосудия были ограничены Конституцией Украины. Без изменений основного закона не может быть качественного, системного и полного завершения судебной реформы. На этом делали акценты и украинские ученые, и эксперты, и наши европейские коллеги. Не совсем понятно почему в такой спешке внесены законопроекты, которые требуют очень серьезной подготовки. Предложенные концепции реформы должны быть подробно обсуждены, должны быть получены выводы международных экспертов. В предлагаемых законопроектах достаточно дискуссионные положения. Да, реформы нужны, ну, не просто реформы, а хорошие, которые действительно помогали бы Украине развиваться в соответствии с европейскими ценностями.</p>
<p>На заседании комитета в срочном порядке был рассмотрен только президентский законопроект. Кроме того, на комитете не присутствовали эксперты, не было судей, представителей Высшей квалификационной комиссии, Высшего совета юстиции и они не участвовали в дискуссии по законопроекту, который напрямую затрагивает их деятельность. Стоит серьезно подойти к принятию решений, можно создать рабочую группу по выработке текста закона, чтобы совместно с предложенными изменениями, пообщавшись с экспертами, выбрать наилучший вариант. И только после этого можно выносить изменения в зал и рассмотрение его в сессионном зале. Нельзя на скорую руку проводить важнейшую реформу, потому что именно судебная власть обеспечивает правопорядок и баланс сил.</p>
<p>Наша фракция не будет поддерживать ни один из законопроектов, потому что мы выступаем только за комплексное изменение судебной системы. Спасибо за внимание.</p>
<p>&nbsp;</p>
<p>ГОЛОВУЮЧИЙ. Шановні колеги, виступи від фракцій завершено. Я обіцяв, хоча це не передбачено Регламентом, але я обіцяв позафракційним два виступи по одній хвилині. Я прошу позафракційних записатись і це буде справедливо.</p>
<p>Народний депутат Марченко Олександр Олександрович.</p>
<p>&nbsp;</p>
<p>11:21:47</p>
<p>МАРЧЕНКО О.О.</p>
<p>Слово передаю Осуховському Олегу Івановичу.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>11:21:52</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода", місто Рівне.&nbsp; Пане Голово, панове депутати, брати та сестри українці, вже скоро буде рік як ми на Революції гідності перемогли внутрішнього ворога Януковича та Партію регіонів, але в державі нічого не міняється. Зокрема, не міняється нічого в судовій системі. Як судді приймали незаконні ганебні рішення, так і приймають надалі. Як на суддів чинився тиск з боку влади, так і чиниться дальше. Тільки тоді з боку пана Портнова, а тепер з боку пана Філатова. В програмі Всеукраїнського об'єднання "Свобода" є чіткі пункти, які би ви хотіли, щоби були внесені в ті законопроекти. Це є, перше, виборність суддів українським народом, зняття недоторканості суддів, посилення відповідальності за неправомірні рішення суддів. Якщо ті пункти будуть включені в законопроекти, наше міжфракційне об'єднання …</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Дерев'янко Юрій Богданович. Народний депутат Дерев'янко, прошу. Дерев'янко народний депутат. Немає. Дякую.</p>
<p>Я думаю, що ми вичерпали наш регламент, який ми визначили для розгляду цього питання. Я дам заключне слово до… комітету Прошу, заключне слово комітету.</p>
<p>Юрій Дерев'янко повернувся, ми надамо вам слово, одну хвилину. Прошу, будь ласка. Потім Руслан Князевич і переходимо до розгляду законопроектів. Я прошу, будь ласка, шановні народні депутати, зайдіть всі до зали. Керівників фракцій прошу запросити народних депутатів до зали Верховної Ради. Після виступу народного депутата Дерев'янко ми перейдемо до голосування за основу в першому читанні законопроектів. Прошу народних депутатів зайти до зали. Секретаріат, будь ласка, запросіть народних депутатів.</p>
<p>Народний депутат Дерев'янко, хвилина.</p>
<p>&nbsp;</p>
<p>11:23:49</p>
<p>ДЕРЕВ’ЯНКО Ю.Б.</p>
<p>Юрій Дерев'янко, 87 мажоритарний округ, партія "Воля". Шановний Володимир Борисович, шановні колеги, не буде справедливості в Україні, якщо в нас не буде дійсно зроблено судової реформи. Не дивно, що опозиційний блок сьогодні відстоює ту реформу, яку зробили в 2010 році і не дивно, що сьогодні суди, як і раніше, намагаються прислужити або владі, або отримати хабарі за прийняття того чи іншого рішення.</p>
<p>Ми наших колег, народних депутатів, ми сьогодні закликаємо прийняти за основу законопроект 1497, а можливо і інший законопроект, який запропонований Президентом, для того, щоб цей закон в першому читанні зробив перший крок для того, щоб ми могли дійсно здійснити справедливу судову реформу. На превеликий жаль, сьогодні далі здійснюється і рейдерське захоплення, і сьогодні здійснюються всі ті ганебні кроки, які демонструвала реформа Януковича. Тому просимо підтримати обидва законопроекти, зокрема 1497.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, прошу зайняти свої місця. Ви наполягаєте на заключному слові? Я думаю, що немає сенсу, все визначено, фракції визначилися, кожен сказав свою позицію, як будуть голосувати.</p>
<p>Шановні народні депутати, всі готові до голосування? Шановні народні депутати, займіть, будь ласка, свої місця у залі.</p>
<p>Я ставлю на голосування. Шановні народні депутати, я ставлю на голосування за основу в першому читанні законопроект, проект Закону про забезпечення права на справедливий суд, внесений Президентом України, за реєстраційним номером 1656, за основу в першому читанні. Прошу голосувати за основу в першому читанні. Прошу голосувати.</p>
<p>&nbsp;</p>
<p>11:26:25</p>
<p>За-288</p>
<p>Рішення прийнято. <i>(Оплески)</i></p>
<p>Я наголошую, шановні колеги, це перше читання, за основу далі ми будемо доопрацьовувати так, як і було висловлено всіма народними депутатами, оскільки нам потрібен якісний законопроект. Рішення прийнято.</p>
<p>Шановні колеги, наступний законопроект. Я ставлю на голосування проект Закону про внесення змін до Закону України "Про судоустрій і статус суддів" щодо удосконалення засад організації та функціонування судової влади відповідно до європейських стандартів. Реєстраційний номер проекту закону 1497. Я прошу підготуватись, шановні колеги,&nbsp; в першому читанні і за основу.</p>
<p>В першому читанні і за основу. За основу – 1497.</p>
<p>&nbsp;</p>
<p>11:27:18</p>
<p>За-246</p>
<p>Рішення прийнято. <i>(Оплески)</i></p>
<p>Наступне, шановні колеги. Наступний законопроект 1585, реєстраційний номер, народний депутат Купрієнко Олег Васильович. Проект&nbsp; Закону про внесення змін до Закону України "Про судоустрій та статус суддів" щодо встановлення реальної відповідальності суддів.</p>
<p>Ставлю на голосування за основу, реєстраційний номер 1585. За основу в першому читанні.</p>
<p>&nbsp;</p>
<p>11:28:11</p>
<p>За-102</p>
<p>Рішення не прийнято.</p>
<p>Дякую, шановні колеги! Я хочу дати доручення, те, яке було висловлено головою комітету Князевичем, для того, щоб створити потужну групу з народних депутатів, експертів, авторитетних міжнародних організацій для того, щоб ми напрацювали якісний, до другого читання, якісний законопроект. І який буде відповідати сьогодні інтересам держави, інтересам,&nbsp; в першу чергу українців, тому я просив би організувати цю роботу. Дякую.</p>
<p>Будь ласка, Руслан Князевич, хвилина, голова комітету.</p>
<p>&nbsp;</p>
<p>11:28:48</p>
<p>КНЯЗЕВИЧ Р.П.</p>
<p>Шановний пане Голово, оскільки зараз непросте завдання буде стояти перед комітетом: ми вперше в історії українського парламентаризму прийняли рішення за основу два фактично альтернативні законопроекти, – я би дуже просив всіх виступаючих і всіх представників політичних фракцій, які в своїх виступах мали величезну кількість зауважень, поправок, пропозицій, направляти їх в установленому порядку до комітету, щоб потім не трапилося так, що хтось скаже, що його поправка не була розглянута, і потім він саме через це не підтримує цей законопроект в цілому. Я дуже чекаю протягом 14 днів з завтрашнього дня велику кількість поправок і справді професійну роботу, а не тільки публічні заклики. Дякую.</p>
<p>&nbsp;</p>
<p>ГОЛОВУЮЧИЙ. Да, я дав доручення створити робочу групу для спільного опрацювання і підготовки до другого читання. На базі комітету, колеги, на базі комітету. Дякую.</p>
<p>Переходимо до наступного питання порядку денного. У нас є проекти постанов надзвичайно важливих. І ми говорили про це з самого початку, і виступали наші колеги. Мова йде про постанову за реєстраційним номером 1700 і 1701. Це Звернення щодо звільнення нашої колеги народного депутата України Надії Савченко.</p>
<p>Підготовку постанови здійснювала Тимошенко Юлія Володимирівна. Чи є необхідність… Будь ласка! <i>(Шум у залі)</i></p>
<p>&nbsp;Будь ласка, Юлія Володимирівна, прошу вас як автора. Автор виступить – і будемо голосувати.</p>
<p>&nbsp;</p>
<p>11:30:44</p>
<p>ТИМОШЕНКО Ю.В.</p>
<p>Дорогі друзі, я хотіла би ще раз привернути вашу увагу, що зараз за ґратами в Росії в Москві, за ґратами у Путіна відбувається надзвичайна подія. Досить маленька хрупка жінка, тендітна, але з величезною силою волі, голодує 32-й день.</p>
<p>Їй пропонували&nbsp; завершити&nbsp; голодування патріархи, у тому числі патріархи наших українських конфесій. Пропонували лідери ключових держав світу. Вона практично ледве тримається. Сьогодні буквально перед моїм виступом зателефонував адвокат, він був щойно у неї, вона в дуже важкому стані. Але коли їй говорять припинити голодування, вона говорить, що це її&nbsp; боротьба за Україну. Вона знаходиться на грані життя, це очевидно.</p>
<p>Ми хочемо зараз лише одного: щоб всі сили світу, які мають вплив на Путіна, тому що це його власне рішення, це його власна вендета Україні. Це через Надю, через Сенцова, через всіх, кого він вбиває сьогодні в Україні, це його власна вендета нам за право вільно жити, за право будувати європейську країну, за право ні від кого не залежати, бути суверенною державою Надя сьогодні&nbsp; віддає данину своїм життям цій боротьбі.</p>
<p>Ми хочемо, щоб всі лідери світу, всі міжнародні організації, які можуть сьогодні впливати на Путіна, підключилися негайно, тому що розрахунок зараз іде майже на години. Вона відмовляється від будь-яких ін’єкцій, вона стоїть мужньо.</p>
<p>Зараз тут в залі присутня Віра Савченко. Це її сестра. Вірочка, я прошу… <i>(Оплески) </i>Так, от вона. Зараз нас по телебаченню дивиться мама Надії –&nbsp; Марія. <i>(Оплески)</i></p>
<p>Всі люди, хто зараз хоче їй допомогти, з нами солідарні. Я дякую всім вам за те, що ви встали в залі, тому що це є велика шана мужній, героїчній жінці.</p>
<p>Я хочу зараз, щоб ми з вами так само в її обличчі згадали і всіх наших героїв: і які полягли на фронтах, і які втратили здоров'я на фронтах, і які сьогодні в ув'язненні, які сьогодні в полоні, які сьогодні воюють, борються щохвилини за Україну. В обличчі Наді ми мусимо сьогодні всім їм віддати данину.</p>
<p>Тому ми склали всього два звернення. Да, це не перше звернення. Всі знають, що це не перше звернення, ми просто б’ємося в усі двері. Ми стукаємося в усі владні кабінети, ми намагаємося достукатися до сердець лідерів світу. Не перше звернення, можливо воно буде і не останнім, але прошу вас підтримати одним голосуванням обидва. Перше – до Парламентської асамблеї Ради Європи, вони мають вплив на Червоний хрест, вони мають вплив на різні інстанції міжнародні, хай підключаються. Керівництво Парламентської асамблеї має персональні зв’язки з Путіним, може з ним говорити.</p>
<p>Те саме у нас стосується лідерів країн, які сьогодні ведуть переговори за встановлення миру в Україні. Це Ангела Меркель, це Президент Франції, не буду перераховувати, – там є всі, хто входить в цей формат. Я прошу: давайте проголосуємо, давайте просто звернемося до Наді. Я не знаю, як звернутися до неї припинити голодування, тому що звернутися до неї припинити голодування, ну, ніхто не може її зупинити, вона чисто сама мусить таке рішення приймати. Вона сказала, що буде стояти до останнього, вона не зупиняється. Це її позиція.</p>
<p>Тому я прошу зараз поставити на голосування, передати від нас усіх просто теплий людський привіт Наді, а також Сенцову, – всім, хто сьогодні в полоні. Хай вони відчувають, що ми з ними, що наші серця з ними, що ми будемо за них боротися. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ТИМОШЕНКО Ю.В. І прошу поставити на голосування. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Сідайте, будь ласка.</p>
<p>Шановні колеги, я прошу підготуватися всіх до голосування. Я поставлю на голосування дві постанови, оскільки вони дві підготовлені. Реєстраційний номер 1700. Будь ласка, шановні колеги, підготуйтесь для голосування. Прошу голосувати, прошу підтримати. 1700 реєстраційний номер. В цілому. За основу і в цілому.</p>
<p>&nbsp;</p>
<p>11:35:40</p>
<p>За-304</p>
<p>Рішення прийнято. А також ставлю на голосування проект постанови, реєстраційний номер 1701. Прошу голосувати. 1701. 1701. За основу і в цілому, прошу голосувати. Прошу голосувати.</p>
<p>&nbsp;</p>
<p>11:36:08</p>
<p>За-306</p>
<p>Рішення прийнято, шановні колеги. <i>(Оплески)</i></p>
<p>Знаєте, я дозволю собі від імені наших колег всіх, оскільки мова йде про життя і смерть, і величезну загрозу, перед якою стоїть Надія Савченко, я дозволю собі звернутись до неї, я думаю, що якось вона це почує, про те (і сестра почує), щоб припинити голодування. Вона нам потрібна живою і здоровою, як приклад могутньої віри, героїзму і подвигу. Тому, я думаю, що це звернення може бути спільним від всього складу Верховної Ради України, звернутись до Надії Савченко з проханням припинити голодування. Дякую, шановні колеги. <i>(Оплески)</i></p>
<p>Переходимо до розгляду законопроектів. Реєстраційний номер 0962 – це законопроекти для повторного розгляду з пропозиціями Президента. Доповідач: заступник міністра регіонального розвитку Білоусов Андрій Леонідович, будь ласка.</p>
<p>&nbsp;</p>
<p>БІЛОУСОВ А.Л.</p>
<p>Шановний Володимир Борисович! Шановні народні депутати України! Законом передбачається встановлення до 31.12.2015 року додаткових гарантій щодо захисту прав громадян, які проживають на територіях проведення АТО в Донецькій та Луганській областях або тимчасово з них переселилися, а також обмеження відповідальності підприємств виробників житлово-комунальних послуг у районі АТО у разі несвоєчасного здійснення ними платежів за спожиті енергоресурси.</p>
<p>Президентом України пропонується внести зміни до закону, враховуючи наступні зауваження. Уточнити назву закону, оскільки він не містить положень щодо мораторію на нарахування та стягнення пені з громадян. Назву пропонується викласти у редакції: "Про встановлення додаткових гарантій щодо <a name=_GoBack></a>захисту прав громадян, які проживають на територіях проведення антитерористичної операції та обмеження відповідальності підприємств виконавців виробників житлово-комунальних послуг у разі несвоєчасного здійснення платежів за спожиті енергоносії".</p>
<p>Частину першу статті 3 Закону України доповнити словами: "що надають такі послуги у районі проведення антитерористичної операції задля недопущення погіршення розрахунків за спожиті енергоресурси підприємствами виробниками послуг ЖКП не на території АТО".</p>
<p>Частину другу статті 3 та абзац другий пункту 2 статті 4 закону виключити, оскільки у законі не визначено про яку компенсацію збитків підприємств виробників ЖКП йде мова.</p>
<p>Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Чи є запитання до доповідача? Всі, всі правки враховані? Є редакційна правка, мені говорять, у народного депутата. Будь ласка. Альона Бабак, будь ласка.</p>
<p>&nbsp;</p>
<p>11:39:38</p>
<p>БАБАК А.В.</p>
<p>Шановні народні депутати! В проекті закону вживаються терміни такі як "громадяни проживають на територіях проведення", "громадяни проживають у населених пунктах, на території яких проводилась антитерористична операція", а також і "підприємства здійснюють свою діяльність також не у районі, а у населених пунктах".</p>
<p>Тому просимо перше речення статті 1 редакційно викласти наступним чином: "Метою цього закону є встановлення додаткових гарантій щодо захисту житлових та майнових прав громадян, які проживають у населених пунктах, на території яких здійснювалась антитерористична операція, та громадян, які тимчасово переселені в інші населені пункти України з тих, на території яких здійснювалася антитерористична операція".</p>
<p>І в&nbsp; частині другій статті 2 викласти наступним чином: "Встановити мораторій на час, визначений у статті 1 цього закону, на нарахування та стягнення пені та інших штрафних санкцій енерго-, газо- та водопостачальними компаніями у разі несвоєчас…"</p>
<p>&nbsp;</p>
<p>ГОЛОВУЮЧИЙ. Я думаю, що… Будь ласка. Насправді зараз розглядається тільки пропозиції Президента за процедурою. Тому треба, можливо, підготувати поправки.</p>
<p>Руслан Князевич, будь ласка, одну хвилину.</p>
<p>&nbsp;</p>
<p>11:41:05</p>
<p>КНЯЗЕВИЧ Р.П.</p>
<p>Шановний пане Голово, я як представник Президента&nbsp; хочу просто ще раз абсолютно підтвердити те, що щойно ви сказали. Оскільки ми зараз розглядаємо пропозиції Президента, то доповідач не уповноважений, він не є суб'єктом права законодавчої ініціативи, вносити, тим більше з голосу, будь-які поправки. Це є позиція Президента. Парламент відповідно до Регламенту може з нею погодитися, а може не погодитися і відповідно долати вето. Іншого немає. В тому випадку, якщо жодне з рішень не проходить, парламент може направити до профільного комітету, який в режимі повторного другого читання може врахувати ті поправки, про які ви кажете. Але міняти їх з голосу на трибуні ніхто, крім суб'єкта права законодавчої ініціативи, не уповноважений. Вибачте.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ні, я думаю, що це треба погодити, бо це процедура. І давайте домовимося таким чином. Підготуємо зміни, проведемо і просто внесемо зміни до закону і все в цій частині. Немає більше заперечень?</p>
<p>Шановні колеги, я просив би всіх зараз зайняти свої місця, будемо голосувати за законопроект. Прийняти його в цілому з урахуванням пропозицій Президента&nbsp; України, повністю враховані. Прошу голосувати. Прошу підтримати. Прийняти в цілому з урахуванням пропозицій Президента, реєстраційний номер Закону України 0962. Прошу голосувати.</p>
<p>Прошу голосувати.</p>
<p>&nbsp;</p>
<p>11:42:33</p>
<p>За-267</p>
<p>Рішення прийнято.</p>
<p>Шановні колеги, тоді готуйте пропозиції. І ми відразу підготуємо зміни. Реєструємо їх як зміни до закону. <i>(Шум у залі)</i> Коли вступить у силу, але зараз готують, готують, про що мова йде.</p>
<p>Будь ласка, шановні колеги, наступний законопроект. Реєстраційний номер 0963 – Закон України про внесення змін до Бюджетного кодексу України. Доповідає заступник міністра фінансів перший Уманський Ігор Іванович. Прошу.</p>
<p>&nbsp;</p>
<p>УМАНСЬКИЙ І.І.</p>
<p>Доброго дня.&nbsp; Шановний Володимире Борисовичу, шановні народні депутати! Верховною Радою&nbsp; України 2 вересня минулого року прийнято Закону України "Про&nbsp; внесення змін до Бюджетного кодексу України та деяких інших законодавчих актів України". Він не був підписаний Президентом України та повернутий відповідно до частини другої статті 94 Конституції до Верховної Ради України для повторного розгляду. Цей законопроект, зокрема передбачає: перше – скасування вимоги щодо врахування щорічного Послання Президента України і до Верховної Ради "Про внутрішнє і зовнішнє становище України" при складанні прогнозу державного бюджету на наступні за плановим два бюджетних періоди під час розробки… розроблення проекту основних напрямів бюджетної політики на наступний бюджетний період; а також друге – погодження з Комітетом Верховної Ради України з питань бюджету рішення Кабінету Міністрів України щодо розподілу коштів Фонду регіонального розвитку за адміністративно-територіальними одиницями та відповідними програмами і заходами.</p>
<p>Президент України запропонував виключити відповідні зміни до Бюджетного кодексу щодо статей 21, 21/1 та 33 статті.</p>
<p>Рішенням Комітету Верховної Ради з питань бюджету від 10 грудня 2014 року рекомендовано Верховній Раді України врахувати пропозиції Президента України до зазначеного закону та прийняти його в цілому.</p>
<p>Водночас з урахуванням прийнятих 28 грудня змін до Бюджетного кодексу щодо реформи міжбюджетних відносин потребує узгодження, доопрацювання, зокрема в частині вилучення положень, які уже врегульовані в положеннях Кодексу з урахуванням змін щодо, а саме: розподілу коштів Фонду регіонального розвитку пункт 6 частини першої розділу І; друге – казначейського обслуговування фондів загальнообов'язкового державного соціального і пенсійного страхування, і третє щодо розподілу та перерозподілу обсягу субвенцій та додаткових дотацій з державного бюджету місцевим бюджетам між місцевими бюджетами. Дякую за увагу. Прошу підтримати пропозиції Президента з урахуванням наведеного.</p>
<p>&nbsp;</p>
<p>ГОЛОВУЮЧИЙ. Дякую. Чи є запитання до доповідача? Немає. Будь ласка, співдоповідач. Я запрошую Віктора Михайловича Пинзеника.</p>
<p>&nbsp;</p>
<p>11:45:38</p>
<p>ПИНЗЕНИК В.М.</p>
<p>Шановний Голово, шановні народні депутати, комітет розглянув пропозиції Президента до цього закону і пропонує їх підтримати. Але виникла проблема. Цей закон, до якого застосовано вето Президента був схвалений 2 вересня минулого року.</p>
<p>28 грудня минулого року парламент &nbsp;прийняв Бюджетний кодекс, яким багато норм, які регулюються цим законом, накладається один на одне. Тому ми не можемо провести чисту процедуру підтвердження закону або з підтримки пропозиції Президента без додаткових уточнень.</p>
<p>Що у зв'язку з цим пропонує комітет? Комітет пропонує: перше –&nbsp; підтримати пропозиції Президента до даного закону; друге – проголосувати вилучення з цього законопроекту норми, які вже проголосовані і стали нормами закону відповідно до рішення від 28 грудня. Про які норми мова іде? Мова іде про пункти 6-й, 10-й, 11-й, абзац третій пункту 13-го, пункт 20-й та абзац третій пункту 23-го розділу І. Крім того, пункт перший&nbsp; розділу ІІ потрібно викласти в наступній редакції: "Цей закон набирає чинності з дня наступного за днем його опублікування". Бо 1 січня уже пройшло, і вже 1 січня закон не може вступити в силу.</p>
<p>У зв'язку з цим ми пропонуємо наступну процедуру рішення. Перше – підтримати пропозиції Президента до даного проекту закону і поставити цю пропозицію на голосування. Друге – проголосувати вилучення з проекту закону норм, які я тільки що озвучив. І третє – проголосувати парламентом нову редакцію закону з урахуванням пропозицій Президента і вилучення тих позицій, про які я сказав. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую, Віктор Михайлович.</p>
<p>Я думаю, що тут є проблема з такою процедурою.</p>
<p>Князевич Руслан. Уманський? Будь ласка, Уманський. Оскільки ми розглядаємо зараз вето.</p>
<p>&nbsp;</p>
<p>УМАНСЬКИЙ І.І.</p>
<p>Дякую. &nbsp;Я хотів ще раз підкреслити. Погоджуюсь з Віктором Михайловичем. У нас був прийнятий Бюджетний кодекс і зміни до нього щодо міжбюджетних відносин. І багато речей, і пунктів, до яких вносились зміни законом від 2 вересня 2014 року, вони вже були врегульовані. Я про це також говорив в доповіді. Але ці дві позиції, щодо яких Президент накладав вето, вони в тексті закону лишилися.</p>
<p>&nbsp;</p>
<p>ГОЛОВУЮЧИЙ. Тобто пропозиція голосувати з урахуванням позиції Президента. Будь ласка, Анатолій Матвієнко, є питання.</p>
<p>&nbsp;</p>
<p>11:48:33</p>
<p>МАТВІЄНКО А.С.</p>
<p>Анатолій Матвієнко. Володимир Борисович, ми дійсно не можемо із проекту Президента щось вилучати і щось додавати, але ми можемо проголосувати тільки дві позиції. Якщо ми проголосуємо тільки дві позиції, це означає, що ми проголосували нову редакцію закону, і давати її Президенту або на підпис, або на ветування. Тому голосуємо дві позиції Президента, решту – не голосуємо, і в такий спосіб ми частково враховуємо позиції Президента, в той спосіб передаємо Президенту на підпис закон, він приймає рішення щодо подальшого його підписання або ветування. Дякую.</p>
<p>&nbsp;</p>
<p>ГОЛОВУЮЧИЙ. Колеги, ми не можемо так діяти, нам не треба нічого видумувати. Тобто є зараз загальна процедура, є позиція Президента, ми маємо зараз розглянути і прийняти цей законопроект. Далі направити його до Президента, Президент його підпише, далі ми підготуємо проект змін до закону і змінимо цей закон. Ми нічого не можемо зараз змінювати в тому, що ми отримали зараз.</p>
<p>Будь ласка, Віктор Михайлович Пинзеник.</p>
<p>&nbsp;</p>
<p>11:49:40</p>
<p>ПИНЗЕНИК В.М.</p>
<p>Шановні колеги, я хотів би ще раз привернути вашу увагу. Це проект не Президента, це проект, який народився в парламенті, який тут голосувався. Якщо ми проголосуємо тільки пропозиції Президента, виникнуть колізії, тому що багато норм змінені іншим законом, який змінює закон про бюджет. Тому те, що пропонується комітетом, по суті, прийняти нову версію закону, врахувавши пропозиції Президента і врахувавши те, що дуже багато норм вже стали нормами закону, їх треба вилучити з даного проекту, в цьому немає потреби.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хто хотів слово? Князевич, будь ласка.</p>
<p>&nbsp;</p>
<p>11:50:29</p>
<p>КНЯЗЕВИЧ Р.П.</p>
<p>Шановний пане Голово, шановні колеги, тут звичайно дуже не проста екстраординарна ситуація. Але, як на мене, Віктор Михайлович, якщо можна, я просив би уваги, це мають бути абсолютно не поєднувані речі. Йде мова не про основний закон, не про сам Бюджетний кодекс, а Закон про внесення змін до Бюджетного кодексу в певній частині. А ми хочемо в цьому законі про внесення змін в певній частині вирішити всі питання Бюджетного кодексу, це різні речі. Давайте крок за кроком рухатись. Спочатку врахуємо пропозиції Президента і в новій редакції Закон про внесення змін в тій частині направимо на підпис, але паралельно треба справді комітету було вже негайно напрацьовувати зміни після того, як був підписаний Бюджетний кодекс, до вже Бюджетного кодексу, бо це ж різні площини. Ми говоримо зараз про різні правовідносини всередині одного Бюджетного кодексу. Йде мова про суть середину законопроекту, про що говорить Президент і про процедурні норми набуття чинності, фактично Перехідні положення, про що говорить&nbsp; комітет. Тому зараз не варто поєднувати ці речі, треба спочатку вирішити питання по суті закону, а далі думати про те, яким чином мають Перехідні положення…</p>
<p>&nbsp;</p>
<p>ГОЛОВУЮЧИЙ. Добре, що ми не коментуємо, а пропозиції. Я пропоную таким чином, оскільки у нас зараз є… Я думаю, що його треба повертати в комітет, доопрацювати його в комітеті, внести узгоджені пропозиції і потім проголосувати так як це має бути до процедури. Інакше зараз з голосу, те, що ви говорите, можуть виникнути серйозні ускладнення. Тому я ставлю на голосування законопроект номер 0963 про повернення в комітет для розгляду і підготовки розгляду Верховною Радою. Немає заперечень? Прошу ставити на голосування. Поверніть, узгодьте і внесемо. На повернення в комітет, в комітеті доопрацюєте, прошу голосувати, прошу голосувати.</p>
<p>&nbsp;</p>
<p>11:52:31</p>
<p>За-270</p>
<p>Направлено до комітету.</p>
<p>Я прошу розгляньте і внесіть узгоджені пропозиції в цей законопроект. Реєстраційний номер 0963, з пропозиціями Президента.</p>
<p>Будь ласка,&nbsp; наступне, шановні колеги,&nbsp; реєстраційний номер 0964. Доповідає заступник міністра юстиції Бондарчук. Далі: співдоповідач і голова комітету Галасюк Віктор Валерійович, будь ласка.</p>
<p>&nbsp;</p>
<p>БОНДАРЧУК І.В. Дякую.</p>
<p>Шановний пане Голово, шановні народні депутати! 13 травня 2014 року Верховною Радою України прийнято Закон України №1257\7 "Про внесення змін до Закону України "Про державну реєстрацію юридичних та фізичних осіб, підприємців" щодо спрощення припинення юридичних осіб, далі – закон. Метою закону є скасування перешкод процедури реорганізації та ліквідації юридичних осіб, які&nbsp; перебувають на стадії припинення.</p>
<p>Внесеними змінами до Закону України "Про державну реєстрацію юридичних та фізичних осіб" виключено частину другу статті 35, якою було встановлено, що з дати внесення до Єдиного державного реєстру юридичних осіб та фізичних осіб – підприємців (далі – ЄДР), запису про рішення засновників, учасників юридичної особи або уповноваженого ними органу щодо припинення юридичної особи забороняється, зокрема, проведення державної реєстрації юридичної особи, засновниками, учасниками якої є юридична особа, щодо якої прийнято рішення щодо припинення та проведення державної реєстрації, змін до відомостей, що містяться в ЄДР, про місце знаходження юридичної особи. Зазначені зміни не узгоджуються з положеннями статей: 81, 104, 105 та 111 - Цивільного кодексу України,&nbsp; якими передбачено, що заходи юридичної особи, яка припиняється, спрямовані на погашення заборгованості та задоволення вимог кредиторів. Надання ж законом, що розглядається, можливості фактично створювати та проводити державну реєстрацію юридичної особи, засновником, учасником якої є юридична особа, щодо якої прийнято рішення про припинення, створює ризик передачі ліквідного майна від юридичної особи, яка припиняється, до іншої юридичної особи, що може унеможливити погашення заборгованості та задоволення вимог кредиторів через відсутність в юридичної особи, яка припиняється, іншого майна.</p>
<p>Друге. Стосовно пропонованого законом, що розглядається, скасування заборони на проведення державної реєстрації і змін до відомостей, що містяться в ЄДР, про місце знаходження юридичної особи, яка припиняється, слід зауважити таке. Зміна місця знаходження юридичної особи при проведенні заходів щодо її припинення ускладнить проведення перевірки відповідними державними органами: фіскальної служби, Пенсійного фонду України та фондів соціального страхування – та може призвести до ухилення від сплати податків, зборів, єдиного внеску на загальнообов'язкове державне соціальне страхування страхових коштів. Крім того, надання можливості змінювати місце знаходження юридичної особи, яка припиняється, створюється можливості для ухилення комісії з припинення юридичної особи, ліквідаційної комісії, комісії з реорганізації від виконання зобов'язань перед кредиторами.</p>
<p>Третє. Прийнятим законом (частина одинадцята статті 37 Закону про реєстрацію) доповнюється положення, відповідного до якого, якщо в ЄДР містяться відомості про те, що така юридична особа має незакриті, відокремлені підрозділи, державний реєстратор повинен одночасно внести до ЄДР відповідні зміни до відомостей про ці відокремлені підрозділи в частині належності до юридичної особи правонаступника.</p>
<p>Тобто закон фактично покладає на державного реєстратора функції із внесення відомостей про відокремлені підрозділи юридичних осіб (правонаступників) на власний розсуд, адже критерії розподілу відомостей про відокремлені підрозділи між юридичними особами (правонаступниками) відсутні. Наведена вище невизначеність в законі несе корупційні ризики і ризики зловживань з боку державних реєстраторів.</p>
<p>Крім того, запропоноване законом внесення відомостей про відокремлені підрозділи юридичної особи не узгоджуються з юридичною природою відокремленого підрозділу, який згідно з положеннями Цивільного та Господарського кодексів України не являється юридичною особою, а наділяється майном юридичної особи, що створила, і діє на підставі затвердженого положення.</p>
<p>Також слід зазначити, що запропоноване положення закону не узгоджується з частиною третьою статті 28 Закону про реєстрацію, якою передбачено&nbsp; що виконавчий орган юридичної&nbsp; особи або уповноважена ним особам зобов'язані подати, надіслати поштовим відправленням з описом вкладення державному реєстратору за місцем знаходженням юридичної особи повідомлення встановленого зразка про закриття відокремленого підрозділу.</p>
<p>У зв'язку з вищенаведеним пропонуємо закон відхилити. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Чи є запитання до доповідача, шановні колеги? Немає. Голова комітету, співдоповідач – Галасюк Віктор Валерійович. Будь ласка.</p>
<p>&nbsp;</p>
<p>11:57:27</p>
<p>ГАЛАСЮК В.В.</p>
<p>Шановний Володимире Борисовичу, шановні народні депутати! Комітет з питань промислової політики та підприємництва на засіданні 10 грудня розглянув пропозиції Президента&nbsp; України до Закону України "Про&nbsp; внесення змін до Закону "Про державну реєстрацію юридичних та фізичних осіб-підприємців" щодо спрощення припинення юридичних осіб" (реєстраційний номер 0964), прийнятого Верховною Радою&nbsp; 13 травня.</p>
<p>Керуючись частиною п'ятою статті 133 Закону про Регламент, проаналізувавши пропозиції Президента&nbsp; України, а також позицію Головного науково-експертного управління Апарату Верховної Ради, комітет рекомендує Верховній Раді України погодитися з пропозиціями Президента&nbsp; України та відхилити зазначений закон.</p>
<p>В той же час члени комітету, беручи до уваги необхідність вирішення питання спрощення проведення процедури державної реєстрації в результаті злиття, приєднання, поділу, перетворення, прийняли рішення підготувати відповідний законопроект щодо внесення змін до проекту Закону про державну реєстрацію юридичних осіб та фізичних осіб-підприємців.</p>
<p>Такий законопроект членами комітету підготовлено та зареєстровано за реєстраційним номером 1416. Тому ми просимо підтримати рішення&nbsp; комітету та відхилити&nbsp; Закон України "Про державну реєстрацію юридичних&nbsp; та фізичних осіб-підприємців щодо спрощення припинення юридичних осіб" (реєстраційний номер 0964).&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую, пане голове.</p>
<p>Шановні колеги, є пропозиція і Президента, і пропозиція комітету відхилити даний закон.&nbsp;</p>
<p>Я прошу народних депутатів зайняти свої місця робочі. Шановні народні депутати! Прошу зайняти свої&nbsp; робочі місця. Я зараз поставлю на голосування про відхилення закону (реєстраційний номер 0964). Готові до голосування про відхилення законопроекту? За пропозицією Президента і підтримана комітетом.</p>
<p>Прошу голосувати, шановні колеги. Про відхилення.</p>
<p>&nbsp;</p>
<p>11:59:45</p>
<p>За-236</p>
<p>Відхилено. Дякую, шановні колеги.</p>
<p>Згідно Регламенту до 12.30… Мені вже підказують. До 12.30 я оголошую відповідно до Регламенту перерву. Дякую.&nbsp;</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. … але подивіться, наші комбати на місці. Все, як має…&nbsp; Давайте, запрошуйте, шановні колеги.</p>
<p>&nbsp;</p>
<p>ПАРУБІЙ А.В. Шановні народні депутати, перерва закінчилась. Прошу всіх заходити до залу.</p>
<p>Шановні народні депутати, гуртуємося, гуртуємося в залі. Народ України дивиться за вашою роботою.<i>(Шум у залі) </i></p>
<p>&nbsp;</p>
<p>ГОЛОВУЮЧИЙ. Шановні! Шановні народні депутати! Шановні колеги! Я прошу займати свої робочі місця. Ми розпочинаємо чи продовжуємо нашу роботу.</p>
<p>У нас ще залишилось ряд питань, які ми маємо з вами розглянути, зокрема, законопроекти, які ми маємо розглядати в першому читанні.</p>
<p>Шановні керівники фракцій! Будь ласка, запросіть депутатів народних до зали Верховної Ради України.</p>
<p>Шановні народні депутати, я прошу зайняти свої місця. І просив би вас сконцентруватися, оскільки я хотів би запросити зараз до слова із сумною &nbsp;інформацію нашого колегу Першого заступника Голови Верховної Ради України Андрія Парубія. Але я просив би вас сконцентруватись, шановні колеги.</p>
<p>Шановні народні депутати, будь ласка, увага!</p>
<p>&nbsp;</p>
<p>ПАРУБІЙ А.В.</p>
<p>Шановні депутати, шановні українці, в той час поки йшли великі святкові різдвяні дні кожного дня на передовій наші воїни захищали нашу країну, нашу державу, наших дітей від кремлівських окупантів, від путінських бойовиків. Фактично кожного дня гинули наші хлопці на передовій. Але у ці великі різдвяні дні найбільше втрат зазнав легендарний батальйон Національної гвардії імені Кульчицького.</p>
<p>Перший батальйон добровольчий, який вирушив на фронт. Це унікальний приклад, коли хлопці з Майдану, з самооборони Майдану, простоявши на барикадах весь Майдан на Грушевського, на Інститутській, хлопці, які часто не були військовими, юристи, підприємці, викладачі, науковці, які поїхали на Майдан захищати мирних громадян, коли прийшов день, коли прийшов час прямо на Майдані вишукувались і поїхали на передову, і поїхали на дальні барикади, на барикади під Дебальцеве, Станицю Луганську, під Маріуполь. 15 бійців Національної гвардії загинули в ці світлі різдвяні дні. Похорони двох з них відбуваються сьогодні. Я впевнений, що їхні душі відійшли до Бога в рай. Я хочу, щоб усі разом ми висловили співчуття родинам і вшанували хвилиною пам'яті наших героїв. Герої не вмирають!</p>
<p><i>(Хвилина мовчання)</i></p>
<p>Дякую. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ.&nbsp; Героям Слава!</p>
<p>&nbsp;</p>
<p>ГОЛОВУЮЧИЙ. Вельмишановні народні депутати, ми можемо продовжувати нашу роботу.</p>
<p>Розглядаємо проект Закону про внесення зміни до статті Закону 17-2 Закону України про державну підтримку сільського господарства. Це перше читання. Я пропоную, шановні колеги, щоб ми розглядали цей законопроект за скороченою процедурою. Якщо будуть дискусії, ми тоді продовжимо розгляд.</p>
<p>Якщо немає заперечень, я тоді ставлю на голосування розглянути за скороченою процедурою (реєстраційний номер закону 1548). Прошу голосувати за скороченою процедурою.</p>
<p>&nbsp;</p>
<p>12:44:28</p>
<p>За-174</p>
<p>Рішення прийнято.</p>
<p>Розпочнемо розгляд за скороченою процедурою. Але, шановні народні депутати, я би просив керівників фракцій запросити народних депутатів до зали Верховної Ради. Оскільки у нас є ряд важливих рішень, які ми маємо з вами приймати. Будь ласка, я прошу секретаріат, будь ласка, запросіть народних депутатів до зали Верховної Ради.</p>
<p>Починаємо розгляд за скороченою процедурою. Доповідач заступник міністра аграрної політики та продовольства Володимир Іванович Лапа, прошу.</p>
<p>&nbsp;</p>
<p>ЛАПА В.І.</p>
<p>Шановний Голове, шановні народні депутати України, дозвольте зробити доповідь по законопроекту урядовому 1548 про внесення змін до статті 17-2 Закону України "Про державну підтримку сільського господарства України" (щодо потужності тваринницьких ферм і комплексів). Мова іде про те, що Закон України "Про державну підтримку сільського господарства України" напряму передбачає обмеження по підтримці виключно для великих і супер великих господарств. Наприклад, закон містить норму про те, що держава не має права підтримувати тваринницькі комплекси, які утримують менше ніж 500 голів великої рогатої худоби. Аналогічні обмеження передбачені для тваринницьких комплексів по свинарству і по птиці. Тобто ми підтримуємо великі корпорації, натомість не даємо можливості, і закон це на пряму передбачає, не даємо можливості підтримувати середній і дрібний бізнес в сільській місцевості. Кабінет Міністрів в цьому законопроекті пропонує зняти обмеження по кількості голів для того, щоб дати можливість підтримувати середній бізнес в сільській місцевості. Це перше.</p>
<p>Друга новела цього закону, вона передбачає можливість державної підтримки шляхом здешевлення будівництва вартості тваринницьких комплексів, також для доїльних пунктів і для м'ясозабійних пунктів, які створені на науково-оперативних засадах жителями сільської місцевості. В даному випадку мова може йти навіть про домогосподарства. Тобто з одного боку, ми передбачаємо можливість&nbsp; підтримки на пряму для середнього бізнесу і через кооперативи для дрібного бізнесу. Це відповідає змісту коаліційної угоди, це відповідає практиці підтримки Європейського Союзу, це відповідає здоровому глузду. І це дуже важливе питання, зважаючи на те, що тваринництво формує основи зайнятості, основи доходів сільської місцевості.</p>
<p>Я просив би народних депутатів підтримати зазначений законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний доповідач.</p>
<p>Співдоповідь голови комітету, Тарас Вікторович Кутовий, прошу.</p>
<p>Народних депутатів прошу зайти до зали Верховної Ради.</p>
<p>&nbsp;</p>
<p>12:47:11</p>
<p>КУТОВИЙ Т.В.</p>
<p>Шановні колеги, комітет розглянув на своєму засіданні 23 грудня 2014 року цей законопроект. Насправді, він є дуже коротким, ключовою тезою в ньому є, що дійсно ми відкриваємо можливість для компенсації з боку держави для маленьких виробників, в тому числі і малих виробників, в тому числі таким чином ми зможемо нівелювати умовно негативний вплив на невеликих сільгоспвиробників в контексті Закону про безпечність та якість харчових продуктів, коли ми їх обмежуємо в певних аспектах від діяльності. Зважаючи на перспективу застосування цього законопроекту, звичайно, вона позитивна, на думку комітету. Тому комітет прийняв рішення одноголосно підтримати цей законопроект не тільки за основу, але й в цілому.</p>
<p>Зважаючи на те, що коштів все рівно в бюджеті 2015 року на це не передбачено, його практичний вплив звичайно викликає запитання. Але, з точки зору інтеграції в європейське суспільство, можливо це дуже важливо і тому ми просимо від комітету його підтримати сьогодні за основу і в цілому для того, щоб не повертатися до нього в залі і втрачати цінний час народних депутатів на повторний розгляд. Дякую дуже.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Два – "за", два – "проти". Будь ласка, запишіться.</p>
<p>Народний депутат Євтушок "за", "проти" немає.</p>
<p>&nbsp;</p>
<p>12:48:45</p>
<p>ЄВТУШОК С.М.</p>
<p>Сергій Євтушок, фракція "Батьківщина", прошу передати слово Івченко Вадиму.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Вадим Івченко.</p>
<p>&nbsp;</p>
<p>12:48:56</p>
<p>ІВЧЕНКО В.Є.</p>
<p>Шановний голово, шановні колеги, шановний зам.міністра!&nbsp; дякую за таку відверто потужну пропозицію оскільки вона: а) своєчасна і б) вона сьогодні потребує, дійсно, підтримки і дає підтримку малому і середньому бізнесу, особливо селянським господарствам. Також проект пропонує змінити умови відшкодування щодо будівництва і реконструкції тваринницьких ферм і комплексів, зокрема скасовується чинна вимога щодо великої рогатої худоби не менше 500 голів, свиноматок, птиці не менше 1 мільйону голів та умови одержання такого відшкодування.</p>
<p>Крім того, уточнюється, що відшкодовуватися будуть вартість будівництва і реконструкції не лише об'єктів для утримання великої рогатої худоби, а також доїльних залів, створених на кооперативних засадах. А також створених на тих же кооперативних засадах молоко і м'ясопереробних підприємств. Дуже важливі зміни, дуже потужний законопроект, тому просимо підтримати даний законопроект і проголосувати в цілому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Дехтярчук, "Блок Петра Порошенка".</p>
<p>&nbsp;</p>
<p>12:50:14</p>
<p>ДЕХТЯРЧУК О.В.</p>
<p>Олександр Дехтярчук, Дубинський виборчий округ.</p>
<p>Два моменти, які дозволяє цей закон і які треба однозначно підтримати. Перший момент – це на відміну від рільництва, тваринництво забезпечує робочі місця на місцях. І другий момент, однозначно, що підвищує ефективність використання господарських дворів на місцях. Тому пропозиція однозначно підтримати цей маленький законопроект і проголосувати "за". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Два "за". Чи є&nbsp; необхідність від фракцій, які не брали участі? Будь ласка, Єгор Соболєв. Потім від позафракційних.</p>
<p>&nbsp;</p>
<p>12:51:07</p>
<p>СОБОЛЄВ Є.В.</p>
<p>Шановні колеги, ми розглядали цей закон на антикорупційному комітеті парламенту. В цілому ми не знайшли там жодних проблем, але було одне важливе зауваження: не ясно, як при знятті критеріїв, якого розміру мають бути господарства, щоб отримувати цю підтримку; як уникнути нечіткості при прийнятті рішень, кому надавати цю підтримку, кому не надавати. Бо дуже часто така нечіткість, коли не ясно, в чому критерій, вона може призводити до корупції. І ми би хотіли почути думку авторів, як це буде унеможливлено.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Левченко Юрій, позафракційний.</p>
<p>&nbsp;</p>
<p>12:52:02</p>
<p>ЛЕВЧЕНКО Ю.В.</p>
<p>Левченко, ВО "Свобода". Ми, безперечно, підтримуємо цей законопроект, він дуже потрібний, для того щоб дати можливість нашим виробникам сільгосппродукції розвиватися належним чином. Проте є дуже важливий момент, який би ми наполягали до другого читання. Я буду вносити відповідні поправки, щоб в цьому законопроекті, і врешті-решт в законі, були прописані чіткі критерії, які би зобов'язали, власне кажучи, владу врешті-решт надавати відповідні преференції саме малим і середнім виробникам сільгосппродукції. Щоб не вийшло так, що врешті-решт ці преференції, які прописуються в цьому законі, опинилися, як завжди, у найбільших агрохолдингів, які і так можуть собі дозволити будувати відповідну інфраструктуру без жодних проблем. Відповідно ми будемо вносити відповідні поправки. Ще раз наголошую на тому, щоб обов'язково це стосувалося саме малих і середніх виробників сільгосппродукції, фермерів, власне кажучи. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Остап Семерак, "Народний фронт". Хвилина. І будемо голосувати.</p>
<p>&nbsp;</p>
<p>12:53:07</p>
<p>СЕМЕРАК О.М.</p>
<p>Дякую, шановні колеги. Семерак Остап, "Народний фронт". Фракція "Народного фронту" просить розглянути і підтримати цей законопроект в цілому. Я хотів би нагадати трішечки історію цього законопроекту, який був прийнятий попередньою владою. Приймався він для задоволення бізнес-інтересів великих агрокомпаній і те, що сьогодні пропонує уряд, є правильним рішенням. Уряд хоче допомогти і підтримати не тільки великих виробників сільськогосподарської продукції, але малих і середніх. Тому цей крок, запропонований урядом, відповідає загальній тенденції уникнення преференцій для олігархічного бізнесу, а підтримки виробників малого, середнього бізнесу. Пропоную підтримати. І, очевидно, при розгляді&nbsp; бюджету на наступних розглядах передбачити і&nbsp; додаткове фінансування на цю статтю, яка також підтримає збільшення кількості робочих місць в Україні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, заключне слово доповідача. Заступник міністра.</p>
<p>&nbsp;</p>
<p>ЛАПА В. І. Шановні народні депутати! Дуже дякую за запитання, і вони, дійсно, правильні і змістовні. Мова йде про те, що ми передбачаємо можливість підтримки, а принципи розподілу підтримки також треба змінювати. Ми це чітко розуміємо.</p>
<p>Ми будемо передбачати зміни до Закону "Про державну підтримку сільського господарства" в плані публічності, прозорості і транспарентності підтримки.&nbsp; Але вони будуть стосуватися не тільки всієї програми, а всіх програм бюджетної підтримки, які є в АПК. Тому прошу зараз підтримати цю норму, а все, що стосується розподілу підтримки – це окреме питання, ми будемо виходити з відповідними ініціативами. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Я ставлю на голосування за основу та в цілому законопроект (реєстраційний номер 1548), проект закону про внесення зміни до статті 17-2 Закону України "Про державну підтримку сільського господарства України".</p>
<p>Я прошу народних депутатів підготуватися, і я ставлю за основу і в цілому за пропозицією комітету проект закону (реєстраційний номер 1548).</p>
<p>Прошу голосувати, шановні колеги, №1548. За основу і в цілому.&nbsp;</p>
<p>&nbsp;</p>
<p>12:55:39</p>
<p>За-265</p>
<p>Рішення прийнято. <i>(Оплески)</i></p>
<p>Наступне. Реєстраційний номер законопроекту 1546 я теж пропоную зараз, щоб ми розглянули його за скороченою процедурою.&nbsp;</p>
<p>Я ставлю на голосування розгляд законопроекту за скороченою процедурою. Прошу підтримати, шановні колеги. За скороченою процедурою, прошу голосувати.</p>
<p>&nbsp;</p>
<p>12:56:10</p>
<p>За-212</p>
<p>Рішення прийнято.</p>
<p>Починаємо розгляд. Доповідає заступник міністра регіонального розвитку Ісаєнко Дмитро Валерійович. Прошу. Я прошу всіх колег уважно послухати. Це закон, який повністю децентралізує систему державної архітектурно-будівельної інспекції, передається на місця. Змінюється система, яка не дозволить зловживати цим напрямкам. Один раз цей законопроект вносився на розгляд парламенту і успішно був провалений. Потім треба було півроку йти на те, щоб усі ці кола пройти і повернути його до зали Верховної Ради. І сьогодні ми маємо не допустити цієї помилки, оскільки її… чекають на місцях. А цей закон передбачає в тому числі, що державний архітектурно-будівельний контроль навіть буде здійснюватися навіть, якщо є така необхідність, на сільських територіях. Саме сільськими радами, які обирають люди, а не чиновниками, які призначаються з Києва.</p>
<p>Тому я просив би дуже уважно вас послухати цей законопроект. Будь ласка, Дмитро Валерійович.</p>
<p>&nbsp;</p>
<p>ІСАЄНКО Д.В.</p>
<p>Шановний Володимир Борисович, шановні народні депутати. Проектом Закону "Про внесення змін до деяких законодавчих актів України щодо децентралізації повноважень у сфері архітектурно-будівельного контролю та вдосконалення містобудівного законодавства" передбачається можливість створення органів державного архітектурно-будівельного контролю у складі органів місцевого самоврядування.</p>
<p>Передача на місцевий рівень повноважень з видачі дозвільних документів, здійснення державного архітектурно-будівельного контролю та прийняття в експлуатацію закінчених будівництвом об’єктів; створення системи державного нагляду за прийняттям рішень, вдосконалення процедури подання декларацій про початок виконання підготовчих і будівельних робіт шляхом установлення вичерпного переліку підстав для їх повернення. Скорочення строку видачі технічних умов, встановлення вичерпного переліку документів, що подаються для прийняття експлуатацію закінченим будівництвом об’єктів.</p>
<p>Враховуючи важливість законопроекту, прошу його підтримати та прийняти за результатами розгляду в першому читанні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Я прошу: співдоповідач, заступник голови Комітету з питань будівництва та містобудування Сабашук Петро Павлович, прошу до слова.</p>
<p>&nbsp;</p>
<p>12:58:55</p>
<p>САБАШУК П.П.</p>
<p>Шановний пане Голово! Шановні народні депутати! Комітет на своєму засіданні 24 грудня 14-го року запропонував підтримати законопроект 1546 та прийняти його у першому читанні за основу, але в першому читанні за основу, прошу звернути на це увагу. Відповідне подання та проект постанови з цього питання комітет вніс в установленому порядку.</p>
<p>Головне науково-експертне управління Апарату Верховної Ради надало свій висновок до законопроекту і вважає, що проект закону може бути прийнятий за основу з урахуванням висловлених зауважень. Але на момент розгляду законопроекту на засіданні комітету був відсутній висновок Комітету з питань запобігання і протидії корупції від 30 грудня 14-го року, в якому зазначено, що проект акту не відповідає вимогам антикорупційного законодавства, це по-перше.</p>
<p>Хочу так же звернути вашу увагу, на те, що законопроект має відповідати положенням Коаліційної угоди, відповідно до яких, зокрема, протягом 2015 року передбачено реорганізацію місцевих державних адміністрацій, розмежування повноважень місцевих та центральних органів влади.</p>
<p>Крім того, фінансування структурних підрозділів з питань державного архітектурно-будівельного контролю у місцевих бюджетах на цей рік не передбачено. Так що якщо ми приймемо сьогодні в цілому цей закон, то ми будемо мати великі проблеми: практично у нас всі комітети і комісії перестануть працювати, ну, окрім, можливо міста Києва і других міст, яким, я розумію, що дуже це потрібно.</p>
<p>Тому я прошу все-таки прийняти цей закон за основу в першому читанні, відправити його на друге читання для доопрацювання з вимогами і антикорупційного законодавства, і з вимогами нашої Коаліційної угоди. І приймати його не раніше того, як буде прийнято рішення про місцевий устрій. Тому що на сьогоднішній день великі повноваження передаються державним адміністраціям,&nbsp;&nbsp; яких, надіюсь, скоро не буде. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я би хотів підкреслити, що ці функції цим законопроектом передаються від органів державної влади до органів місцевого самоврядування на місця, - це і означає децентралізацію. І насправді, це очікують сьогодні і в райцентрах, і в великих містах, а цей законопроект передбачає, що це може бути здійснено, в тому числі і для сільських громад, якщо вони мають бажання, мають ресурси це зробити і вони можуть це робити.</p>
<p>Тому жодних навантажень додаткових, а навпаки треба зруйнувати державний апарат в цьому напрямку і з економити кошти державного бюджету. Тому і зараз ми розглядаємо, я хотів би підкреслити, цей законопроект в першому читанні. Це буде означати, що ми підготуємо його до другого читання.</p>
<p>А я вважаю, я розумію, що можуть бути бажання його, цей законопроект, заговорити. Тому що це не перший підхід до того,&nbsp; щоб зруйнувати цю систему, - злочинну систему. І ми не можемо цього з вами допустити, тому в першому читанні, підготовка до другого читання і далі вже будемо визначатись.</p>
<p>Якщо є бажання висловитись з цього приводу, будь ласка, Олег Березюк потім я бачу Сергій Тарута. У нас були "за" і "проти". Ну, будь ласка, Олег Березюк. По хвилині, але вже не записуйтесь просто.</p>
<p>&nbsp;</p>
<p>13:02:40</p>
<p>БЕРЕЗЮК О.Р.</p>
<p>Шановні колеги! Ми мусимо виправити помилку попередніх влад. Зруйнувати корупційну систему, корупційний ліфт, який піднімав з місця по три, п'ять, сім, десять доларів за квадратний метр догори невідомо за що.</p>
<p>Під час цього "державного" в лапках урегулювання, в містах України, в тому числі у Львові виросло багато нелегальних, абсолютно безправних будівель, які виросли там де неповинні були виростати, тому що ці чи інші порушені санітарні норми.</p>
<p>Тому пропозиція фракції "Об'єднання "Самопоміч" є проголосувати цей закон в першому читанні, дати можливість допрацювати і віддати громадам контроль над архітектурним середовищем їхніх міст. І тоді цю відповідальність будуть нести місцеві архітектори перед своїми людьми, а не ефемерні інституції за 500-600 кілометрів від міст. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Є пропозиція голосувати. Я назвав Левченка, будь ласка, хвилина. Потім – Сергій Тарута. І закінчуємо, голосуємо.</p>
<p>&nbsp;</p>
<p>13:03:49</p>
<p>ЛЕВЧЕНКО Ю.В.</p>
<p>Левченко, ВО "Свобода", місто Київ, 223 округ. Безперечно, дуже важливо передати ці функції зі злочинно-корумпованої Держархбудінспекції, яка займається кришуванням незаконних забудов, на місцеві органи самоврядування.</p>
<p>Проте, також, якщо ми справді хочемо боротися проти хаотичної забудови країни, а не лобіювати будівельний бізнес, який багато в чому, на жаль, є злочинним і діє сьогодні злочинно в країні, треба також паралельно збільшити вимоги до початку будівництва, збільшити вимоги до І-ІІІ категорії, щоб це не був декларативний принцип, а повернути дозвільний принцип. Щоб не було так, що як сьогодні відбувається, коли майданчики дитячі, коли парки зрізаються і забудовуються, і життєва площа людей знищується.</p>
<p>Тому так: в першому читанні&nbsp; треба цей законопроект підтримати, а до другого читання треба збільшити контроль над будівельною мафією, щоб її врешті-решт знищити. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Тарута.</p>
<p>&nbsp;</p>
<p>13:04:49</p>
<p>ТАРУТА С.О.</p>
<p>Я предлагаю в отношение первого чтения поддержать. А во втором чтении подойти к этому закону абсолютно с точки зрения реформ, о которых мы говорили. Если мы говорим о реформе, тогда давайте вообще уберем сам по себе контроль. Сделаем так, как это в цивилизованной Европе, где отвечает генподрядчики за работу и генпроектировщик. Его осуществляет надзор. Зачем еще какие-то контрольные функции со стороны надзорных организаций? Давайте подойдем с точки зрения реформ, если мы говорим о том, что мы действительно хотим делать реформы. Тем более это все вписывается в европейскую процедуру. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Депутат Матвієнков, і підводимо риску.</p>
<p>Матвієнков.</p>
<p>&nbsp;</p>
<p>13:05:47</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые коллеги, но в том, что необходимо принимать этот &nbsp;законопроект, я думаю, сомнений ни у кого нет. Тем более, что если мы говорим о децентрализации, то, наверное, децентрализацию нужно начинать не с полномочий, а децентрализацию нужно начинать со средств. Это, наверное, было б правильнее, то о чем мы сегодня много в это зале говорили.</p>
<p>Но сейчас хочу сказать ни об этом. О том, что необходимо действительно изменить эту систему и поставить ее на ноги с тем, чтобы мы поняли как работает весь этот механизм. Я бы предложил вот при доработке ко второму чтению данного законопроекта попробовать членам комитета выехать в любой округ и посмотреть как движется любой проект, и пройти ножками по согласованию всех этих, всех этих механизмов, всех этих процедур с тем, чтобы они поняли каким образом сегодня работает этот механизм, каким образом работает сегодня эта процедура. Ведь по большому счету сегодня, чтобы решить или получить какую-ту справку – это мытарство буквально каждого комитета. Поэтому однозначно для доработки его до второго чтения нужно принимать жесткие конкретные меры для того, чтобы действительно не на словах, а на деле поубирать все вот эти препоны. Спасибо.&nbsp;</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Я відчуваю тут повну єдність в цьому, в підході до цього закону. Ставлю на голосування його в першому читанні, до другого читання доопрацюємо. Але головне, щоб ми не відходили від принципів, ми маємо зруйнувати будь-які корупційні системи і в системі державного архітектурно-будівельного... Будівельного контролю треба змінити ситуацію саме системну, да, тобто змінити принцип. Я ставлю на голосування в першому читанні… Що?</p>
<p>Від фракції "Батьківщина" Івченко. Всі хочуть висловитись, всі підтримують цей закон. Будь ласка, народний депутат Івченко. Колеги, ну, коли ми розуміємо, що підтримуємо…</p>
<p>&nbsp;</p>
<p>13:07:32</p>
<p>ІВЧЕНКО В.Є.</p>
<p>Шановні колеги, ми маємо підтримати даний законопроект. Він сьогодні децентралізує найкорумпованішу структуру нашої країни. Кожен будівельник знає скільки коштує здача в експлуатацію об'єкта, кожний долар. І ми сьогодні маємо прийняти в першому читанні і передати ці повноваження на органи місцевого самоврядування і виконавчі органи державної влади. Неправильно було сказано, правильно, коли воно передасться на органи місцевого самоврядування, коли вони сьогодні, деякі з них, неспроможні виконувати дані повноваження по архітектурно-будівельному контролю, вони передадуть на районі ради. Але коли ми сформуємо спроможні громади в кожній громаді буде свій архітектурно-будівельний інспектор, який буде наглядати за будівництвом. Ви пам'ятаєте, коли міські ради і сільські ради приймали об'єкти, заключали соціальні угоди. В Києві давали безпосередньо довідку про прийняття об'єктів в експлуатацію, а ці соціальні угоди роками не сплачені. Тому фракція "Батьківщина" пропонує все ж таки прийняти в першому читанні підтримати даний законопроект…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я думаю, що ми повністю тут єдині. Я хочу наголосити на тому, що, коли працював ще в уряді, я займався підготовкою цього законопроекту. Я вважаю, що всі, хто має розуміння в цій всій сфері, він має його підтримати. Тому я просив би зараз підготуватися до голосування і підтримати в першому читанні цей законопроект і підготувати його до повноцінного другого читання.</p>
<p>Будь ласка, шановні колеги, ставлю на голосування проект Закону про внесення змін до деяких законодавчих актів України щодо децентралізації повноважень у сфері архітектурно-будівельного контролю та удосконалення містобудівного законодавства (реєстраційний номер 1546).</p>
<p>Шановні колеги, я прошу підготуватись і підтримати цей законопроект за основу в першому читання. Прошу голосувати за основу. Прошу голосувати за основу.</p>
<p>&nbsp;</p>
<p>13:09:50</p>
<p>За-287</p>
<p>Рішення прийнято.</p>
<p>Я прошу народних депутатів провести ретельну роботу і підготувати його до другого читання. Дякую, шановні колеги.</p>
<p>Наступний законопроект 1565, теж важливий законопроект. Проект Закону про особливості здійснення права власності у багатоповерхових будинках. Я прошу, я теж пропоную розглянути його за скороченою процедурою. Я поставлю на голосування розгляд цього законопроекту за скороченою процедурою. Прошу підтримати. За скороченою процедурою, прошу підтримати.</p>
<p>&nbsp;</p>
<p>13:10:36</p>
<p>За-234</p>
<p>Дякую. Рішення прийнято.</p>
<p>Будь ласка, доповідач заступник міністра регіонального розвитку, будівництва та житлово-комунального господарства Білоусов Андрій Леонідович. А співдоповідач заступник голови комітету профільного Бабак Альона Валеріївна. Прошу.</p>
<p>&nbsp;</p>
<p>БІЛОУСОВ А.Л.</p>
<p>Шановний Володимир Борисович, шановні народні депутати, проект Закону України про особливості здійснення права власності у багатоквартирному будинку визначає особливості здійснення право власності, регулює правові, організаційні та економічні відносини, пов'язані з реалізацією прав та виконанням обов'язків співвласників&nbsp; багатоквартирного будинку щодо його утримання та управління. Даним законопроектом врегульовується визначення таких термінів, як багатоквартирний будинок, допоміжні приміщення, прибудинкова територія, спільне майно в багатоквартирному будинку, управління багатоквартирним будинком. Законопроект передбачає чітке визначення прав, обов'язків та відповідальності співвласників багатоквартирного будинку. Механізм прийняття співвласниками узгоджених рішень щодо управління багатоквартирним будинком шляхом проведення зборів, можливість вільного вибору на зборах, форм та способів управління спільним майном, удосконалення механізмів розпорядження спільною власністю, унормовує питання витрат співвласників на управління та утримання багатоквартирного будинку. Реалізація основних положень законопроекту надасть можливість вільно вибирати форму та спосіб управління багатоквартирним будинком.</p>
<p>Ураховуючи зазначене, прошу підтримати проект Закону України про особливості здійснення право власності у багатоквартирному будинку. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Андрій Леоніджович.</p>
<p>Будь ласка, співдоповідь, заступник голови комітету Бабак Альона Валеріївна, прошу.</p>
<p>&nbsp;</p>
<p>13:12:29</p>
<p>БАБАК А.В.</p>
<p>Шановні народні депутати, Комітетом Верховної Ради України з питань будівництва, містобудування і житлово-комунального господарства на своєму засіданні 24 грудня 2014 року розглянуто проект Закону України "Про особливості здійснення право власності у багатоквартирному будинку" (реєстраційний номер 1565), який був внесений Кабінетом Міністрів України.</p>
<p>Законопроект розроблено з метою врегулювання на законодавчому рівні питання здійснення права власності та ефективного управління багатоквартирним будинком, забезпечення співвласників будинку дієвим механізмом для прийняття рішень щодо утримання та управління спільним майном, в тому числі таких рішень як проведення комплексної термомодернізації житлових будинків.</p>
<p>Головне науково-експертне управління у своєму висновку від 24 грудня 2014 року зазначає, що за результатами розгляду в першому читанні законопроект доцільно повернути суб'єкту права законодавчої ініціативи на доопрацювання, з врахуванням висловлених зауважень та пропозицій.&nbsp;</p>
<p>Комітет з питань запобігання і протидії корупції ухвалив рішення від 27 грудня 2014 року, що в проекті за реєстраційним номером 1565 не виявлено корупціоногенних факторів. Пропозиції з інших комітетів не надходили.</p>
<p>Враховуючи, що пропозиції та зауваження, які були висловлені, такі, які є у народних депутатів можливо врахувати при підготовці законопроекту до розгляду в другому читанні. Комітет вирішив рекомендувати Верховній Раді України за результатом розгляду у першому читанні прийняти за основу проект Закону України "Про особливості здійснення права власності в багатоквартирному будинку", реєстраційний номер 1565.</p>
<p>Шановні депутати, прошу підтримати рекомендації комітету і прийняти законопроект (1565) за основу в першому читанні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Два "за, два "проти", будь ласка, запишіться на виступ. Олександра Володимирівна Кужель, будь ласка,&nbsp; "Батьківщина".</p>
<p>&nbsp;</p>
<p>13:14:53</p>
<p>КУЖЕЛЬ О.В.</p>
<p>Шановні колеги! Фракція "Батьківщина" підтримає цей законопроект тільки в першому читанні, тому що там є застереження в частині, щоб не було примусово створення управління, примусового призначення людей, які б управляли жилими будинками. Тому що ми розуміємо, що буде дуже тяжко, якщо сьогодні на людей, які живуть в тих же "хрущовках", в старих домах, перекласти все, що держава не робила 40-50 років капітальні ремонти перекласти це сьогодні на людей, на їх вимогу і це відновлювати.&nbsp; Тому ми, фракція "Батьківщина" підтримуємо цей законопроект тільки в першому читанні.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Курячий Максим Павлович.</p>
<p>&nbsp;</p>
<p>13:15:46</p>
<p>КУРЯЧИЙ М.П.</p>
<p>Уважаемые коллеги! &nbsp;Необходимость принятия этого закона назрела давным-давно. 20 лет в нашей стране в нашем жилом фонде, который сегодня находится на 75 процентов в аварийном или ветхом состоянии, происходят чудовищные, беспредельные вакханалии. Это касается и города Днепропетровска в частности, я уверен, и многих других городов нашей страны. Речь идет и о судьбе встроенно-пристроенных помещений, которые местными советами были в нарушение требований закона выведены из состава жилого фонда, были в дальнейшем приватизированы без мнения людей, и людей лишили элементарной возможности управлять своим имуществом.</p>
<p>Поэтому я предлагаю на самом деле поддержать необходимость принятия этого закона в первом чтении с дальнейшими доработками и обязательно рассмотреть вопросы в том числе и управления совместными сетями: электрическими, канализационными и встроенно-пристроенными помещениями. Спасибо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступний. Народний депутат Матвієнков.</p>
<p>&nbsp;</p>
<p>13:16:43</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые коллеги, в том, что необходимо разрешать эту проблему и есть здесь вопросы, я думаю, сомнений нет ни у кого. Необходимость назрела? Да, назрела. Есть ли целесообразность принять в таком виде закон, в котором он есть на сегодняшний день, чтобы поправить его ко второму чтению? Я думаю, что комитет при всем его желании не сумеет поправить данный законопроект, потому что практически есть только декларации, направления, ни одного конкретного решения, которые бы затрагивали жизненно важные вопросы, в этом законопроекте нет. И выхода в этих решениях мы не видим.</p>
<p>Сегодня возникает масса вопросов, которые, действительно, назрели. Есть условия роста цен коммунальных платежей, есть система, которая должна работать в любом городе, есть система, которая должна работать в любом коммунальном хозяйстве. Но, к сожалению, выхода здесь мы не видим и конкретного предложения не видим.</p>
<p>Поэтому наша фракция предлагает отправить его автору для того, чтобы он мог подработать все эти вопросы, может быть, совместно с комитетом, и вынести его на повторне перше читання. Спасибо.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Чи є… Олег Березюк, будь ласка.</p>
<p>&nbsp;</p>
<p>13:17:56</p>
<p>БЕРЕЗЮК О.Р.</p>
<p>Шановні колеги, сьогодні, приймаючи цей закон в першому читанні, ми визнаємо і ставимо в законне русло діяльність сотні тисяч людей, які об'єднуються у своїх багатоквартирних будинках для того, щоб якісніше жити. Тому це треба було прийняти 20 років тому. Сьогодні ми мали би зовсім&nbsp; іншу ситуацію в ЖКР.</p>
<p>Тому – приймаємо і працюємо далі.</p>
<p>&nbsp;</p>
<p>ГОЛОВУЮЧИЙ. Дякую. Я думаю, що це абсолютно слушна пропозиція.</p>
<p>Шановні колеги, я ставлю на голосування… Я прошу, шановні колеги, поверніться, будь ласка,&nbsp; на свої робочі місця. Шановні народні депутати! Ви можете зробити це в інший час. Я просив би народних депутатів повернутися до&nbsp; своїх робочих місць. Зараз будемо голосувати за законопроект. Прошу зайняти свої робочі місця.</p>
<p>Юрій Левченко.</p>
<p>&nbsp;</p>
<p>13:18:56</p>
<p>ЛЕВЧЕНКО Ю.В.</p>
<p>Я прошу передати слово Михайлу Головку.</p>
<p>&nbsp;</p>
<p>ГОЛОВУЮЧИЙ. Михайло Головко, будь ласка.</p>
<p>&nbsp;</p>
<p>13:19:01</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", Тернопільщина, виборчий округ №164. Шановні депутати, я розумію, наскільки&nbsp; важливий зараз ми законопроект розглядаємо, адже для багатьох людей, які є співвласниками багатоквартирних будинків, воно є дуже болючим. Ми повинні розпрощатися врешті-решт&nbsp; з тим рудиментом радянської влади – ЖЕКів і перейти на інший, якісний рівень управління ЖКГ. Але є ряд зауважень щодо цього законопроекту.</p>
<p>Звісно, його потрібно обов'язково приймати в першому читанні, але ми віримо, що наші поправки і зауваження будуть ухвалені до другого&nbsp; читання, а саме: це є питання, яким чином будуть укладатися договори між управлінням і співвласниками багатоквартирними будинками; як будуть передаватися земельні ділянки, особливо закріплюватися за будинками, адже це питання стосується місцевих громад і це є дуже болюче. Ну і звісно, це повноваження. Якщо будуть&nbsp; перевищені управлінням ЖКГ, як вони будуть&nbsp; відображатися на співвласників багатоквартирних будинків. Ці всі моменти ми повинні врахувати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу підготуватися до голосування. Голосуємо в першому читанні за основу. Прошу підготуватися, шановні народні депутати. Займіть свої робочі місця, будь ласка.</p>
<p>Прошу зайняти своїх робочі місця. Будемо голосувати, шановні колеги. Прошу сісти на свої робочі місця.</p>
<p>Шановні колеги народні депутати, прошу… Прошу, шановні колеги, підготуватися до голосування. Я ставлю на голосування проект Закону про особливості здійснення права власності у багатоквартирних будинках (реєстраційний номер проекту 1565). Я ставлю його за основу. Прошу голосувати, шановні колеги. За основу, прошу голосувати.</p>
<p>&nbsp;</p>
<p>13:21:13</p>
<p>За-250</p>
<p>Рішення прийнято. Дякую.</p>
<p>Наступне питання, будь ласка. Проект Закону про енергетичну ефективність будівель (реєстраційний номер 1566). Доповідає заступник міністра регіонального розвитку. Але перед тим я хотів би поставити на голосування по процедурі розгляду. Я пропоную за скороченою процедурою розглянути це питання. Немає заперечень? Прошу ставити на голосування. За скороченою процедурою.</p>
<p>&nbsp;</p>
<p>13:21:54</p>
<p>За-193</p>
<p>Рішення прийнято.</p>
<p>Шановні колеги, проект Закону про енергетичну ефективність будівель. Будь ласка, доповідає заступник міністра. Прошу на доповідь 2 хвилини.</p>
<p>&nbsp;</p>
<p>БІЛОУСОВ А.Л.</p>
<p>Шановний Володимир Борисович, шановні народні депутати. Законопроект розроблений з метою імплементації вимог директиви Європейського парламенту та Ради ЄС про енергетичні характеристики будівель у національне законодавство.</p>
<p>Згідно з законопроектом передбачено: встановлюються мінімальні вимоги до енергетичної ефективності будівель, які мають переглядатися кожні 5 років; передбачаються заходи із забезпечення енергетичної ефективності будівель; створюються основи для будівництва будівель та споруд з нульовим циклом споживання енергоресурсів; визначаються засади державної підтримки енергоефективності будівель; передбачається визначення розрахункових показників енергетичної ефективності будівель шляхом запровадження їх паспортизації, а також визначення фактичних показників енергетичної ефективності будівель шляхом запровадження їх сертифікації. Прийняття законопроекту забезпечить врегулювання правових та організаційних засад діяльності у сфері забезпечення енергетичної ефективності будівель, а також приведення вітчизняного законодавства у відповідність до законодавства ЄС.</p>
<p>&nbsp;Шановні народні депутати! Цей закон створено на вимогу оцієї Директиви ЄС. Коли ми доповідали цей закон в комітетах, виникло питання, що закон запроваджує сертифікацію і це можуть бути зловживання з сертифікацією цією. Але, якщо ми візьмемо цю Директиву ЄС, стаття 11, то именно в директиве ЕС определено понятие сертификации и когда писался этот закон, четко была скопирована вот эта статья 11 Директивы ЕС. Поэтому сертификация – это, как лекарство которым можно, как покалечить так и вылечить. Поэтому в законе сказано, что порядок проведения этой сертификации определяет Кабмин, то есть необходимо просто такие условия создать сертификации Кабмином, принять, которые не дадут возможность зловживати з цього боку. То це основне питання, яке було до цього законопроекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, будь ласка, давайте, співдоповідач: заступник голови профільного комітету Бабак Альона Валеріївна.&nbsp; Прошу, Альона Валеріївна.</p>
<p>&nbsp;</p>
<p>13:24:36</p>
<p>БАБАК А.В.</p>
<p>&nbsp;Шановні депутати! Комітет з питань будівництва містобудування і житлово-комунального господарства на своєму засіданні 24 грудня 2014 року розглянув законопроект про енергетичну ефективність будівель за реєстраційним номер 1566, поданий кабінетом Міністрів України.</p>
<p>Головне науково-експертне управління вважає, що проект може бути прийнятий за основу та надало конкретні зауваження, які будуть враховані при доопрацюванні проекту.</p>
<p>В ході обговорення проекту за засіданні комітету було зазначено, що розділ 5 "Забезпечення енергетичної ефективності будівель", має суто декларативний характер та потребує суттєвого доопрацювання, зокрема в частині визначення конкретних механізмів та заходів досягнення енергоефективності, а також норм, що стосуються джерел фінансування енергоефективних заходів, надання гарантій та організацій контролю за використанням коштів.</p>
<p>Комітетом з питань запобігання і протидії корупції у проекті виявлено корупційогенні фактори. Так, чітко не визначені права та обов'язки виконавців окремих видів робіт у сфері енергоефективності, відсутні конкретні положення щодо розподілу будівель за класами енергоефективності, що створює умови для вчинення корупційних правопорушень.</p>
<p>З огляду на викладене та з врахуванням необхідності гармонізації законодавства України до директив Європейського Союзу, комітет прийняв рішення рекомендувати Верховній Раді України законопроект про енергетичну ефективність будівель (реєстраційний номер 1566) за результатами розгляду у першому читанні, направити на доопрацювання до головного комітету для підготовки його на повторне перше читання.</p>
<p>Прошу підтримати рекомендацію комітету та направити законопроект на доопрацювання в першому читанні в комітет. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Віктор Михайлович Пинзеник.</p>
<p>Два – "за", два – "проти" є необхідність?</p>
<p>Запишіться, будь ласка, два – "за", два –"проти".</p>
<p>&nbsp;</p>
<p>13:26:33</p>
<p>ПИНЗЕНИК В.М.</p>
<p>Шановні народні депутати! Це не такий простий закон, як може скластись на перший погляд. Якщо уважно почитаєте цей закон, то може скластись враження, що громадяни України навіть у вісні думають про одне, як їм побудувати будинок з найбільшими енерговитратами. А тому на дорозі цим поганим снам, ворожим думкам має стати чесний український чиновник.</p>
<p>Для повного щастя українським громадянам до сотень дозволів і погоджень на будівництво нового будинку не вистачає ще одного, на етапі будівництва отримати паспорт енергетичної ефективності будівель, а на етапі введення в експлуатацію отримати сертифікат енергетичної ефективності будівлі. Більше того, для продажу будинку тепер площею понад 500 квадратних метрів тепер треба буде отримати сертифікат енергетичної ефективності будівель. З цього й треба почати.</p>
<p>Зрозуміло, що сертифікувати мають право тільки відповідні ліцензовані структури. Зрозуміло, що й правила кому дати можливість проводити сертифікати надається центральному органу виконавчої влади.</p>
<p>Якщо хтось не пам'ятає, то хотів би нагадати вам, пам'ятаєте колись існувала тендерна палата для державних закупівель? Даний проект закону пробує створити міні тендерну палату з відомими всім наслідками. Тому всіх, хто вважає, що в Україні ма…</p>
<p>&nbsp;</p>
<p>ГОЛОВУЮЧИЙ. Дайте завершити! Десять секунд.</p>
<p>&nbsp;</p>
<p>ПИНЗЕНИК В.М. …вважає, що в Україні мало причин для корупції я прошу голосувати за цей закон, якщо в залі, я переконаний більшість, вважає,&nbsp; що треба усувати причини корупції, прошу проголосувати проти цього закону.</p>
<p>&nbsp;</p>
<p>ГОЛОВУЮЧИЙ. До речі, я пам'ятаю, коли його розглядали в уряді, він не був погоджений урядом. Я пам'ятаю всю цю історію розгляду. І він експертами не був погоджений. А от зараз я бачу, що він з'явився. Це, я думаю, що оцінки будуть однакові.</p>
<p>Будь ласка, "Блок Петра Порошенка", Заболотний Григорій Михайлович.</p>
<p>&nbsp;</p>
<p>13:28:45</p>
<p>ЗАБОЛОТНИЙ Г.М.</p>
<p>Я хочу сказати, Володимире Борисовичу, що як такий документ може готувати Кабінет Міністрів і подавати на розгляд Верховної Ради? За кого вони нас взагалі рахують? Якщо це сьогодні такий документ подавати на розгляд, який не готовий, який не є спрощенням у документації, який є практично сьогодні корупційним. Я глибоко переконаний, що такий закон не може, законопроект, бути прийнятий в цій залі. Він мусить бути взагалі не направлений на доопрацювання, а відхилений як законопроект.</p>
<p>Тому прошу вас ставте його, відразу його відправляйте як відхилений.</p>
<p>&nbsp;</p>
<p>ГОЛОВУЮЧИЙ. Я пропоную його в уряд відправити у зворотному напрямку і на цьому поставити крапку.</p>
<p>Є необхідність обговорювати це питання? Друзі, ми всі "за". Є обговорення?</p>
<p>Олександра Володимирівна Кужель, будь ласка.</p>
<p>&nbsp;</p>
<p>13:29:47</p>
<p>КУЖЕЛЬ О.В.</p>
<p>Я прошу передати слово Олексію Рябчину.</p>
<p>&nbsp;</p>
<p>ГОЛОВУЮЧИЙ. Будь ласка, Олексій Рябчин.</p>
<p>&nbsp;</p>
<p>13:30:03</p>
<p>РЯБЧИН О.М.</p>
<p>Дякую. Я як голова підкомітету з енергоефективності та енергозбереження Комітету ПЕК дуже радий, що ми розглядаємо законопроекти про підвищення енергоефективності. Але ми повинні вийти на прийнятну редакцію цього законопроекту, який буде прозорий і складе ринковий механізм.</p>
<p>Якщо ми інтегруємося в Європу, то ми повинні виконувати директиви ЄС. Якщо ми займаємося дерегуляцією та боротьбою з корупцією, ми не повинні створювати надмірні регуляції діяльності енергоменеджерів та енергетичних аудиторів. Тому пропоную відхилити або направити це не доопрацювання, зробити новий проєвропейський якісний законопроект, який дуже потрібний цій галузі. Дякую.</p>
<p>&nbsp;</p>
<p>ГОЛОВУЮЧИЙ. Енергоефективність в будівлях потрібна. Але у такій спосіб? Ну, це просто… Олег Березюк. Будь ласка, народний депутат Кишкар.</p>
<p>&nbsp;</p>
<p>13:31:08</p>
<p>КИШКАР П.М.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Політична… фракція політичної партії об'єднання "Самопоміч" просить підтримати повернення розробникові цього законопроекту на доопрацювання. І потім, коли… коли це буде серйозний документ, ми готові його підтримати.</p>
<p>З вашого дозволу я скористаюся можливістю і зверну увагу на те, що відбувається зараз навколо Донецького аеропорту, і прошу Верховного Головнокомандувача, міністра оборони України, керівника Антитерористичного центру негайно вплинути на те, що там коїться, ми маємо відстояти свою територіальну цілісність і незалежність. Прошу вас, панове, займайтеся державними справами. Дякую.</p>
<p>&nbsp;</p>
<p>ГОЛОВУЮЧИЙ. Вілкул Олександр Юрійович, будь ласка.</p>
<p>&nbsp;</p>
<p>13:31:56</p>
<p>ВІЛКУЛ О.Ю.</p>
<p>Уважаемый народ Украины, уважаемые народные депутаты, мы поддержали и проголосовали за законопроект, который предусматривает передачу разрешительных функций системы ГАСКов на местах. Это давно необходимо было сделать. Но мы выступаем резко против законопроекта, которым сейчас предлагается создать еще одну коррупционную кормушку:&nbsp; вводить и выдавать еще одни сертификаты по энергоэффективности.</p>
<p>Хочу сказать, что эта идея ненова, это пытались протащить еще в прошлом парламенте. И я боролся против этого и прошлый раз. Потому сейчас это тянут ту же самую коррупционную систему.</p>
<p>Значит, хочу сказать, что в Европе все эти вопросы с выдачей сертификатов решаются проектировщиками на этапе проектирования. И сделать это необходимо путем изменения… внесения изменений в ДБН. И так работает вся Европа.</p>
<p>В 2013 году Украина поднялась на 8 мест в Doyen бизнесе за счет того, что в строительной сфере мы со 134-го места поднялись на 41-ое. Это было беспрецедентно. Потому прошу во втором чтении, когда будет рассматриваться и законопроект по ГАСКам в том числе, не вводить ни каких новых систем выдачи документов на объекты первого, второго и третьего уровня. Пусть будет тот же декларативный принцип. Это полностью соответствует Европе. Нельзя под европейскими лозунгами создавать новые коррупционные кормушки, и ломать даже то, что было хорошего сделано раньше. Спасибо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я думаю, що можемо голосувати. Повернути його на розгляд, на доопрацювання до уряду, розробнику. Ставлю на голосування, прошу підтримати про повернення на доопрацювання розробнику. Про повернення на доопрацювання розробнику, прошу ставити на голосування. Про повернення на доопрацювання розробнику 1566.</p>
<p>&nbsp;</p>
<p>13:34:14</p>
<p>За-229</p>
<p>Дякую, шановні колеги.</p>
<p>Наступний закон (реєстраційний номер 1310, 1310-1, 1310-2) проект Закону про внесення змін до статті 41 Закону України "Про акціонерні товариства". Я теж пропоную щодо процедури розгляду.</p>
<p>Є пропозиції щодо процедур? Будь ласка, народний депутат Різаненко. Я сказав, народний депутат Різаненко, потім Гєллєр.</p>
<p>&nbsp;</p>
<p>13:34:49</p>
<p>РІЗАНЕНКО П.О.</p>
<p>Народний депутат Різаненко, фракція "УДАР". Щодо даного законопроекту є наступна пропозиція. Депутатам від фракції "Блоку Петра Порошенка" ще 8 грудня минулого року був зареєстрований законопроект 1296 щодо зменшення кворуму із 60 відсотків до 50. На жаль, якимось дивним чудом, звертаю увагу керівництва ради, він не був якраз включений. Хоча законопроекти 1310, 1310-1 і 1310-2 є альтернативними до того законопроекту так як вони були внесені пізніше. Тому пропонується включити до порядку денного і розгляду зараз законопроект 1296 і поставити 1310, 1310-1 і 1310-2 як альтернативні до нього, розглядатись після нього. Дякую.</p>
<p>&nbsp;</p>
<p>ГОЛОВУЮЧИЙ. Якщо можливо, поки ми будемо зараз обговорювати, ви розпишіть, будь ласка, яким чином по Регламенту ми можемо це зробити і я це зроблю.</p>
<p>Шановні колеги, будь ласка, Євген Гєллєр. Але до цього, я після виступу Гєллєра, я поставлю на голосування розгляд по скороченій процедурі.</p>
<p>&nbsp;</p>
<p>13:36:05</p>
<p>ГЄЛЛЄР Є.Б.</p>
<p>Уважаемый Владимир Борисович, уважаемые коллеги, у нас есть три законопроекта, которые на сегодняшний день еще не прошли комитетские слушания. В зале присутствует председатель комитета, я считаю, что надо дать ему слово и сказать почему так получилось? Это первое.</p>
<p>Во-вторых, в двух из трех законопроектов нет висновку Верховной Рады плюс также нет висновку Комитета по борьбе с коррупцией. Поэтому прошу вначале соблюдать Регламент и отправить это в комитет, пусть комитет рассмотрит. И прошу предоставить слово председателю комитета Иванчуку, пусть он скажет почему не прошло у него в комитете это все? Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, під час доповіді, співдоповіді буде позиція комітету і всіх інших. Але є одна позиція, яка є важливою, це питання колеги Різаненка, його закон має точно такий статус як 1310-1, 1310-2 і був зареєстрований в парламенті. Тому ми єдине, що ми можемо зараз зробити, це поставити на голосування про включення його теж. Чому ні? Будь ласка, Олег Ляшко.</p>
<p>&nbsp;</p>
<p>13:37:34</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України, я прошу вас звернути на те, що зараз відбувається у Верховній Раді. Законопроект, який ми намагаємось зараз розглянути, стосується державної власності, щоб держава нею володіла. У нас сьогодні розказують, що треба пільги в інвалідів забирати, безплатний проїзд, безплатне харчування дітей в школах, а державною багатомільярдною власністю користуються олігархи. І те, що зараз ми спостерігаємо, це ніщо інше як спроба завалити розгляд законопроекту, щоб держава і далі не мала можливості користуватися цієї власністю, отримувати доходи до бюджету, а олігархи, щоб набивали собі кишені.</p>
<p>Тому я звертаюсь до Голови Верховної Ради так, як ми домовились на раді коаліції, починайте розгляд законів і давайте приймати рішення.</p>
<p>Фракція Радикальної партії– я сподіваюсь, що всі інші колеги депутати, які прийшли до парламенту не олігархів захищать, а державу –&nbsp; наполягає на захисті інтересів громадян…</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановні колеги.</p>
<p>Я хочу, щоб всі були толерантні один до одного – це в першу чергу. Друга позиція, я зараз поставлю його на розгляд за скороченою процедурою,&nbsp; це буде говорити про те, що ми будемо розглядати за скороченою процедурою. Але, оскільки по законопроектам 1310, 1310-1 і два немає висновку комітету теж, то я би пропонував, є пропозиція, колеги, не треба створювати штучно&nbsp; тут якихось проблем. Зараз поставимо на голосування, якщо він набере 226 – будемо розглядати, не набере – не будемо, але першим ми будемо розглядати 1310. В чому є проблема? Ви зараз тратите голоси тут.</p>
<p>Тому, шановні колеги,&nbsp; я не бачу в цьому жодних проблем і це нормально буде по колегам. Я ставлю на голосування –&nbsp; увага, увага! – я ставлю на голосування законопроект (реєстраційний номер 1296) про включення його в розклад засідання як альтернативного тим законам, які є. І парламент визначиться щодо цього. Прошу підготуватись і прошу голосувати, шановні колеги,&nbsp; в розклад включити. Якщо він набере 226, він буде включений, а під час розгляду ми все з вами повністю… Не буде включений, значить не буде. Прошу визначатись, щодо включення в розклад і розгляд спільно з законом 1310 як альтернативний.</p>
<p>Прошу визначатись.</p>
<p>&nbsp;</p>
<p>13:40:29</p>
<p>За-138</p>
<p>Він не набрав.</p>
<p>Друга позиція. За скороченою процедурою я ставлю на голосування розгляд цих законопроектів за скороченою процедурою. Прошу голосувати. За скороченою процедурою.</p>
<p>&nbsp;</p>
<p>13:40:57</p>
<p>За-150</p>
<p>Рішення прийнято. За скороченою процедурою.</p>
<p>Тепер, шановні колеги… Слухайте, я просив би всіх: заспокойтесь, все буде відповідно до Регламенту, всі зможуть висловитися, сказати всі свої позиції.</p>
<p>Перший закон 1310. І доповідач по ньому Галасюк Віктор. Ляшко Олег Валерійович. Будь ласка, доповідайте. Потім Войціцька Вікторія Михайлівна. Потім Дерев'янко Юрій Богданович. А потім народний депутат Різаненко. Потім комітет. А потім - два "за", два проти.</p>
<p>&nbsp;</p>
<p>13:41:34</p>
<p>ЛЯШКО О.В.</p>
<p>Шановні народні депутати України! Шановні громадяни! Я вам хочу сказати, що цей законопроект, який ми зараз розглядаємо, - це, по великому рахунку, революція у володінні, в управлінні державною власністю. Перед Новим роком парламент проголосував революційний законопроект про зниження єдиного соціального внеску. Оце аналогічний.</p>
<p>Яка сьогодні ситуація в країні? У нас державної власності на мільярди, мільярди і мільярди. І сьогодні держава, наприклад, маючи 50 відсотків в акціонерному товаристві державної власності, реально не може управляти, бо для прийняття рішення треба 60 відсотків плюс один голос. І маємо ситуацію… На зборах, так. Треба 60 плюс один голос. І маємо ситуацію, коли номінально держава – власник, а реально державною власністю користуються олігархи. Люди добрі, ви питаєте, звідки беруться олігархи? А от, звідки беруться: на державній власності, на тому, що вкрали, роздерибанили, розтягнули.</p>
<p>Нам сьогодні кажуть затягнути пояси, нам кажуть, що в бюджеті немає грошей, нам кажуть, що ми повинні потерпіти. Так а чому держава не повинна захищати свої інтереси там, де йдеться про її майно? Чому державним майном мають користуватися олігархи і мільярди класти собі до кишені?! А видатки держави мають оплачувати прості селяни, робітники-бюджетники і інші соціально незахищені категорії громадян. Тому моїм законопроектом пропонується знизити кворум для прийняття рішення в частці там, де є державна власність в акціонерних товариствах до 50 відсотків плюс один голос. Це дасть можливість державі управляти своїм майном, у тому числі і мільярди, які заробляються на цьому майні, спрямовувати до державного бюджету. Тоді не треба податків буде піднімати, тоді&nbsp; не треба людей буде обкрадать. От з олігархів треба брати! І ті, хто….</p>
<p>&nbsp;</p>
<p>ГОЛОВУЮЧИЙ. Дайте 10 секунд закінчити.</p>
<p>&nbsp;</p>
<p>ЛЯШКО О.В. Я хочу… я знаю, люди добрі, які зараз гуляють течії по залу, і як робиться усе, щоб завалити розгляд цього законопроекту. Уряди, всі уряди…</p>
<p>&nbsp;</p>
<p>ГОЛОВУЮЧИЙ. Дайте завершити, ще 10 секунд.</p>
<p>&nbsp;</p>
<p>ЛЯШКО О.В. Не 10, а скільки треба!</p>
<p>Уряди за 20 років незалежності намагалися, кожен уряд, вирішити цю проблему. І ніхто не міг її вирішити з однієї причини – бо олігархи лобіювали свої інтереси в парламенті. Отут є Прем’єр…</p>
<p>&nbsp;</p>
<p>ГОЛОВУЮЧИЙ. То дав же два рази закінчити. Закінчуйте!</p>
<p>&nbsp;</p>
<p>ЛЯШКО О.В. Тому, Володимир Борисович, не смішно!</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>ЛЯШКО О.В. Тому ми зараз…. Бачите, навіть мікрофонами олігархи керують. Не дають слова сказати!</p>
<p>&nbsp;</p>
<p>ГОЛОВУЮЧИЙ. Де ви бачили олігарха, Олег Валерійович?&nbsp;</p>
<p>&nbsp;</p>
<p>ЛЯШКО О.В. Он сидить!</p>
<p>&nbsp;</p>
<p>ГОЛОВУЮЧИЙ.&nbsp; Я думав, що ви дивились в дзеркало. <i>(Шум у залі)</i>&nbsp;</p>
<p>&nbsp;</p>
<p>ЛЯШКО О.В. Тому, шановні колеги депутати, сьогодні це&nbsp; тест: або&nbsp; ми служимо народу, або ми обслуговуємо олігархів. Всі, хто не голосує за те, щоб держава мала управлять можливість своїм майном, вони обслуговують олігархів. Всі, хто підтримає наш законопроект, це ті люди, які достойні бути&nbsp; в цьому залі і представляти інтереси українського народу.</p>
<p>Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дайте ще 10 секунд.</p>
<p>&nbsp;</p>
<p>ЛЯШКО О.В. Володимир Борисович Гройсман попросив, щоб я вибачився за те, що назвав його олігархом. Вибачаюсь, я помилився, він біля олігархів тільки стоїть.</p>
<p>&nbsp;</p>
<p>ГОЛОВУЮЧИЙ. Олег Валерійович, ви стояли тільки що біля мене.</p>
<p>Якщо ви олігарх, я починаю вам трохи заздрити. <i>(Шум у залі) </i></p>
<p>Дякую, шановні колеги. Народний депутат Войціцька Вікторія Михайлівна, прошу.</p>
<p>&nbsp;</p>
<p>13:45:55</p>
<p>ВОЙЦІЦЬКА В.М.</p>
<p>Шановний пане Голово, шановні колеги! Після такого блискавичного виступу нашого колеги пана Ляшка, звичайно важко щось додати. Але я все ж таки спробую.</p>
<p>Перш за все, давайте почнемо з того, що в Священному Письмі є такі слова: "Хай ваші слова будуть так-так чи ні-ні, а все, що інше, то від Лукавого". Ми з вами підписали Коаліційну угоду, в якій ми зазначили, що ми маємо зменшити кворум до 50 відсотків. Це правда. Більше того, ми з вами визначили курс, куди ми йдемо, а саме – на Європу, і в Європу. І у відповідності до регламенту Європейського Союзу чітко є визначений кворум, а саме – хоча б половина членів, тобто 50 відсотків і більше. Більше того, коли ми з вами розглядали і приймали бюджет на 2015 рік, ми так само заклали коло 2 мільярдів гривень, які має отримати бюджет від компанії, яка контролюється державою. А безпосередньо ми говоримо з вами про компанію "Нафтогаз" і "Укрнафта", яка повністю їй належить. Ми говоримо про майже 2 мільярди гривень. Тоді, коли ми з вами розглядали витрати, зрізання витрат на сотні мільйонів на вчителів, дітей і так далі, давайте будемо чесними.</p>
<p>Саме тому, коли зайшла мова про те, що нам робити з нашим законопроектом, ми думали. Ми думали, тому що ми знаємо, що ми маємо окрім того, щоб керуватися совістю, ще й керуватися Конституцією. В Конституції чітко закладено наступне – принцип рівності. І ми не можемо з вами виділяти окремо підприємство, де акціонерами є держава, і акціонерами іншими. Саме тому ми запропонували свій варіант законопроекту. Не зважаючи на це, ми прийняли рішення зняти його. 1310-1 знімається із пропозицією внести відповідну зміну, додати до законопроекту Радикальної партії Ляшка наступне, що для акціонерних товариств, де…</p>
<p>&nbsp;</p>
<p>ГОЛОВУЮЧИЙ. Дайте закінчити.</p>
<p>&nbsp;</p>
<p>ВОЙЦІЦЬКА В.М.&nbsp; Дайте закінчити.</p>
<p>&nbsp;</p>
<p>ГОЛОВУЮЧИЙ. Я можу тепер давати закінчити всім три рази по десять секунд.</p>
<p>&nbsp;</p>
<p>ВОЙЦІЦЬКА В.М. О! Чудово! Повертаємось до принципу справедливості. Так от наша пропозиція полягає в наступному в тому, щоб в акціонерних товариствах, де нема долі держави, встановити дію цієї норми через 10 років після її прийняття. Це є наша пропозиція, ми би хотіли, щоб вона була врахована. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую, Вікторія Михайлівна.</p>
<p>Будь ласка, народний депутат Дерев'янко Юрій Богданович.</p>
<p>&nbsp;</p>
<p>13:48:48</p>
<p>ДЕРЕВ’ЯНКО Ю.Б.</p>
<p>Шановний Володимир Борисович! Шановні народні депутати! Шановний народе України! Це дійсно без перебільшення зараз буде тест на те, кому ми присягали у Верховній Раді. Або ми у Верховній Раді присягали народу України, і зараз будемо відстоювати інтереси власне народу України. Тому що за 23 роки незалежності наша законодавство було так побудовано, що для того, щоби був кворум у будь-якому акціонерному товаристві, в тому числі в тому акціонерному товаристві частку, більшість 50+1 акцію якою володіє держава, треба, щоб було 60+1 акція, щоб провести кворум. Це означає, що за ці 23 роки великі підприємства, акціонерні товариства, де олігархи умудрилися скупити 40+1 акцію, блокували постійно розгляд на порядку денному, на зборах акціонерного товариства, питання виплати дивідендів. Сьогодні загальна сума виплати таких дивідендів складає більше 2 мільярдів гривень, які наш бюджет повинен отримати.</p>
<p>Сьогодні коли ми практично знищили сільські і селищні ради через ті ухвалені закони, які були і загальна кількість грошей, яка необхідна для того, щоб вони функціонували, складає близько 4,6 мільярдів гривень, цей законопроект є нагальним і важливим.</p>
<p>Цей законопроект, який запропонував пан Ляшко, а також законопроект, який запропонував я, разом з колегою народним депутатом Іриною Сусловою, враховує цю норму і понижує цю ставку до 50+1 акція, 50+1 голос.</p>
<p>Наш законопроект як альтернативний передбачає, що не тільки акціонерні товариства, де є частка держави, а всі акціонерні товариства будуть вважатися правомочними, коли буде 50+1 акція&nbsp;&nbsp; &nbsp;присутні на кворумі.</p>
<p>Я пропоную підтримати законопроект пана Ляшка для тих народних депутатів, хто вважає, що норму тільки треба залишити за тими акціонерними товариствами, де є частка держави більше як 50 відсотків. Або підтримати, в тому числі наш законопроект, де ця норма так само врахована і&nbsp; розповсюджується на більш широке коло акціонерних товариств.</p>
<p>&nbsp;</p>
<p>ГОЛОВУЮЧИЙ. Дайте народному депутату, заради справедливості, 10 секунд закінчити.</p>
<p>&nbsp;</p>
<p>ДЕРЕВ'ЯНКО&nbsp; Ю.Б.Три рази по 10.</p>
<p>&nbsp;</p>
<p>ГОЛОВУЮЧИЙ. Три рази по 10, ну якщо вам… три рази по 10.</p>
<p>&nbsp;</p>
<p>ДЕРЕВ'ЯНКО Ю.Б. Крім того, нашим законом передбачається&nbsp; спрощена система виплати дивідендів, тому що діюче законодавство передбачає виплату дивідендів спочатку перерахування центральному депозитарію цінних паперів, а пізніше акціонерам. Тому ми пропонуємо зараз всім разом проголосувати або за законопроект нашого колеги Ляшка, або за наш законопроект Іриною Сусловою і підтримати цю норму для того, щоб ми понизили вкінці-кінців до 50 відсотків одна акція, і сплатили…</p>
<p>&nbsp;</p>
<p>ГОЛОВУЮЧИЙ. Другий раз 10 секунд дайте завершити.</p>
<p>&nbsp;</p>
<p>ДЕРЕВ'ЯНКО Ю.Б. Ну, шановні колеги, прошу підтримати і продемонструвати кому ми присягали тут з високої трибуни Верховної Ради вступаючи і набуваючи повноважень народних депутатів.</p>
<p>Дякую за увагу. Прошу підтримати. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, комітет, Голова комітету Іванчук Андрій Володимирович.</p>
<p>Прошу на трибуну. А потім буде два – "за", два – "проти" і ті, хто не брали участь в обговоренні візьмуть по хвилині.</p>
<p>&nbsp;</p>
<p>13:52:09</p>
<p>ІВАНЧУК А.В.</p>
<p>Шановний пане Голово! Шановні народні депутати! Перше, я хотів би дати відповідь на запитання, яке було адресоване, чому не має висновків комітетів.</p>
<p>Дані законопроекти: три, які є альтернативні і один колеги, вони знаходяться на розгляді Комітету з економічної політики, але ми не отримали висновків ні антикорупційного комітету, висновків ГНЕУ і висновків Кабінету Міністрів. По Регламенту ми їх не розглядали на засіданні нашого комітету. І мені не зрозуміло чому ми порушуємо регламент? Але, якщо є така політична воля, хотів би зазначити. Ми вважаємо, що треба підтримувати, в першому читання брати за основу для доопрацювання в другому читанні законопроект Дерев'янка.</p>
<p>Він розповсюджує зниження кворуму не вибірково, а повністю для всіх форм власності.</p>
<p>Друге питання. Він є більш ширшим і дасть можливість, вносивши зміни до другого читання, вирішити більше проблем, які зараз є з акціонерними товариствами.</p>
<p>Якщо ми говоримо про європейську практику. В нас не врегульовано акціонерні угоди, в нас не захищені права міноритарних акціонерів. Ми повинні комплексно вирішувати ці всі речі.</p>
<p>Тому, якщо ми вже йдемо на порушення Регламенту, пане Голово, без розгляду комітету ми починаємо розглядати законопроекти в залі, то треба брати більш ширший законопроект і доопрацьовувати його в другому читанні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Андрій Володимирович.</p>
<p>У нас залишилося два – "за", два – "проти". Прошу, запишіться, будь ласка: два – "за", два – "проти". Записуйтеся, два – "за",&nbsp;&nbsp; два – "проти".</p>
<p>Будь ласка, народний депутат Купрієнко, Радикальна партія. Купрієнко.</p>
<p>&nbsp;</p>
<p>13:54:11</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка. Шановні народні депутати, скільки треба мати освіти для того, щоб зрозуміти, що 60 і 50 – це дві цифра, одна – більша, друга – менша.</p>
<p>Хто з нас не займався підприємницькою діяльністю і не знає чи не пам'ятає, як проводяться збори? Іде виключно зміна до однієї норми, зміна кількості учасників загальних зборів, які приймають рішення. І для того, щоб це рішення було прийнято, відносно підприємства, яке має державну частку власності, пропонується змінити до 50 відсотків. Тобто держава сама вирішує, що робити з дивідендами, що робити з майно. А олігарх, який має 41 відсоток, взяв в оренду підприємство, не ходить на збори, і роками питання не вирішується. Немає надходження в бюджет, немає принципу того, що держава розпоряджається своїм майном. А ми говоримо, де взяти гроші на пенсії, де взяти гроші на безкоштовний проїзд, де взяти кошти на виплати вчителям, лікарям і так далі.</p>
<p>Ганьба буде нам, якщо ми&nbsp; зараз не проголосуємо цей закон. Зараз вкінці того фінансового року, в першому кварталі будуть проводитися &nbsp;збори акціонерів. Якщо ми зараз затягаємо цей законопроект по комітетах, по обговореннях, по висновках, так уже за результатами минулого 2014 року ніяких рішень не буде прийнято і нічого ми з цього не отримаємо.</p>
<p>Я прошу всіх, закликаю, проголосувати за законопроект Олега Ляшка. Саме він наведе лад в цій царині і саме він надасть змогу саме державі, народу України керувати народним майном і використовувати статки, прибутки від діяльності державних підприємств, підприємств з державною часткою на користь народу. Слава Україні!</p>
<p>&nbsp;</p>
<p>ГОЛОВУЮЧИЙ. Наступний Олег Барна, "Блок Петра Порошенка".</p>
<p>&nbsp;</p>
<p>13:56:20</p>
<p>БАРНА О.С.</p>
<p>Передаю слово депутату Різаненку.</p>
<p>&nbsp;</p>
<p>ГОЛОВУЮЧИЙ. Різаненко, народний депутат. Будь ласка.</p>
<p>&nbsp;</p>
<p>13:56:36</p>
<p>РІЗАНЕНКО П.О.</p>
<p>Депутат Різаненко, фракція "УДАР". Два моменти.</p>
<p>Перший. Я хотів звернути вашу увагу на те, що сталось, коли голосували за включення до порядку денного законопроекту 1296. Шановні колеги, ті, які не голосували, я не хотів би, щоб ви опинилися в такій же ситуації як я, автор цього законопроекту. Коли ви подаєте законопроект, після цього подають аналогічно й інші законопроекти і ваш законопроект навіть не включають в порядок денний. Хочу звернути увагу Голови Ради. Працівників Апарату Ради на цю ситуацію і прохання, щоб в майбутньому це не повторювалось.</p>
<p>Щодо суті самого законопроекту. Є два варіанти: один – той, який пана Ляшка, мій оригінальний, який був поданий перший, знижував планку кворуму з 60 відсотків до 50 для всіх компаній.</p>
<p>Звертаю увагу, що законопроект пана Ляшка він знижує планку тільки для компаній, в яких державна частка становить 50 відсотків і більше. В дійсності ви прекрасно, ті, хто був в бізнесі, розумієте, що 50, 60 відсотків – не в цьому проблема, проблема в зловживанні правом. Є акціонери, які зловживають своїм правом і блокують проведення зборів акціонерів. Пропозиція дійсності підтримати законопроект, який не дискримінує за формою власності, закон повинен бути для всіх акціонерів один незалежно від того чи це державна, комунальна, кооперативна власність, муніципальна. Тому пропозиція &nbsp;підтримати законопроект, яким зменшується кворум з 60 до 50 відсотків для всіх компаній. Я погоджуюсь з аргументом, що повинен бути певний перехідний період. Тут говорилось, здається, про 10 років, це занадто. Можна&nbsp; передбачити перехідне положення, де для компаній, акціонерних товариств, де немає участі держави, цей закон почне діяти з 1 січня, наприклад, 2016 року. І дати рік для акціонерів для того, щоб адаптуватись. Тому пропозиція прийняти в першому читанні законопроект і внести цю правку, або зараз внести її …</p>
<p>&nbsp;</p>
<p>ГОЛОВУЮЧИЙ. Святе право три рази по 10 секунд завершити, будь ласка.</p>
<p>&nbsp;</p>
<p>РІЗАНЕНКО П.О. Тому пропозиція або зараз внести цю правку з голосу тут в залі, або прийняти закон у першому читанні і доопрацювати його до другого читання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Далі, будь ласка, Сергій Соболєв.</p>
<p>&nbsp;</p>
<p>13:59:10</p>
<p>СОБОЛЄВ С.В.</p>
<p>Шановні колеги, давайте припиняти гратися. Зараз буде момент істини. І от хто зараз нам буде пояснювати, що ми не можемо проголосувати за те, що державна частка повинна контролюватися державою 50 плюс один відсоток, фактично буде робити все можливе, щоб зірвати це голосування. У нас немає ніякого ні першого, ні другого читання. У нас є зараз момент істини. Як варіант компроміс, який запропонований "Самопоміччю", як варіант це варіант запропонований "Самопоміччю". І він полягає в наступному, якщо ви хочете, щоб в бюджет надходили кошти. А багатомільярдні кошти, які всі ці роки кралися з державного бюджету за рахунок державної власності. І ті, хто кричать зараз про бюджет, порахуйте, скільки за рахунок державної власності пішло на ліво в кишені приватних компаній. І тоді це вам буде відповідь за бюджет, де гроші взяти на вчителів і лікарів. І тоді не виникне питання в цій сесійній залі, чому треба обмежувати виплати вчителю чи лікарю.</p>
<p>Саме тому наша пропозиція є наступна. Якщо погодиться автор законопроекту Ляшко, поправка "Самопомочі". Голосуємо в першому читанні і в цілому з поправкою "Самопомочі" і закриваємо це питання. &nbsp;В такий спосіб ми раз і назавжди вирішимо це питання. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Будь ласка, Михайло Папієв, опозиційний блок.</p>
<p>&nbsp;</p>
<p>14:00:42</p>
<p>ПАПІЄВ М.М.</p>
<p>Прошу передати депутату Воропаєву.</p>
<p>&nbsp;</p>
<p>ГОЛОВУЮЧИЙ. Депутат Воропаєв, будь ласка.</p>
<p>&nbsp;</p>
<p>14:00:49</p>
<p>ВОРОПАЄВ Ю.М.</p>
<p>Уважаемые коллеги, вот наблюдаю я за этим процессом с 2006 года в разных вариациях, одни и те же люди, сначала выступают за то, чтобы понизить планку кворума, потом выступают против этого. Статистика мировая, к вашему сведению, говорит, что в настоящее время единственная страна в мире, где планка кворума на собраниях 60 плюс одна акция это Украина, нет такой страны в мире больше. Есть 25 процентов, есть 40 процентов, есть 50 процентов, а больше нет – только одна Украина. Это первое. Мы же рвемся в Европу, я "за" двумя руками, примите европейское правило и здесь, это первое.</p>
<p>Второе. Как вы предлагаете 10 лет ждать еще остальным акционерам, остальным акционерным обществам? Вы что, собираетесь реформирование экономики делать через 10 лет что ли? Это второе.</p>
<p>И третье. Вам не кажется, что вас сейчас пытаются обмануть. Если вы примите закон только для государственных обществ с долей государства, нарушив статью 13 Конституции Украины, где прямо написано, что все формы собственности равны перед законом и не могут отличаться, то вы тем самым, приняв такой закон, даете дополнительный инструмент, игрушку отдельным лицам, кто против закона: пойти в Конституционный Суд и признать его не действительным.</p>
<p>Поэтому мы предлагаем поддержать законопроект Ляшко в первом чтении и в целом, внести в него правку о том, что этот закон действует для всех акционерных обществ, независимо от вида его и формы действия. Если же вы считаете, что нужен переходной период, давайте введем его с 1 января...</p>
<p>&nbsp;</p>
<p>ГОЛОВУЮЧИЙ. Слухайте, це так цікаво дивитися, коли тут показують так, а там показують так, а хтось показує вот так. Друзі – це ж закон.</p>
<p>Добре, я зрозумів, що є… Давайте так, сідаємо, ні, колеги, дивіться, колеги. Народний депутат Різаненко. Шановні колеги!&nbsp; Шановні колеги! ви заспокойтесь, будь ласка,&nbsp; і ми зараз продовжуємо нашу роботу. Ще раз, заспокойтесь, будь ласка,&nbsp; і ми будемо… У нас є представник уряду Тевелів Дмитро Миколайович, голова Національної комісії з цінних паперів та фондового ринку. Будь ласка,&nbsp; висловіть позицію.</p>
<p>&nbsp;</p>
<p>ТЕВЕЛІВ Д.М.</p>
<p>Шановний Володимир Борисович! Шановні народні депутати!&nbsp; Національна комісія з цінних паперів розглянула всі ці законопроекти та зробила експертні висновки, які надала до Кабінет Міністрів, до Міністерства економічного розвитку та Верховної Ради. Висновок Національної комісії полягає в тому, що ми підтримуємо в цілому законопроект пана Ляшка, але у нас є таке зауваження. Стаття 13 Конституції України зазначає "держава забезпечує захист прав всіх суб'єктів права власності та господарювання, соціальної спрямованості економіки. Усі суб'єкти права власності рівні перед законом". Таким чином… <i>(Оплески)</i> запропоновані законопроектом зміни в певній мірі суперечать зазначеній нормі Конституції. З огляду на зазначене, вважаємо доцільним передбачення запровадження зниження планки кворуму для проведення загальних зборів акціонерних товариств з 60 до 50 відсотків голосуючих акцій для всіх акціонерних товариств незалежно від участі держави. Якщо, зараз була сказана пропозиція про перехідний період, мабуть це потрібно, але перехідний період може бути коротким для того, щоб акціонери змогли провести перші такі загальні збори і домовитись про наступні зміни та &nbsp;&nbsp;внести відповідні зміни до статутів цих акціонерних товариств.</p>
<p>Таким чином, пропозиція Національної комісії: підтримати законопроект пана Ляшка, але дати змогу встановити кворум 50 відсотків всім акціонерним товариствам незалежно від форми власності.</p>
<p>&nbsp;</p>
<p>ГОЛОВУЮЧИЙ. Але для приватних, я зрозумів, два роки.</p>
<p>Хвилину! Хвилину! Хвилину! Колеги, я маю оголосити зараз про продовження роботи сесії. Дві години. На 15 хвилин я маю право це зробити. На 15.</p>
<p>Хто ще хоче висловитися? Ірина Геращенко, будь ласка. Ірина Геращенко. Два "за", два проти вже…</p>
<p>&nbsp;</p>
<p>14:06:15</p>
<p>ГЕРАЩЕНКО І.В.</p>
<p>Шановні колеги, я хочу поінформувати вас, що на Комітеті євроінтеграції ми розглянули ці три законопроекти. Дійсно, в сесійній залі ми маємо говорити не тільки про те, щоб врегулювати норми нашого законодавства до українських потреб, але щоб вони відповідали європейським нормам. І якраз "Самопоміч" підняла питання, що відповідні питання регламентуються статтею 50 Регламенту Ради. І, власне, тому ми пропонуємо, щоб підтримати пропозицію "Самопомочі", що говорити по те, що кворуму хоча б достатньо половини з правами голосу, які повинні бути присутніми чи представленими, тобто 50 відсотків. Дякую.</p>
<p>&nbsp;</p>
<p>ГОЛОВУЮЧИЙ. Дякую. Юрій Левченко. Потім заключне слово Олег Ляшко як автор. І будемо голосувати.</p>
<p>&nbsp;</p>
<p>14:07:01</p>
<p>ЛЕВЧЕНКО Ю.В.</p>
<p>Дякую. Левченко, ВО "Свобода", місто Київ. Знаєте, я хотів би просто зараз звернутися не стільки до депутатів, як звернутися до наших глядачів і слухачів, і трішки розшифрувати, що зараз відбувається в нашій сесійній залі.</p>
<p>У нас декілька олігархів мають вплив на державні компанії: мають понад 40 відсотків або 40 відсотків частини акцій в цих компаніях. Не збирається кворум, вони тримають своїх менеджерів, і таким чином заробляють, звідти крадуть мільярди грошей. Зараз пропонується змінити лише для державних компаній, а не для всіх інших компаній. Якщо прийняти закон в такому вигляді, то ці олігархи подають завтра до Конституційного Суду і скасовують цей закон. Це зараз відбувається"договорняк" в цій сесійній залі!</p>
<p>Тому я закликаю депутатів <a name=Temp></a>&nbsp;голосувати не тільки для державних компаній, а для всіх компаній одразу, бо по-іншому, це просто "договорняк". Дякую.</p>
<p>&nbsp;</p>
<p>ГОЛОВУЮЧИЙ. Наскільки я зрозумів, то позиція була у всіх однакова.</p>
<p>Борислав Береза, будь ласка.</p>
<p>&nbsp;</p>
<p>14:08:14</p>
<p>БЕРЕЗА Б.Ю.</p>
<p>Борислав Береза, позафракційний. Шановне панство! Зараз я дуже буду благати вас скоріше проголосувати за закон. З поправками, без, чи ні я не знаю, але зараз мені телефонують з усіх телефонів з Донецького аеропорту. Там дуже пекельна ситуація. Хлопців знищують, взагалі знищують. І якщо ми не зробимо нічого, то сьогодні після п'ятої ми не будемо мати там жодного захисника.&nbsp; Це дуже велике питання. Якщо ви не знаєте, подивіться, що зараз діється там.&nbsp; І тому я розумію вас, всіх розумію. Давайте, голосуємо за цей законопроект. Дійсно, з поправками "Самопомочі". І після цього негайно займаємося тим, що будемо рятувати наших героїв, які зараз в Донецькому аеропорту! <i>(Оплески)</i></p>
<p>Дякую.</p>
<p>&nbsp;</p>
<p>ГОЛОВУЮЧИЙ. Ми зараз проголосуємо, я зв'яжусь з міністром оборони.</p>
<p>Будь ласка,&nbsp; Олег Ляшко.</p>
<p>&nbsp;</p>
<p>14:09:23</p>
<p>ЛЯШКО О.В.</p>
<p>Шановні колеги депутати! Шановний Володимире Борисовичу! Як автор законопроекту хочу сказати перед тим... Борислав, будь ласка! Я слухав, коли ти виступав.</p>
<p>Перед тим, як ми перейдемо до голосування, я прошу голову Верховної Ради зараз негайно зв'язатися з Президентом, з міністром оборони. Очевидно, і Президент, і міністр оборони вже вживають усіх заходів для того, щоб врятувати наших захисників. Але з'ясуйте ситуацію і поінформуйте парламент, що робиться для того, щоб захистити наших людей, наших захисників Вітчизни. Ми&nbsp; будемо за це вам дуже вдячні.</p>
<p>Що стосується цього законопроекту. В результаті обговорення і гарячої дискусії, яка тут виникла, я радий всім колегам, які долучилися до цієї дискусії, і ми пропонуємо, пане Голово, поставити цей законопроект за основу і в цілому (1310) з врахуванням пропозицій колеги Войціцької з урахуванням пропозицій уряду, голови національної комісії, з врахуванням пропозицій колеги</p>
<p>Різаненка і формулювання викласти так: для акціонерного…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЛЯШКО О.В. …акціонерних товариств, де є державна частка власності, цей закон набуває чинності з моменту опублікування; для усіх інших акціонерних товариств цей закон набуває чинності із 1 січня 2016 року. Тобто даємо 1 рік, щоб усі інші акціонерні товариства привели свої документи до відповідності. Два? Чому два? <i>(Шум у залі) </i></p>
<p>Добре, давайте так. Одні кажуть&nbsp;– два, одні – один. Давайте в результаті голосування, чия візьме, як на цьому. Я прошу Голову Верховної Ради ставити ці пропозиції. Дякую. прошу зал підтримати цей важливий... Хай буде два, я не проти. Кого зал підтримає, хай так і буде. У мене немає приватного бізнесу.</p>
<p>&nbsp;</p>
<p>ГОЛОВУЮЧИЙ. Я так розумію, що є до 1-го січня 16 року, – це перша пропозиція. 1-го січня 16 року. Я поставлю на голосування, не приймемо, ще раз поставимо. Колеги, що ви. Я ставлю – приготуйтесь, будь ласка, уважно! – я ставлю на голосування (реєстраційний номер 1310) законопроект про внесення змін до статті 41 Закону України "Про акціонерні товариства" з поправками, які підсумував, оголосив Олег Ляшко, де передбачено, що для приватних товариств – до 1 січня 2016… вступає в силу з 1 січня 2016 року. А для державних – одразу з моменту прийняття. <i>(Шум у залі) </i></p>
<p>Правильно? Не державних, не державних. Там, де немає частки держави, правильно. Там, де немає частки держави, вступає в силу з 1-го січня 2016 року. З цією правкою. За основу і в цілому.</p>
<p>Ставлю на голосування. За основу і в цілому. 1-е січня 16-го року. Не набере голосів, буде 17-го року. 1-е січня 16-го року.</p>
<p>&nbsp;</p>
<p>14:12:58</p>
<p>За-230</p>
<p>Рішення прийнято.&nbsp; <i>(Оплески) (Шум у залі)</i></p>
<p>Шановні колеги! По фракціям, будь ласка.</p>
<p>Шановні колеги! Користуючись своїм правом (1310 проголосовано), я маю зараз йти займатись питанням з'ясування, що відбувається в Донецькому аеропорту, я оголошую перерву до 16-ої години і всім дякую.</p>
<p>До 16 години оголошую перерву.</p>
<p>&nbsp;</p>
<p>&nbsp;</p>
<p>&nbsp;</p>

