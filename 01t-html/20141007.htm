Стенограма пленарного засідання
07 жовтня 2014

<p align=center>ПОЗАЧЕРГОВЕ ЗАСІДАННЯ&nbsp;</p>
<p align=center>Сесійний зал Верховної Ради України</p>
<p align=center>07 жовтня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Доброго ранку, шановні народні депутати! Прошу сідати на свої робочі місця. Я звертаюсь до керівників депутатських фракцій і груп, прошу забезпечити роботу народних депутатів на своїх робочих місцях. Ми готуємось до реєстрації.</p>
<p>Шановні колеги, я нагадую, що відповідно до Постанови про внесення змін до календарного плану проведення п'ятої сесії Верховної Ради України сьомого скликання від 2 вересня поточного року ви дали мені повноваження у випадку необхідності скликати позапланові сесійні засідання. Чим я і скористався.</p>
<p>Головна мета сьогоднішнього засідання, головна мета сьогоднішньої роботи – це розгляд і прийняття найважливішого для нашої країни пакету законів, які забезпечують ефективну боротьбу з корупцією. Я переконаний, що всі політичні сили, які йдуть на вибори, обіцяють нашим громадянам ефективну боротьбу з корупцією, наполегливу боротьбу з корупцією. Але необхідно не тільки обіцяти, необхідно реально цим займатись. І сьогодні у нас буде така нагода.</p>
<p>Шановні колеги, прошу, прошу сідати на свої робочі місця. Прошу, шановні народні депутати, підготуватися до реєстрації.</p>
<p>За традицією я інформую вас, що сьогодні день народження народних депутатів Коржова Анатолія Леонідовича і Павелка Андрія Васильовича.</p>
<p>Шановні колеги, прошу народних депутатів зареєструватись.</p>
<p>&nbsp;</p>
<p>10:08:28</p>
<p>В залі зареєстровано 232 народних депутатів. Ранкову сесію оголошую відкритою.</p>
<p>Шановні колеги, прошу заспокоїтись. І зараз відповідно до Регламенту я хочу зробити декілька оголошень.</p>
<p>Перше. Згідно з поданою заявою та відповідно до частини третьої статті 60 Регламенту Верховної Ради України повідомляю про вихід народного депутата України Грушевського Віталія Андрійовича зі складу депутатської групи "За мир та стабільність".</p>
<p>Наступне оголошення, шановні колеги. Згідно з поданою заявою та відповідно до частини третьої статті 60 Регламенту Верховної Ради повідомляю про входження народного депутата України Пінчука Андрія Павловича до складу депутатської групи "Економічний розвиток". Краще пізніше ніж ніколи. Так.</p>
<p>І останнє оголошення, шановні колеги. Згідно з поданою заявою та відповідно до частини третьої статті 60 Регламенту Верховної Ради повідомляю про вихід народного депутата України Ільюка Артема Олександровича зі складу депутатської групи "Економічний розвиток". Мені ще дають проект оголошення, яке я зобов'язаний оголосити.</p>
<p>Відповідно до статті 60 Регламенту Верховної Ради, а також згідно з протоколом засідання депутатської групи "За мир та стабільність" від 6 жовтня 2014 повідомляю про обрання нового уповноваженого представника депутатської групи "За мир та стабільність" народного депутата Козуба Олександра Андрійовича.</p>
<p>І, шановні колеги, інформацію просить оголосити народний депутат, яка надійшла на ім'я Голови Верховної Ради, що 3 жовтня 2014 року інформую, що надійшла заява від народного депутата Гончарова Сергія Васильовича про те, що він у вересні 2014 року знаходився на території України та не брав участі у зустрічі з Головою Держдуми Російської Федерації Сергієм Наришкіним. Згідно із заявою Гончаров в цей час, згідно заяви Гончарова в цей час він перебував на лікуванні в місті Миргород Полтавської області.</p>
<p>Шановні колеги, відповідно до Регламенту ми маємо сьогодні можливість для виступів народних депутатів від депутатських груп і фракцій. Прошу записатись для виступів, будь ласка.</p>
<p>Шановні колеги, запрошую на парламентську трибуну народного депутата Тягнибока Олега Ярославовича, фракція Всеукраїнського об'єднання "Свобода". Будь ласка.</p>
<p>&nbsp;</p>
<p>10:11:51</p>
<p>ТЯГНИБОК О.Я.</p>
<p>Слава Україні! Шановне товариство, брати і сестри українці! Здавалося би, наш український парламент, завершуючи роботу цієї каденції, мав би активно допрацювати і протягом тих двох днів, які ще залишилися нам працювати тут в сесійній залі і ухвалювати закони 7 і 14 числа, мав би дати продуктивне голосування. Але вже ранкова реєстрація показала: зараз тут в залі присутні тільки&nbsp; 232 депутати. Це значить, що, якщо дехто в процесі розгляду надважливих питань, які сьогодні ми маємо обговорити і ухвалити, які стосуються антикорупційного законодавства, піде собі гуляти з цієї сесійної зали, то ми можемо не дорахуватися кворуму.</p>
<p>І саме тому, пане Голово, власне заважаючи на те, що іде виборча кампанія, і хтось собі думає, що він може зараз не ходити на роботу, я вимагаю того від&nbsp; імені фракції, щоб сьогодні усі голосування поіменно були надруковані в публічних засобах масової інформації. Щоб наші виборці, щоб українці чітко знали, хто і як хоче змінювати систему влади в українській державі, хто і як хоче боротися не на словах, а конкретно на ділі, з корупцією. Тому що сьогоднішній день є надзвичайно важливий. І ми схвалюємо ту ініціативу, що нині ми маємо розглядати антикорупційні закони.</p>
<p>І фракція Всеукраїнське об'єднання "Свобода", як завжди в цьому парламенті, проголосує за будь-яку ініціативу, яка стосується боротьби з корупцією, немає значення, хто є автором цієї ініціативи, і проголосує стовідсотково і в повному складі. І ми закликаємо власне зараз, через те, що є низька явка, мобілізувати усі сили усім фракціям державницьким, і таки дати стовідсотково голоси за закони, які дадуть можливість в українському суспільстві побороти отого внутрішнього ворога – корупцію.</p>
<p>Є великий позитив, що ми з вами ухвалили Закон про люстрацію. І втому Законі про люстрацію є розділ майнової люстрації. А це і є одна з частин боротьби з корупцією. Не в цьому парламенті, а напевно в іншому нам доведеться скасовувати депутатську недоторканість, суддівську і президентську. Нам доведеться ухвалювати рішення про право для народу відкликати народних депутатів, чиновників і суддів, що є так само елементом боротьби з корупцією. Нам доведеться дати право, щоб усі державні службовці проходили через детектор брехні і через поліграф. Оця системна боротьба з корупцією допоможе нам побороти як внутрішнього, так і зовнішнього московського, путінського, бандитського ворога. Концентруймо наші сили, борімося і переможемо! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Прошу від фракції "УДАР" народний депутат Чумак.</p>
<p>&nbsp;</p>
<p>10:15:14</p>
<p>ЧУМАК В.В.</p>
<p>Громадо, шановний пане Голово, шановні колеги! Майже 8 місяців на Сході України триває війна. Ця війна за наше майбутнє вбиває найкращих українських дочок та синів українського&nbsp; народу. Але майже вже 23 роки ми живемо в стані іншої війни – війни, яку оголосили власному народу корумповані депутати і міністри, чиновники і судді, прокурори і правоохоронці, митники&nbsp; та податківці. І цю корупційну війну&nbsp; ми поки що програємо, а вона теж калічить і вбиває. Уявіть собі, що корупційні втрати за 2013 рік тільки внаслідок&nbsp; непрозорих тендерів державних підприємств склали 60 мільярдів гривень, а це майже 3 бюджети оборони, це 6 бюджетів медицини та 10 бюджетів&nbsp; освіти. Це ті самі гроші, які б могли дати кожному бюджетнику зарплатню, а пенсіонеру – пенсію мінімум в 2 рази вищу. Це середня зарплата – у 7 тисяч гривень, а пенсія – у 5 тисяч гривень. Це та сума,&nbsp; яку уряд просить у міжнародних донорів для підтримання життєдіяльності країни.</p>
<p>Ця війна вбиває не менше ніж &nbsp;гаряча. Вона вбиває&nbsp; і економіку, тому що калічить інвестиційний клімат і не дає йому розвиватись. Вона калічить людей, бо вбиває медицину і можливість&nbsp; отримати ними якісну допомогу. Кожного року сотні хворих приречені на смерть, бо чиновники купують ліки&nbsp; від СНІДу та гепатиту за завищеними цінами, а тому цих ліків&nbsp; не вистачає для всіх, хто потребує. Вона вбиває майбутнє, тому що калічить освіту і не дає молодим, талановитим людям отримувати якісну освіту без хабарів, але навіть не це головне. Вона вбиває державу, тому що підриває довіру&nbsp; громадян до того, що в цій державі можна забезпечити справедливість, а без цього держави не буває і саме внаслідок цього люди вийшли&nbsp;&nbsp; на Майдан.&nbsp;&nbsp;&nbsp;&nbsp;</p>
<p>І саме тому&nbsp; сьогодні&nbsp; ми на вулицях бачимо: замість прокурора активіста, замість суду підігрітий натовп, замість лави підсудних&nbsp; сміттєвий бак, а замість… &nbsp;кулак в обличчя. Якщо держава не поверне довіру до себе – це&nbsp; стане правилом і ми втратимо країну. Сьогодні ми ще маємо&nbsp; шанс - шанс на відновлення цієї самої довіри. &nbsp;Саме сьогодні парламент&nbsp; може проголосувати&nbsp; антикорупційний пакет законів, які&nbsp; можуть зламати хід цієї неоголошеної корупційної війни. І дуже добре, що ми маємо погоджену та консолідовану&nbsp; позицію Президента та уряду, щодо цих проектів.&nbsp; Тепер&nbsp; кожен парламентар повинен&nbsp; показати рівень власної громадської свідомості та підтримати ці закони. Вважаю, що сьогодні не голосування за запропонований&nbsp; урядом і&nbsp; Президентом пакет така ж сама зрада країни,&nbsp; як і голосування&nbsp; за диктаторські закони 16 січня. А спроби прикрити таке не голосування власними, на скору руку зареєстрованими, законодавчими ініціативами – це банальне окозамилювання, яким ніхто&nbsp; з виборців не одурить. Сьогодні парламент має продемонструвати єдність. Ми…</p>
<p>&nbsp;</p>
<p>ГОЛОВУЮЧИЙ. Дайте півхвилини завершити.</p>
<p>&nbsp;</p>
<p>ЧУМАК В.В. Ми, фракція партії "УДАР", послідовно відстоювали позиції щодо протидії корупції. Саме за нашим наполяганням були скасовані депутатські пільги, саме за нашим наполяганням була зруйнована ганебна практика масового кнопкодавства. Тому і сьогодні ми звертаємось до всіх парламентарів, давайте всі разом ще раз доведемо, що позитивні зміни в нашій країні можливі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від фракції Партії регіонів народний депутат Шуфрич.</p>
<p>&nbsp;</p>
<p>10:19:03</p>
<p>ШУФРИЧ Н.І.</p>
<p>Шановний головуючий, шановні колеги! Хотів би розпочати свій виступ&nbsp; із слів вдячності за слова підтримки особисто мені, і не залежно від політичних поглядів і політичної приналежності ті, хто висловив ці слова підтримки, підтримали закон і порядок в нашій країні.</p>
<p>Сьогодні, правильно сказав попередній виступаючий, ми маємо захистити людей від свавілля на вулицях, вже ми маємо закінчити право людей з автоматами творити правосуддя і лякати людей. В країну має повернутися закон і&nbsp; порядок, і ми маємо захистити всіх наших громадян, не зависимо от того, на каком языке они говорят або де вони проживають і це наш обов'язок. Безумовно, сьогодні дуже складна ситуація в країні, ми розуміємо, що ми переживаємо наслідки великого військового конфлікту, який, на жаль, ще не закінчився остаточно, ми віримо в те, що він закінчиться, але сьогодні він ще триває.</p>
<p>Сколько людей погибло, особенно в июле и&nbsp; августе? Уже говорят о потерях среди военных больше 10 тысяч, а среди мирных граждан мы так и не знаем. Зачем погибли эти люди? Обратите внимание, я задаю вопрос не за что? Они погибли за Украину каждый в своем понимании. Но зачем, когда было перемирие, когда можно было продолжать диалог, и для этого были открыты двери?<b> </b>До первого перемирья погибло 57 человек. И, действительно, 70-80 процентов жителей Донбасса были сегодня под контролем украинских властей. Сегодня наоборот, 70 процентов жителей Донбасса&nbsp; фактически&nbsp; Украина контроль над ними потеряла. И мы сегодня должны обеспечить диалог для того, чтобы&nbsp; восстановить единство нашей страны. Диалог и только диалог.</p>
<p>Что мы имеем сегодня&nbsp; с точки зрения так называемых реформ&nbsp; процветания и стабильности? Мы сегодня стоим на пороге холодной зимы. Мало кто об этом знает, но страна должна знать: впервые в истории независимой Украины мы начали не только газ завозить и импортировать&nbsp; с Украины по 385 долларов по харьковской цене, по цене Харьковских соглашений. Мы с Кузбасса&nbsp; начинаем завозить уголь впервые по цене около 100 долларов за тонну. Мы мало того, что за газ будем платить валюту, будем платить и за уголь. А следствие – это падение гривны и&nbsp; замораживание пенсий.</p>
<p>Мы сегодня, к сожалению,&nbsp; видим, что гривна обесценилась&nbsp; на&nbsp; 62 процента, а&nbsp; инфляция реальная – 20 процентов, а пенсии и&nbsp; зарплаты заморожены. Люди получают в два раза меньше, чем…</p>
<p>&nbsp;</p>
<p>ГОЛОВУЮЧИЙ. Півхвилини дайте завершити виступ.</p>
<p>&nbsp;</p>
<p>ШУФРИЧ Н.І. Люди получают сегодня реально&nbsp; в два раза меньше, чем обязаны были бы получать. И это&nbsp; последствие действий сегодняшней власти.</p>
<p>Оппозиция, "Оппозиционный блок" станет на защиту людей, на защиту против беспредела и защиты социальных интересов наших граждан. Мы обязаны защитить&nbsp; пенсии и зарплаты. И конечно же, мы должны отменить пенсионную реформу и вернуть нашим женщинам…</p>
<p>&nbsp;</p>
<p>ГОЛОВУЮЧИЙ.&nbsp; Дякую. По півхвилини надаю можливість&nbsp; завершити виступ.</p>
<p>Народний депутат Кінах, від депутатської групи "Економічний&nbsp; розвиток".</p>
<p>&nbsp;</p>
<p>10:23:04</p>
<p>КІНАХ А.К.</p>
<p>Шановні народні депутати! Об'єднання "Економічний розвиток" підтримує життєву необхідність прийняття пакету законодавчих актів з питань підсилення боротьби з корупцією. Безпрецедентний масштаб корупції в Україні – це зло, яке знищує економіку і створює загрозу існування державі Україна. Ми закликаємо всіх народних&nbsp; депутатів, фракцій і груп Верховної Ради України не перетворити уже важливий день, коли необхідно приймати системні рішення по боротьбі з корупцією в черговий етап політичної виборчої кампанії.</p>
<p>Питання боротьби з корупцією – це питання стратегічного&nbsp; значення і вся поточна, особиста і міжполітична конкуренція повинна бути на задньому плані. Але мало приймати закони по протидії корупції. Ми звертаємо увагу і вимагаємо зрозуміти слідуюче, що першоджерелом&nbsp; корупції це є кадрова політика. І поки в Україні будуть&nbsp; прийматися рішення про призначення на високі державні посади по принципам торгівлі портфелями партійних квот, обслуговування інтересів політико-фінансових груп, доти проблеми корупції в Україні будуть тільки зростати. Ми принципово звертаємо на це увагу і ще раз підкреслюємо, що це основа вимоги суспільства, нової якості&nbsp; влади. І люди вже не будуть заплющувати очі на імітацію дій в контексті формування системи влади на принципах державності, професійності і вміння працювати в інтересах людей і держави Україна.</p>
<p>У той же час зростають&nbsp; ризики&nbsp; соціально-економічного колапсу. Ми вимушені констатувати, що уряд, по суті, втратив промислово-економічний блок по управлінню економікою України. І в серпні поточного року падіння промислового виробництва вже скало мінус 21 відсоток, по деяким галузям – 40-60 відсотків. Абсолютно відсутні дії системні, про що неодноразово ми казали в цьому залі і вимагали на стику – Національний банк, Верховна Рада, Кабінет Міністрів. Безпрецедентна девальвація гривні, по суті, знищила платоспроможність громадян України і глибоко загострила соціально-економічні проблеми, по суті, люди на грані виживання.</p>
<p>Ми впевнені, що сьогодні як ніколи необхідно поставити питання про проект бюджету на наступний рік. І ще раз підкреслюємо: ризики, які долає Україна, вже загрожують не тільки соціально-економічному розвитку – вони загрожують державності, територіальній цілісності. І тільки праця в інтересах держави на основі системних, високопрофесійних дій може врятувати державу від колапсу і великої кризи, що не…</p>
<p>&nbsp;</p>
<p>ГОЛОВУЮЧИЙ. Дайте завершити. Завершили виступ. Дякую.</p>
<p>Будь ласка, народний депутат Доній від депутатської групи "Суверенна європейська Україна".</p>
<p>&nbsp;</p>
<p>10:26:23</p>
<p>ДОНІЙ О.С.</p>
<p>Олександр Доній, Коломийщина та Городенківщина. Шановні пані та панове, в обов'язковому порядку ми маємо проголосувати сьогодні законопроекти по боротьбі з корупцією. Від імені групи повинен сказати, що група одноголосно підтримує президентський законопроект, який спрямований на боротьбу з корупцією. І це означає, що нам необхідно очищати і владу, і економіку, і політику.</p>
<p>А тепер про те, що я навіть не думав говорити з цієї трибуни після Майдану. Боротьба з корупцією – це в першу чергу прозорість, це боротьба з усім таємним. Я ніколи не думав, що доведеться захищати за часів після Майдану інформаційну програму. Я занепокоєний тим, що з УТ-1 намагаються викинути програму Шустера, до якого можуть ставитися хто завгодно як завгодно, але це одна з найбільших програм. І в період виборів виключати одну з найбільших інформаційних програм – це, перепрошую, якраз тіньові заходи, це боротьба з свободою слова, а не навпаки. Я думаю, що журналісти і політики повинні захистити цю інформаційну програму.</p>
<p>А тепер те, про що говорять на селі. Як кандидат від мажоритарного округу вчора від імені групи поставив питання на Погоджувальній раді про два законопроекти: один – проголосований депутатами і один – не поставлений на голосування. Обидва законопроекти – нагальні потреби на селі.</p>
<p><a name=_GoBack></a>Перше – це Закон про спадщину. Он сидить Сергій Міщенко, автор, який пробивав тут рік фактично цей законопроект. Ми пробивали, ми його підтримували, ми проголосували. І, перепрошую, він досі не поданий на підпис Президента. Звертаюся до<b> </b>Голови Верховної Ради, вчора я про це говорив на Погоджувальній раді, про це говорять на Волині, на Хмельниччині, на Черкащині,&nbsp; в кожному окрузі, в кожному районі. Не може бабуся 10 тисяч платити за те, щоб оформити хату, яку збудував її покійний чоловік. Ну це ненормально. Прошу, щоб це нарешті було завершене питання.</p>
<p>І друге, що ми вчора ставили на Погоджувальній раді, це питання перегляду пенсійної реформи. Ну, я перепрошую, кожен з нас, а ми – майданівська коаліція – ми говорили, коли Янукович був при владі, що ми прийдемо і переглянемо пенсійну реформу. Півроку вже нашої влади, перепрошую, а чому ми не переглядаємо? Подивіться, сьогодні передостанній день роботи Верховної Ради (ми ще будемо засідати 14 жовтня), ми сьогодні засідаємо півдня, пів робочого дня. Чому пів дня ми засідаємо, а півдня? Ми що не можемо розглянути пенсійну реформу? Чому ми кілька законопроектів будемо сьогодні розглядати, а півдня що? Депутати будуть байдикувати? Це не нормально, тому ми ставимо питання хоча би 14 жовтня повернутися до перегляду пенсійної реформи, раз, і нарешті підписати Закон про спадщину. Про це мріють люди на селі.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Ілик, фракція "Батьківщина". Сам буде виступати, чи передає слово? Передає слово народному депутату Соболєву. Поки народний депутат Соболєв іде до трибуни, я інформую народного депутат Донія, що Закон про спадщину підписаний і надісланий до Адміністрації Президента відповідно до Регламенту Верховної Ради.</p>
<p>&nbsp;</p>
<p>10:29:45</p>
<p>СОБОЛЄВ С.В.</p>
<p>Шановний головуючий, шановні колеги, шановні представники засобів масової інформації! У нас сьогодні відбувається унікальне дійство, якщо це не компанійщина по боротьбі з корупцією, то, я думаю, весь пакет, який складається із 15 законопроектів, повинен розглядатися і ухвалюватись в сесійній залі. Що це за законопроекти?&nbsp; Це законопроекти, які регулюють не лише питання боротьби з корупцією сьогоденні, а це питання, які складають фактично основу боротьби з корупцією на весь період можливого існування найважливіших речей, які регулюються законодавством України.</p>
<p>Перше і ключове питання. Два законопроекти, які регулюють створення спеціальних органів, які будуть боротися з корупцією, неможливі до існування без фактично ключового законопроекту, який пройшов апробацію в сесійній залі, який ухвалений в першому читанні, який пройшов висновки Венеціанської комісії, який отримав підтримку міжнародних організацій, а саме: Закон про прокуратуру, який повинен бути ухвалений в другому читанні. Це закон який відкриває можливість європейського статусу українській прокуратурі.&nbsp;</p>
<p>Давайте згадаємо, так званий "список Фюле", який складався із 10-ти пунктів. 9 пунктів на сьогодні виконані і це пункти, які ми виконували не лише на вимогу Європейського парламенту, а це пункти, які ми виконували на вимогу українського народу, бо вони відповідають ключовим позиціям по боротьбі з корупцією, по проведенню економічних реформ, по наведенню порядку в економіці. Саме тому питання прокуратури залишається тим нагальним питання, яке повинне бути внесено в сесійну залу і проголосовано. Якщо далі залишається загальний нагляд прокуратури, якщо далі залишається у прокуратури право на проведення слідства, ніколи прокуратура не буде виконувати свої ключові завдання по наведенню правопорядку в державі.</p>
<p>Саме тому позиція є одна. Ми сьогодні підтримаємо ті законопроекти, які внесені щодо боротьбі з корупцією, але на 14 число вже є згода про створення робочої групи парламентської, урядової, президентської за участі прокуратури для того, щоб 14 числа в цій залі була поставлена жирна крапка і ми завершили реальне реформування боротьби з корупцією через ухвалення Закону про прокуратуру, коли прокуратура стане ключовим органом і буде виконувати свої повноваження згідно з законом, який буде відповідати європейським традиціям. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ми мали можливість виступити. Колеги заспокойтесь, будь ласка. Хочу зараз акцентувати вашу увагу на тому, що дійсно в залі, незважаючи на те, що всі політичні сили розповідають про бажання боротися з корупцією, замало народних депутатів.</p>
<p>І зараз я хочу дати доручення секретаріату Верховної Ради висвітлити на табло кількість народних депутатів по фракціям перед тим, як ми будемо переходити до голосування щодо цього важливого пакету.</p>
<p>Я оголошую присутність народних депутатів в залі. Фракція "Батьківщина" – 61 народний депутат присутній в залі; Партія регіонів – 25; "УДАР" – 40; "Економічний розвиток" – 10; "За мир та стабільність" – 9; "Суверенна європейська Україна" – 24; "Свобода" – 35; позафракційні – 28.</p>
<p>Шановні колеги, я повністю підтримую пропозицію Олега Тягнибока, який виступав з парламентської трибуни щодо оприлюднення всіх результатів голосування щодо пакету антикорупційних законів,&nbsp; всіх: хто голосував "за", хто голосував "проти", хто "утримався", хто був відсутній в залі. Щоб Україна знала, хто реально сприяє корупції, а хто готовий з нею реально боротись. Без будь-яких питань і образ, всі будуть надруковані в "Голосі України" і розповсюджені по регіонах.</p>
<p>Шановні колеги, ми зараз будемо переходити до прийняття рішення. Це дуже важливо, шановні колеги, щоб ми зразу з вами змогли реально вийти на формат прийняття парламентом рішення. Я розумію, що в залі недостатня кількість народних депутатів, тому я звертаюсь до всіх керівників фракцій, депутатських груп: прошу забезпечити роботу кожного, я підкреслюю, кожного народного депутата. Я прошу всіх народних депутатів уважно працювати на своїх робочих місцях, щоб ми не робили по 10 переголосувань з цих важливих питань.</p>
<p>Прошу, шановні колеги, сідайте на свої робочі місця. Зараз будемо переходити до прийняття рішення. <i>(Шум у залі)</i></p>
<p>Прошу заспокоїтись, шановні колеги! Заспокойтесь, будь ласка.</p>
<p>Я працюю в межах Регламенту. Є зауваження до Регламенту, будь ласка, вносьте зміни до Регламенту.</p>
<p>Шановні колеги, під час Погоджувальної ради, яка вчора відбувалась ввечері, ми прийняли рішення, що почнемо обговорення і прийняття рішення саме з проекту Закону про систему спеціального уповноваженого, спеціально уповноважених суб'єктів у сфері протидії корупції. Цей закон, ви пам'ятаєте, не набрав минулий раз необхідну кількість голосів.</p>
<p>Разом з цим, подано два альтернативних проекти закону, які мають назву проекти Закону про Антикорупційну службу України, які також регламентують це важливе питання. Тобто створення органу по боротьбі з корупцією.</p>
<p>Тому, шановні колеги, для того, щоб розпочати роботу з обговорення цих законів і прийняття рішення, нам треба зараз проголосувати рішення парламенту щодо повернення до розгляду проекту 5085. Нагадую, це проект Закону про систему спеціально уповноважених суб'єктів у сфері протидії корупції. І включення до порядку денного двох альтернативних законів – 5125 і 5125-1.</p>
<p>Прошу, шановні колеги, прошу підготуватися до голосування і підтримати. Колеги, сідайте, сідайте. Руки опускайте, готуйте їх до голосування. І підтримати повернення до розгляду проекту Закону (реєстраційний номер 5085)&nbsp; та включення до порядку денного 5125, 5125-1.</p>
<p>Прошу, шановні колеги, голосувати. Прошу всіх підтримати.</p>
<p>&nbsp;</p>
<p>10:37:42</p>
<p>За-250</p>
<p>Рішення прийнято.</p>
<p>Дуже дякую, шановні колеги! Дякую всіх народних депутатів, які голосували, які підтримали це рішення.</p>
<p>Я дуже прошу, шановні колеги, по фракціям покажіть, будь ласка.</p>
<p>"Батьківщина" – 74,<b> </b>Партія регіонів – 17, "УДАР" – 40. 13 – "Економічний розвиток", ЗМС – 6, 27 – "Суверенна європейська Україна", "Свобода" – 35, позафракційні – 38.</p>
<p>Прошу, шановні колеги, щоб ми встигли сьогодні обговорити весь пакет законів, який нам треба прийняти. Я прошу підтримати пропозицію щодо скореною процедури розгляду цих питань, питань сьогоднішнього порядку денного. Прошу, шановні колеги, підтримати пропозицію.</p>
<p>&nbsp;</p>
<p>10:38:36</p>
<p>За-213</p>
<p>Рішення прийнято. Дякую.</p>
<p>Шановні колеги, пропозиція наступна. Я надам слово для доповіді щодо Закону 5085 представнику Президента України Руслану Князевичу. Після цього будуть мати можливість виступити автори альтернативних законів – це народний депутат Мирний і народний депутат Пашинський. Після – виступ від комітету голови комітету, і буде можливість обговорити цей закон від депутатських груп і фракцій. Прошу, шановні колеги.</p>
<p>Слово надається представнику Президента Руслану Князевичу.</p>
<p>&nbsp;</p>
<p>КНЯЗЕВИЧ Р.П. Шановний пане Голово, шановні колеги! Минулого разу під час доповіді при представленні цього закону я, в принципі, вже окреслив основні його аспекти. Але, думаю, буде незайвим ще раз сконцентруватися на основних положеннях законопроекту, який пропонується сьогодні на ваш розгляд.</p>
<p>Мова йде про те, що існуючий на сьогодні механізм, правоохоронний механізм боротьби з корупцією, я думаю, засвідчив настільки свою неефективність, що немає в цій сесійній залі жодної людини, яка б в цьому не була твердо переконана. Тому єдиний спосіб зараз намагатися побороти корупцію є необхідність інституційної і радикальної зміни повноважень і створення нового органу, який би натомість, справді, перейняв на себе всі ті дріб'язкові повноваження, які зараз розпорошені через низку різних законодавчих актів серед різних правоохоронних органів. Мова йде про те, що в Україні давно&nbsp; назріла необхідність створення спеціального органу, на який відповідно до закону буде покладено повноваження щодо здійснення досудового слідства та проваджень, кримінальних проваджень по справах, що стосуються боротьби з корупцією.</p>
<p>Це не тільки відповідно до викликів часу, це і міжнародно-правове зобов'язання, яке на себе взяла Україна багато років тому в рамках Міжнародної організації ГРЕКО, яка бореться з корупцією, в рамках ратифікації Конвенції ООН про боротьбу з корупцією,&nbsp; в рамках Стамбульського раунду Міжнародної організації з питань торгівлі і розвитку.</p>
<p>Більше того, шановні колеги, я нагадую вам, що під час підписання меморандуму України з&nbsp; Міжнародним валютним фондом серед основних пунктів цього меморандуму є якраз зобов'язання України невідкладно після того, як меморандум буде ратифікований, прийняти законодавчі відповідно рішення щодо створення в Україні незалежного органу, який би на відміну від теперішньої системи боротьби з корупцією сконцентрував в собі не тільки повноваження, а і відповідальність за стан справ в боротьбі з корупцією…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>КНЯЗЕВИЧ Р.П.&nbsp; Таким органом пропонується визначити Національне антикорупційне бюро і встановити повну незалежність при формуванні його складу.&nbsp; В першу чергу, при формуванні керівника цього органу, який буде фактично визначатися спеціальною незалежною конкурсною комісією і затверджуватися тільки главою держави. Натомість ніхто не зможе своїм рішенням звільнити такого керівника з займаної посади. Тільки у випадках, визначених законом він відповідно може звільнитися сам або в разі, якщо по відношенню до нього набуде законної сили рішення суду.</p>
<p>Більше того, всі без винятку працівники цього органу теж будуть підбиратися на свої посади виключно в порядку, визначеному спеціальної конкурсної комісією, і проходитимуть конкурс не залежно від того чи до того&nbsp; часу вони перебували, чи не перебували відповідно до законів інших на державній службі, в тому числі в правоохоронних органах.</p>
<p>Законом вперше в історії українського законодавства пропонується чітко визначити розмір матеріального заохочення і заробітних плат працівників цього органу, щоб унезалежити його від будь-яких суб'єктивних, скажімо, чинників при прийнятті рішення чи то парламенту, чи, наприклад, уряду при визначенні розмірів таких заробітних плат.</p>
<p>При виконанні цілої низки повноважень, які покладаються на цей орган, можна говорити про те, що насправді в Україні на кінець-то з'явиться інституція, яка на себе здатна взяти той вантаж суспільних вимог, який стоїть перед українським суспільством і напевно ми нарешті зможемо спитати саме з того органу, який, відповідно до нашого рішення, почне, я сподіваюсь, ефективну боротьбу з корупцією, спитати про результати&nbsp; їхньої діяльності. Оскільки відповідно до закону контроль за діяльністю цього органу покладається втому числі на Верховну Раду, яка матиме право в своїх відповідно під час парламентських слухань, під час розгляду цих питань в сесійній залі отримувати повний і вичерпний звіт про роботу цього органу, вносити свої пропозиції і відповідно, зважаючи на волю власних виборців, в тому чи іншому випадку, отримувати повноту інформації.</p>
<p>Разом з тим, беручи до уваги той випадок, що ми зараз стоїмо напередодні в тому числі і візиту нашої делегації до міжнародного валютного фонду, зважаючи на те, що цей законопроект вже був предметом розгляду і не набрав достатньої кількості голосів, ми просто не маємо права відкладати надалі прийняття цього рішення і тому закликаю сесійну залу сьогодні все ж таки докласти всіх зусиль для того, щоб цей законопроект було проголосовано, і тоді Україна точно засвідчить всьому світу, що її наміри по боротьбі з корупцією є справді чесними, є відповідальними і є такими, які мають перспективу нарешті подолати це зло в Україні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Мирний.</p>
<p>&nbsp;</p>
<p>10:44:42</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Ми з вами прекрасно розуміємо, що корупція – це та смертельна&nbsp; хвороба, яка роз'їдає організм держави з середини, і якщо ми не подолаємо це ганебне явище або не мінімізуємо це ганебне явище, то держава загине. І саме тому, щоб не дати можливість цьому парламенту зіскочити, вибачте за сленг, з цього питання, "Свобода" була змушена, підкреслюю – змушена, була знайти юридичні шляхи і зареєструвати свій законопроект, щоби ми могли і мали можливість, і зобов'язані були розглянути це питання ще цим скликанням. Тому що саме ця Верховна Рада, хоча би мінімально спокутуючи ті гріхи, які&nbsp; вона заробила, на жаль, перед&nbsp; українським народом, має розглянути і прийняти це питання. І ми вдячні&nbsp; на сьогоднішній день Верховній Раді за це голосування, яке тільки що відбулося.</p>
<p>І саме&nbsp; тому ми знімаємо, підкреслюю, знімаємо свій законопроект для того, щоб ми могли розглянути і президентський законопроект, і&nbsp; наступний, який іде&nbsp; за нашим. Тому що на наш погляд, не повинно бути так, щоби ми створили ще один орган, який буде очолювати корупцію. Ми маємо&nbsp; виписати законопроект або закон таким чином,&nbsp; щоби не дати можливість тим людям, які будуть займатися антикорупційною&nbsp; діяльністю, розслабитися і просто вирішувати питання, тому що це питання державної безпеки.</p>
<p>Відповідно&nbsp; всі ті напрацювання, які є і в президентському законопроекті, і в законопроекті Пашинського, мають бути обов'язково враховані.&nbsp; А "Свобода" підтримає будь-який варіант, тому що&nbsp; навіть на хвилину, на секундочку те, що нас наближає до подолання цієї&nbsp; боротьби, ми будемо за це голосувати, інакше шляху назад для України немає.</p>
<p>Тому зібрались, проголосували, "Свобода", як завжди, стовідсотково… Слава Україні!&nbsp;&nbsp;&nbsp;&nbsp;&nbsp; &nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат&nbsp; Пашинський,&nbsp; будь ласка.</p>
<p>&nbsp;</p>
<p>10:47:06</p>
<p>ПАШИНСЬКИЙ С.В.</p>
<p>Шановні друзі, законопроект зареєстрований від мого імені був&nbsp;&nbsp; розроблений робочою групою на чолі з бувшим уповноваженим по боротьбі з корупцією&nbsp;&nbsp; уряду Тетяною Чорновол.</p>
<p>Чому ми пішли на те, щоб подавати його як альтернативний президентському? Тому що, на жаль,&nbsp; президентський законопроект не відображає тих&nbsp; викликів, які зараз&nbsp; стоять&nbsp; по створенню цього органу.</p>
<p>Що я маю на увазі? Ми всі говоримо про те, що нам треба міняти Закон&nbsp; про прокуратуру. На жаль, в Законі про спеціально уповноважених суб'єктів в сфері протидії корупції все пронизано прямим керівництвом Генеральної прокуратури. Так, наприклад, прокуратура вирішує підслідність. Так, наприклад, прокуратура може забрати знову кримінальну справу у Національного бюро корупції, передати його іншому органу і таке інше, ми цю знаємо проблему. І саме тому ми з вами, я надіюсь, через тиждень проголосуємо нову редакцію Закону "Про прокуратуру".</p>
<p>Друге питання. Ми повинні цей орган зробити незалежним. Саме тому в моєму законопроекті є можливість керівника Національного бюро протидії корупції відсторонювати прокурорів без пояснення причини.</p>
<p>Третій момент. В президентському законопроекті всі міжнародні контакти Національного бюро знову ж таки через Генеральну прокуратуру. Ми пропонуємо дати право Національному бюро право прямих контактів від імені України на зовнішньому ринку боротьби з корупцією.</p>
<p>Четвертий момент, принципово важливий. У нас в законодавстві чітко не розписані корупційні діяння і, на жаль, в президентському законопроекті цього немає.</p>
<p>&nbsp;П'ятий момент. Ви знаєте, мене навіть вразило, в президентському законопроекті в переліку статей, які підлягають розслідуванню, антикорупційне бюро не має такої статті, як 190-а –&nbsp; це шахрайство з фінансовими ресурсами. Дві третіх всіх корупційних діянь це і є шахрайство з фінансовими ресурсами державними, але ця стаття чомусь загубилася.</p>
<p>Є ще деякі зауваження, які роблять можливість дійсно створити незалежне…</p>
<p>&nbsp;</p>
<p>ГОЛОВУЮЧИЙ. Дайте завершити, півхвилини.</p>
<p>&nbsp;</p>
<p>ПАШИНСЬКИЙ С.В.&nbsp; Незалежне, підконтрольне суспільству бюро з тими повноваженнями, щоб реально боротися з корупцією. Я вважаю, що можна проголосувати за законопроект в першому читанні президентський, але з обов'язковою умовою: до другого читання врахувати ці принципові речі і створити незалежне Національне бюро корупції.</p>
<p>І на остаток хотів би сказати ще одну ідеологічну річ. Призначення та звільнення. В президентському законопроекті є така дуже цікава форма, що голову Національного бюро корупції можна звільнити на підставі адмінпротоколу про корупцію. Розумієте? Тобто якийсь районний суд прийме адмінпротокол на 210 гривень про корупцію і голову Національного бюро, про яку ми так багато розказуємо, буде відправлено у відставку. Я вважаю, що треба внести норму, враховуючи, що у нас президентсько-парламентська республіка, що треба, можна звільняти або за поданням Президента через парламент, або через подання 150 (парламентсько-президентська) або через подання 150 народних депутатів. І цей же принцип: через конкурсну комісію призначення.</p>
<p>Дякую за увагу. І я надіюсь, що ми&nbsp; тут спільними зусиллями до другого читання приймемо закон, не який нам дасть можливість поставити галочку, що ми його прийняли, а приймемо закон, який дасть нам можливість створити незалежний компетентний і фаховий орган по боротьбі з корупцією. Дякую.</p>
<p>&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є пропозиція наступна. Зараз виступ, будь ласка,&nbsp; голови комітету – Віктор Васильович Чумак. Після цього два – "за" , два – "проти". І перед голосуванням я хотів би надати слово Прем'єр-міністру України, тому що уряд фактично напрацьовував цей величезний за важливістю пакет&nbsp; антикорупційних законів.</p>
<p>&nbsp;Будь ласка, Віктор Васильович.</p>
<p>&nbsp;</p>
<p>10:51:07</p>
<p>ЧУМАК В.В.</p>
<p>Шановні колеги, я можу говорити тільки за законопроект президентський – 5085.</p>
<p>Цей законопроект – це ключова частина сьогоднішнього антикорупційного проекту, адже він говорить про створення&nbsp; нового слідчого органу, який буде займатися виключно високопосадовою корупцією.</p>
<p>Що би хто не говорив про те, що з корупцією треба боротися, треба зробити перший крок. Те, що зараз говорив пан народний депутат Пашинський&nbsp; щодо, скажімо так,&nbsp; недоліків президентського законопроекту, це не відповідає дійсності. Тому що по великому рахунку саме Національне антикорупційне бюро може проводити слідство, оперативно-розшукову діяльністю по відношенню до високопосадової корупції виключно, не чіпаючи при цьому бізнес та інші питання економічної злочинності.</p>
<p>Якщо ми не покараємо за корупцію суддю, прокурора, міністра чи його заступника, ми не зрушимося з місця взагалі. Ми вже 20 років чекаємо цього від СБУ, прокуратури, УБЕПу і таке інше. А можемо ще 23 роки чекати, але&nbsp; нічого звідси не зміниться.</p>
<p>Пропонований законопроект Президентом, я хотів би сказати, це узгоджений законопроект, узгоджений урядом, узгоджений міжнародними донорами, узгоджений міжнародними&nbsp; експертами всіма, узгоджений Міжнародним валютним фондом і є прямою вимогою щодо Міжнародного валютного фонду.</p>
<p>Тому я саме&nbsp; наполягаю на те, що голосувати треба за проект 5085. Чому? Тому що проекти 5125 і 5125-1 з'явилися тільки сьогодні вранці. На жаль, комітет не зміг їх розглянути на своєму засіданні, хотя вчора воно проводилося. Тому ставити це відповідно до Регламенту на голосування просто, Олександре Валентиновичу, неможливо. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, шановні колеги, прошу записатися: два – "за", два – "проти" на виступи.</p>
<p>Будь ласка, Осуховський народний депутат України, фракція "Свобода".</p>
<p>&nbsp;</p>
<p>10:53:22</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода", місто Рівне.</p>
<p>Пане Голово, панове депутати, брати та сестри&nbsp; українці! Справді,&nbsp; ми сьогодні повинні прийняти Закон про Національне антикорупційне бюро, тому що це є одним з найважливіших законів, які повинна прийняти ця Верховна Рада.</p>
<p>Про Закон про Національне антикорупційне бюро ще лідери опозиції тодішні подали в 2013 році в місяці травні. Але, на жаль, тоді&nbsp; закон не був прийнятий, більшість тоді бандитська Партії регіонів і комуністи не підтримали цей законопроект, тому що їм потрібно було займатися корупцією, бандитизмом, грабувати українську державу, нищити армію українську і економіки. Звичайно, що нам цей закон не потрібно було затягувати, нам потрібно&nbsp; було ставити цей закон ще на другий&nbsp; день після Революції Гідності. На жаль,&nbsp; не був проголосований тоді закон&nbsp; і відповідно корупція в нашій державі і надалі процвітає. Хоча Європейський союз завжди від нас вимагає прийняття Закону про Національне антикорупційне бюро. Звичайно, що міжнародні інстанції фінансові не дають нам кредитів, тому що не знають, де ті кредити потім діваються.</p>
<p>Минулого пленарного засідання ми розглядали два закони про Національне&nbsp; антикорупційне бюро. Фракція Всеукраїнського об'єднання "Свобода" віддала сто процентів голосів за ті закони, на жаль, вони&nbsp; були&nbsp; провалені. І, звичайно, що сьогодні фракція знову віддає 100 процентів голосів за цей Закон про Національне антикорупційне бюро, адже він говорить про відповідальність найвищих посадовців, найвищих державних чиновників. Це Президент, це Кабінет Міністрів, це народні депутати, прокурори, судді, голови обласних адміністрацій.</p>
<p>Відповідно цей закон говорить про те, що директор Антикорупційного бюро має вибиратися на прозорій системі…</p>
<p>&nbsp;</p>
<p>ГОЛОВУЮЧИЙ. Дайте півхвилини завершити.</p>
<p>&nbsp;</p>
<p>ОСУХОВСЬКИЙ О.І. І також працівники Національного антикорупційного бюро по тих законах будуть захищені як фізично, так соціально і матеріально. Просимо підтримати цей закон.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Яценко, фракція "Економічний розвиток".</p>
<p>&nbsp;</p>
<p>10:56:12</p>
<p>ЯЦЕНКО А.В.</p>
<p>Шановні колеги, шановний пане Голово! Дійсно, проблема нагальна. Єдине, що якщо вже голосувати, то треба голосувати за перше – за президентський варіант. І хочу зауважити, якщо ми створюємо слідчий орган, то, звичайно, керівник такого органу і заступники керівника мають мати юридичну освіту, на кшталт, як має, наприклад, Генеральний прокурор чи інші правоохоронці.</p>
<p>І, по-друге, як зауваження, то треба переглянути статті, на які розповсюджується даний закон, з метою уникнення втручання в бізнес. До речі, дуже багато по цьому питанню якраз от було нарікань у експертів, щоб не було втручання в бізнесові процесі, які не стосуються роботи органів державної влади. То таким чином пропоную, щоб прийняти в першому читанні закон президентський і доопрацювати його, може, за тиждень, до 14 жовтня, і прийняти з урахуванням отаких от пропозицій. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Розенко, народний депутат, фракція "УДАР". Передає слово Капліну.</p>
<p>&nbsp;</p>
<p>10:57:20</p>
<p>РОЗЕНКО П.В.</p>
<p>Я прошу передати слово Сергію Капліну.</p>
<p>&nbsp;</p>
<p>10:57:33</p>
<p>КАПЛІН С.М.</p>
<p>Шановні українці, шановні колеги! За останній місяць я провів близько 150 зустрічей у дворах, у дворах, де чути два важливих запитання. Перше: коли буде мир? І друге важливе<b> </b>запитання: як прожити простому українському громадянину на пенсію 1100 гривень і на зарплату дві тисячі гривень? Для того, аби провести реформи в країні Президент повинен спиратися передусім на ті законопроекти, які сьогодні він вносить. Бюро може стати колискою боротьби з корупцією. Президентський законопроект точно, 100-відсотково, зможе почати відлік великої вітчизняної боротьби проти корупціонерів і корупції; проти політичної корупції, яку сьогодні осідлали українські олігархи, які знову лізуть до влади, плодять клонів, в тому числі намагалися зробити це на моєму мажоритарному округу. Але є Господь Бог і він точно на стороні простих людей, він точно на стороні України і простого українського народу.</p>
<p>Фракція "УДАР" буде підтримувати законопроект Президента. Ми разом зможемо почати велику, унікальну, історичну боротьбу проти того зла, яке сьогодні заважає, заважало і може заважати почати реформи, які приведуть до того, що українські пенсіонери матимуть не тисячу гривень пенсії, а матимуть гідну європейську пенсію; молодь матиме гідну стипендію, а люди, які працюють на підприємствах, фабриках, заводах, матимуть гідну заробітну платню. Без корупції, без цієї точки опори, без боротьби з нею, без знищення корупції і корупціонерів це не можливо. Але є інше головне запитання: хто очолить цей орган? Ми знаємо низку достойних людей, які це можуть зробити. Це буде серйозний поступ у боротьбі проти найгрізнішого лиха в країні. І я переконаний у тому, що цей закон Президента сьогодні чекає не тільки українське суспільство…</p>
<p>&nbsp;</p>
<p>ГОЛОВУЮЧИЙ. Дайте завершити, півхвилини.</p>
<p>&nbsp;</p>
<p>КАПЛІН С.М.&nbsp; Тому що саме з його прийняттям ми об'єднаємо зусилля і приберемо ту головну перешкоду, яка заважала нам 23 роки почати будівництво нової України.</p>
<p>Слава Україні і вперед до боротьби з корупцією!</p>
<p>&nbsp;</p>
<p>ГОЛОВУЮЧИЙ. Народний депутат Яворівський, фракція "Батьківщина".</p>
<p>&nbsp;</p>
<p>11:00:15</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина". Думаю про те, що якби не Євромайдан, якби не наша остання революція, то, очевидно, про нас, про українців, і про нашу державу у світі знали б лише, як такий заповідник корупції, утворений в самісінькому центрі Європи.</p>
<p>Я думаю, що це символічно, що буквально на останніх подихах цієї каденції саме цієї Верховної Ради, ми маємо можливість сьогодні прийняти цей закон і, я думаю, що ми його обов'язково приймемо.</p>
<p>Хочу просто нашим виборцям нагадати, що сьогодні бояться, як вогню, бояться комуністи цього закону, бо немає їх нікого. Немає тих, хто вчора ще вважав, що вони тримають Бога за бороду і вони теж повтікали знаючи, що прийняття цього закону буде стосуватися і їх.</p>
<p>Але, шановні колеги, якщо ми не приймемо Закон про прокуратуру, яка корумпована сама сьогодні, я не кажу про саму верхівку, але донизу по вертикалі вона досі вся корумпована. То, хто ж буде справді викорінювати, викорчовувати корупцію із України?</p>
<p>"Батьківщина" проголосує за цей законопроект, ми віддамо всі голоси, які маємо. А вас просто прошу, Олександр Валентинович, 14-го ми зберемося, там є законопроект мій і Василя Пазиняка про те, щоби день Покрови вважати днем української армії, днем українського воїнства. Я дуже прошу включити його до порядку денного 14-го числа і проголосувати. Це дуже потрібно і Україні тут і особливо отій Україні на Сході, де воюють наші хлопці. Це потрібно обов'язково зробити. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, наполягає на виступі фракція Партії регіонів, одну хвилину за регламентом я маю їм дати. Будь ласка, народний депутата Шуфрич.</p>
<p>&nbsp;</p>
<p>11:02:22</p>
<p>ШУФРИЧ Н.І.</p>
<p>Безумовно боротьба з корупцією…</p>
<p>Дякую, Олександр Валентиновичу. Шановні колеги, безумовно, боротьба з корупцією – це головне, чим має займатися держава в будь-якій частині світу і, мабуть, в першу чергу в Україні. Але виникає запитання: що заважало боротись з корупцією в п'ятому-шостому роках? В 2008-2009 роках, коли абсолютна влада була саме у вас, шановні колеги?</p>
<p>Багато нарікань зараз було щодо позиції Партії Регіонів. Так, є позиція окремих юристів щодо недосконалості і нероботоздатності цих законів. Але сьогодні ми в більшості підтримуємо цей закон із присутніх наших колег і хочемо подивитися, як буде дійсно вестись боротьба з корупцією. Ми не будемо вам заважати і допоможемо в цьому процесі.</p>
<p>Але цікаво, чому це робиться зараз, за три тижні до виборів, а не зробили це в перший день приходу до влади. Я думаю, що відповідальність має бути сьогодні у влади перед кожним громадянином України, що таке відбувається в країні.</p>
<p>&nbsp;</p>
<p>ГОЛОВУЮЧИЙ. Шановні колеги, я хочу надати слово Прем'єр-міністру України Арсенію Петровичу Яценюку. Будь ласка.</p>
<p>&nbsp;</p>
<p>ЯЦЕНЮК А.П.</p>
<p>Шановний пане Голово, шановні народні депутати України! Сьогодні на ваш розгляд вноситься пакет з п'яти законів по боротьбі з корупцією.</p>
<p>Рамковий документ – це Національна антикорупційна стратегія, яка буде вперше голосуватися в стінах парламенту, так як раніше, як правило, вона приймалася виключно підзаконними актами чи то указами, чи то постановами і жодного разу не виконувалась.</p>
<p>Національна антикорупційна стратегія України цього разу підготовлена урядом, направлена до парламенту і буде підписана Президентом. І це стане запорукою того, що всі три гілки української влади несуть всю повноту відповідальності за реальну боротьбу з корупцією.</p>
<p>В рамках Національної антикорупційної стратегії ключовим елементом боротьби з корупцією є створення окремого органу –&nbsp; Національного антикорупційного бюро, яке повинно боротися з проявами корупції не серед мілких чиновників, а, в першу чергу, серед високопосадовців І-ІІІ категорії: прем'єри, міністри, депутати, керівники ЦОВів, керівники обласних адміністрацій. Всі, хто мають відповідні державно-владні повноваження, повинні підпадати під дію даного антикорупційного закону.</p>
<p>Третій законопроект, який вноситься на ваш розгляд, це Закон України про запобігання корупції. Фактично це є антикорупційним кодексом. Відповідно до даного законопроекту вводиться особлива спеціальна процедура декларування доходів і витрат всіх державних чиновників найвищої категорії. Вводиться процедура електронного оприлюднення всіх декларацій високопосадовців України. А також процедура спеціальної перевірки відповідності даних декларації на відповідність стилю життя того чи іншого міністра, депутата чи високопосадовця.</p>
<p>В рамках нашої антикорупційної стратегії також в декларації вносяться спеціальні графи, які зобов'язують будь-якого високопосадовця декларувати будь-яке майно, в тому числі готівкові грошові кошти, дорогоцінності і так само декларувати витрати відповідного державного службовця.</p>
<p>Закон передбачає створення процедури моніторингу життя і діяльності безпосередньо вищого посадовця. Мається на увазі, що в декларації якщо написано одне, а фактично він живе за іншими стандартами, то спеціальний комітет, більшість в якому належить представникам громадськості, буде відслідковувати життя такого державного службовця, перевіряти декларацію і оприлюднювати факти корупції.</p>
<p>Також відповідно до Національної антикорупційної стратегії та Кодексу по боротьбі з корупцією вносяться зміни до кримінального закону і підвищується відповідальність за вчинення корупційного злочину.</p>
<p>Четвертий закон, який вноситься урядом України, це Закон України про внесення змін щодо визначення кінцевих вигодоодержувачів юридичних осіб та публічних діячів. Іншими словами, у випадку прийняття цього закону буде розкрита вся інформації про<b> </b>нерухому власність всіх фізичних осіб, в тому числі власність на нерухомість всіх українських високопосадовців та членів їх сімей. Будь-який українець зможе отримати доступ до реєстру нерухомості і побачити, на кого зареєстрований той чи інший будинок, квартира і об'єкт нерухомості –&nbsp; на міністра чи на його тещу.</p>
<p>Також цей законопроект передбачає розкриття всієї інформації про реальних власників суб'єктів підприємницької діяльності, які зареєстровані в Україні. Адже сьогодні низка суб'єктів підприємницької діяльності, де фактичними власниками є або чинні, або колишні високопосадовці, зареєстровані на офшорні компанії, зареєстровані на підставних осіб. Після прийняття цього закону ми отримаємо реальну інформацію про реальних власників як нерухомості, так і землі, так і всіх суб'єктів підприємницької діяльності. І це розкриє реальну картину, хто чим володіє в країні і звідкіля в державного службовця, який пробув все життя на державній службі, чи в його родини мільйонні статки і власність на десятки мільйонів.</p>
<p>Останній законопроект, який ми також просимо прийняти в парламенті, – це Закон про запобігання та протидію легалізації доходів. Даний законопроект передбачає особливу процедуру фінансового моніторингу, а саме перевірку всіх рахунків і розрахунків високопосадовців, а саме публічних осіб. Це так само стосується публічних осіб І-ІІІ категорії: міністри, Президент, Прем'єр, народні депутати України. Будь-які розрахунки як то готівкові, так і безготівкові, безпосередньо високопосадовців та членів їх сімей будуть підлягати особливій процедурі фінансового моніторингу.</p>
<p>Таким чином, шановні народні депутати і пане Голово, ми займались цим пакетом 5 місяців. Загалом до підготовки цього пакету були залучені десятки світових експертів. Цей антикорупційний пакет готувався разом з організацією ГРЕКО, це група країн Ради Європи по боротьбі з корупцією. В нас&nbsp; були американські і європейські фахівці, які разом з урядом і Президентом напрацювали пакет з п'яти антикорупційних законів.</p>
<p>Ми усвідомлюємо про те, що просто прийняття законів не вистачить для того, щоб побороти реальну корупцію. Саме тому уряд протягом останніх декількох місяців пішов по шляху дерегуляції і скорочення корупційних функцій низки органів державної влади. З 56 контролюючих органів залишилось тільки 27. З більше ніж&nbsp; 1 тисячі 100 різного роду контролюючих функцій ми скоротили їх до 680. З 143 ліцензій, які видавалися відповідно до закону, парламент прийняв це рішення, залишилось тільки 84. Цього далеко не достатньо.</p>
<p>Але прийняття антикорупційного пакету, створення&nbsp; Національного антикорупційного бюро, підвищення відповідальності чиновників, розкриття всієї інформації про власність, перевірка фінансових рахунків і перевірка моніторингу життя вищих посадових осіб, з одного боку, і, з іншого боку,&nbsp; дерегуляція, позбавлення чиновників надмірних повноважень, скорочення кількості перевіряючих органів і функцій, як ми, до речі, заборонили перевірки протягом поточного півріччя, дасть можливість Україні&nbsp; стати на шлях до реальної боротьби з корупцією. І це є одним з ключових елементів плану економічного відновлення в Україні. Корумпованим країнам гроші не дають. І до корумпованих країн інвестори також не ідуть. Тому це наш з вами спільний тест не на слова, а на діло по боротьбі з корупцією.</p>
<p>Просимо підтримати пакет з п'яти законів по боротьбі з корупцією. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми як домовлялися, перед голосуванням ми заслухали виступ Прем'єр-міністра. І зараз я прошу сісти на свої робочі місця.</p>
<p>Прошу, шановні колеги, припинити ходити по залу, підготуватись до дуже відповідального голосування. У нас є з вами можливість зараз прийняти рішення. Більше того, я переконаний, що весь пакет антикорупційних законів ми сьогодні зможемо проголосувати.</p>
<p>Колеги, увага! Прошу підтримати за основу, тобто в першому читанні, проект Закону про систему спеціально уповноважених суб'єктів у сфері протидії корупції (реєстраційний номер 5085). Прошу голосувати.</p>
<p>&nbsp;</p>
<p>11:13:29</p>
<p>За-278</p>
<p>Рішення прийнято.</p>
<p>Вітаю вас, шановні колеги! Дякую. <i>(Оплески)</i></p>
<p>Шановні колеги, давайте з вами порадимось. У нас були виступи,&nbsp; альтернативні закони відповідно ми голосувати не будемо. Але давайте ще раз порадимось. Були пропозиції щодо уточнення деяких позицій цього закону. Це важливі уточнення, про які говорив народний депутат Пашинський, інші виступаючі депутати. Я дуже хвилююсь, що коли ми з голосу зараз почнемо вносити уточнення до закону, це надто відповідальний закон.</p>
<p>Тому є пропозиція, шановні колеги, щоб ми в цілому його прийняли першим 14 жовтня, тобто на наступний вівторок. І зараз у зв'язку з цим я прошу проголосувати за скорочену процедуру. Колеги, я прошу проголосувати за скорочену процедуру. Колеги, прошу вас голосувати, щоби до 14 числа закон був внесений до Верховної Ради, щоб ми його проголосували в цілому. Тобто голосування… <i>(Шум у залі)</i> Колеги, після чи до прокуратури – ми з вами визначимось в залі. А зараз я прошу проголосувати скорочену процедуру – до 14 жовтня. Прошу голосувати, шановні колеги, прошу.</p>
<p>&nbsp;</p>
<p>11:14:59</p>
<p>За-251</p>
<p>Рішення прийнято.&nbsp; Дякую.</p>
<p>По фракціях, будь ласка. "Батьківщина" – 70,&nbsp; Партія регіонів – 19, "УДАР" – 40, "Економічний розвиток" – 16, ЗМС – 5, "Суверенна європейська Україна" – 29,&nbsp; "Свобода" – 35, позафракційні – 37.</p>
<p>Шановні колеги, зараз ми повинні з вами прийняти рішення з питань, які ми зараз обговорювали. Зараз,&nbsp; шановні колеги,&nbsp; я дам можливість всім виступити. Це проект 4284 – про засади державної антикорупційної політики в Україні. Ми обговорювали це питання. І зараз для того, щоб&nbsp; перед голосуванням депутати відновили в пам'яті головні позиції, я прошу міністра юстиції 2 хвилини прокоментувати перед голосуванням цей закон.&nbsp; З місця,&nbsp; будь ласка, сідайте і прокоментуйте.</p>
<p>&nbsp;</p>
<p>ПЕТРЕНКО П.Д. Шановні колеги, хочу сказати, що Прем'єр-міністр чітко окреслив основні принципи, які закріплені в антикорупційній стратегії. Це&nbsp; вперше Верховна Рада України за 20 років бере не себе&nbsp; спільну відповідальність&nbsp; політичну за&nbsp; затвердження антикорупційної&nbsp; стратегії спільно з урядом&nbsp; і з Президентом у разі прийняття цього закону.</p>
<p>Цей закон ми фактично будемо реалізовувати з&nbsp; першої хвилини після його прийняття, тому що&nbsp; наступними законами, які подаються&nbsp;&nbsp; на реалізацію цієї антикорупційної стратегії, є Закон про запобігання корупції і Закон про розкриття інформації щодо кінцевих&nbsp; вигодонабувачів&nbsp; та публічних діячів.&nbsp;</p>
<p>Цей закон відпрацьований з міжнародними експертами, і він&nbsp; фактично визначає технічний план і завдання для української держави&nbsp; на шляху до подолання корупції як системного&nbsp; явища, яке, на жаль, зараз існує в державному апараті і в суспільстві.</p>
<p>Тому я вас прошу дуже серйозно підійти до голосування&nbsp; і підтримати цей закон за основу і в цілому, за можливості. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я, єдине, хочу звернутись до голови комітету Віктора Васильовича Чумака, хочу надати слово, одну хвилину. Можемо в цілому голосувати закон цей?</p>
<p>&nbsp;</p>
<p>11:17:03</p>
<p>ЧУМАК В.В.</p>
<p>Я вимушений сказати, що на своєму засіданні комітет прийняв направити його на доопрацювання суб'єкту законодавчої ініціативи. Але моє&nbsp; особисте враження, що цей закон дуже важливий, і моя особиста думка, що цей закон дуже важливий. Його треба приймати, тому що засади антикорупційної політики треба приймати на рівні закону.</p>
<p>&nbsp;</p>
<p>ГОЛОВУЮЧИЙ.&nbsp; За основу чи за основу і в цілому?</p>
<p>&nbsp;</p>
<p>ЧУМАК В.В. За основу і в цілому.</p>
<p>&nbsp;</p>
<p>ГОЛОВУЮЧИЙ. За основу і в цілому є пропозиція.</p>
<p>Добре, шановні колеги, є пропозиція. Ми вже обговорювали це питання, шановні колеги. Ми обговорили. Зараз буде наступне питання, я дам можливість виступити.</p>
<p>Пропозиція Кабінету Міністрів і голови профільного комітету –&nbsp; прийняти засади державної антикорупційної політики в Україні за основу і в цілому (реєстраційний номер 4284а). <i>(Шум у залі)</i> Тільки в першому? Добре. Коли депутати наполягають, я не можу заперечувати, – за основу.</p>
<p>Прошу, шановні колеги, прийняти цей проект за основу. Прошу голосувати. Тобто в першому читанні.</p>
<p>&nbsp;</p>
<p>11:18:17</p>
<p>За-256</p>
<p>Рішення прийнято.</p>
<p>Шановні колеги, я пропоную також, щоб ми разом ці закони приймали 14 жовтня. У нас практично це останнє, коли не буде надзвичайних подій, буде сесійне засідання. Давайте підтримаємо скорочену процедуру – до 14 жовтня. Прошу підтримати. Прошу голосувати.</p>
<p>&nbsp;</p>
<p>11:18:48</p>
<p>За-229</p>
<p>Дякую. Рішення прийнято.</p>
<p>По фракціях, будь ласка, 74 – "Батьківщина" (дякую), Партія регіонів – 11, 39 – "УДАР", "Економічний розвиток" – 12, "За мир та стабільність" – 3, "Суверенна європейська Україна" -&nbsp; 21, "Свобода" – 35, позафракційні – 34.</p>
<p>Шановні колеги, наступний блок питань. Для того, щоб їх розглянути, це питання дуже важливі –&nbsp; про запобігання корупції закон, про який нас вже інформували, і про внесення змін до деяких законодавчих актів щодо визначення кінцевих вигодоодержувачів юридичних осіб та публічних діячів. Перед тим, як… А також, вибачте, проект Закону про запобігання та протидію легалізації доходів, одержаних злочинним шляхом, фінансування тероризму та фінансування розповсюдження зброї.</p>
<p>Прошу, шановні колеги, підтримати, це проекти законів:&nbsp; 5113, 5113-1 (є альтернативний закон), 4114, 4114-1 і 5067… <i>(Шум у залі) </i>&nbsp;Шановні колеги, вибачайте. Будь ласка, 5114 і&nbsp; 5114-1, технічна помилка.</p>
<p>Прошу, шановні колеги, підтримати включення цих проектів закону до порядку денного. Прошу голосувати.</p>
<p>&nbsp;</p>
<p>11:20:34</p>
<p>За-255</p>
<p>Рішення прийнято.</p>
<p>Дякую, шановні колеги.</p>
<p>Прошу, шановні колеги, я нагадую, ми&nbsp; будемо розглядати&nbsp; питання за&nbsp; скороченою процедурою, ми прийняли рішення на початку нашого засідання.</p>
<p>І зараз я запрошую на парламентську трибуну міністра юстиції Петренка Павла Дмитровича для&nbsp; презентації проекту&nbsp; Закону про запобігання корупції. Після цього –&nbsp; автор альтернативного закону.</p>
<p>&nbsp;</p>
<p>ПЕТРЕНКО П.Д. Шановний Голово, шановні народні депутати, шановний український народе! Щойно Прем'єр-міністр презентував пакет з п'яти законів, які розроблені урядом, Президентом, міжнародними експертами, донорськими організаціями, і цей пакет законів потребує синхронного прийняття. Прийняття якогось з цих законів окремо фактично не забезпечить одночасний механізм реалізації тих реформ і&nbsp; тих сподівань щодо боротьби з корупцією, які закріплені в даних законах.</p>
<p>Що стосується закону, який я зараз презентую, – це Закон про запобігання корупції. Це&nbsp; фактично Антикорупційний кодекс, який визначає цілу низку новацій і механізмів протидії корупції, за якими Україна може стати на один рівень з європейськими країнами по стандартах контролю моніторингу за життям і діяльністю державних службовців, по стандартах моніторингу декларацій про доходи і витрати цих державних службовців. Так само Україна виконає вимоги як міжнародних організацій, так і нашого громадянського суспільства щодо електронного декларування доходів і витрат всіх державних службовців і доступу, саме основне – доступу наших громадян, до цих декларацій.</p>
<p>Згідно цього закону, створюється спеціальний превентивний орган – Національна комісія, яка формується за відкритим конкурсом і більшість в якій представляють представники громадськості. Ця комісія буде здійснювати моніторинг всіх декларацій чиновників І-ІІІ категорії. Так само ця комісія буде здійснювати антикорупційну експертизу і вести антикорупційний реєстр всіх правопорушень, які вчинені державними службовцями.</p>
<p>Саме основне,&nbsp; що цей закон фактично дає реальний інструмент нашим українським громадянам щодо викриття корупціонерів на всіх рівнях державного апарату. Цей закон визначає правовий статус викривачів, тобто наших простих громадян, які мають право подати інформацію про…</p>
<p>&nbsp;</p>
<p>ГОЛОВУЮЧИЙ. Дайте завершити, мікрофон. Я прошу, завершуйте.</p>
<p>&nbsp;</p>
<p>ПЕТРЕНКО П.Д.&nbsp; Подати інформацію про корумпованого чиновника, про факти корупції. І держава бере на себе зобов'язання&nbsp; забезпечувати безпеку і гарантії цього громадянина на рівні із забезпеченням статусу свідка у кримінальному провадженні.</p>
<p>Я прошу вас підтримати даний закон і він фактично є серйозним кроком по боротьбі із тою масовою побутовою і великою корупцією, яка існує в українському державному апараті. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Рудьковський доповідає проект закону 5113-1 – альтернативний.</p>
<p>&nbsp;</p>
<p>11:24:20</p>
<p>РУДЬКОВСЬКИЙ М.М.</p>
<p>Шановні колеги, я пропоную свій альтернативний законопроект. Із якої&nbsp; причини? Він по тексту і по змісту наближений до того, який подав уряд до Верховної Ради, але є одна принципова відмінність: уряд пропонує сформувати орган, в якому керівництво призначається і звільняється Кабінетом Міністрів і цей орган буде контролювати боротьбу з корупцією – це нонсенс.</p>
<p>Я пропоную, шановні колеги, щоб уряд вносив кадрові пропозиції щодо керівника, Верховна Рада&nbsp; призначала, і так само за пропозицією Кабінету Міністрів звільняла. Тоді цей орган буде незалежним і буде боротися з корупцією, а не буде інструментом Кабінету Міністрів по боротьбі з інакомислієм.</p>
<p>Також я звертаюся і до уряду в присутності міністра фінансів. Поки ми приймаємо закони, шановний пане міністр фінансів, подолайте корупцію на Чернігівщині, бо ви виділяєте кошти на рівень області, а кошти використовуються не на призначення. Ми маємо заборгованість по заробітній платі в Козелецькому районі, в місті Прилуках. Ваші доручення, на жаль, до сих пір в повному обсязі не виконуються. Дайте будемо приймати закони і будемо думати про сьогоднішній день.</p>
<p>Також я звертаюся, шановні колеги, і до іншого. У нас є унікальна можливість сьогодні, а також 14 числа, прийняти закони, які Верховна Рада ніколи не приймає, бо це проти інтересів депутатів. Я маю на увазі: прийняти закон, хоча б у першому читанні, зняття депутатської недоторканості, прийняти закон про відміну пенсійної реформи. на якій пройшла половина цієї Верховної Ради, а зараз ми це затягуємо; прийняти рішення про відміну мораторію на індексацію заробітних плат і пенсій, бо інфляція вже 20 відсотків…</p>
<p>&nbsp;</p>
<p>ГОЛОВУЮЧИЙ. Дякую. Дякую.</p>
<p>Будь ласка, голова комітету Віктор Васильович Чумак. Співдоповідь.</p>
<p>&nbsp;</p>
<p>11:26:39</p>
<p>ЧУМАК В.В.</p>
<p>Шановні колеги, шановний пане Рудьковський, я би просив уважно читати законопроекти, перед тим як виходити на сцену і їх доповідати. Хотів би зауважити, що в цьому законопроекті, який подає уряд, немає жодної підстави вважати, що там уряд призначає керівника цього органу, більше того, там цього керівника органу практично немає, тому що там створюється Національна комісія у складі 5 осіб, які всі є з однаковими обов'язками і з однаковими правами. Голова цієї комісії може вести тільки засідання Національної комісії.</p>
<p>Крім того, Національна антикорупційна комісія, ще раз кажу, ще раз кажу: п'ять осіб національної комісії. Тим більше, його призначає не уряд, уряд затверджує тільки призначення цих людей, яких обирає незалежна конкурсна комісія, в яку входять представники уряду, представники Верховної Ради, представники громадськості. Тому я хотів би просто сказати, що треба читати.</p>
<p>Більше того, вчора на комітеті ми уважно розглядали цей проект закону. Це, дійсно, можна вважати законопроектом, який є кодексом протидії корупції, запобіганню, вірніше, корупції. Хотів би сказати, що ця Національна антикорупційна комісія не має правоохоронних функцій і не може порушувати кримінальні справи, притягувати до кримінальної відповідальності і таке інше. Зате дуже чітко виписано механізми фінансового контролю, зате дуже чітко виписані механізми перевірки декларацій, зате дуже чітко виписані механізми за контролем, за стилем життя високопосадовців.</p>
<p>Комітет на своєму засіданні вчора розглянув ці проекти законів і рекомендував Верховній Раді прийняти проект закону за основу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Давайте запишемось на виступи: два – "за", два – "проти". Я єдине звертаюсь до керівників депутатських груп і фракцій. Колеги, прохання: не давайте можливість депутатам покидати сесійне засідання, надто відповідальні питання. Я дивлюсь на монітор, у нас зменшується кількість депутатів в залі. Нам треба приймати важливіші питання, від яких залежить майбутнє нашої країни. Прошу, шановні колеги, давайте… дисципліна і відповідальність повинна бути нашим пріоритетом сьогодні.</p>
<p>Слово надається народному депутату Марцінківу, фракція "Свобода".</p>
<p>&nbsp;</p>
<p>11:28:59</p>
<p>МАРЦІНКІВ Р.Р.</p>
<p>Прошу передати слово народному депутату України від Всеукраїнського об'єднання "Свобода" Олегу Осуховському.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Осуховський з трибуни виступає.</p>
<p>&nbsp;</p>
<p>11:29:19</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода", місто Рівне. Пане Голово, панове депутати, брати та сестри українці! На сьогодні, по суті,&nbsp; в Україні відсутня стратегія про запобігання корупції. І цим законопроектом пропонується утворення та формування нового незалежного органу щодо боротьби з корупцією, це є Національна комісія з питань запобігання корупції.</p>
<p>На Національну комісію покладатимуться функції щодо реалізації засад антикорупційної політики в Україні, зокрема, розроблення проектів антикорупційної стратегії та державної програми з її виконанням, підготовка та подання проекту про національні доповіді щодо реалізації антикорупційної політики, організація проведення дослідження з питань вивчення ситуації щодо корупції, здійснення в порядку контролю та перевірки декларацій осіб, уповноважених на виконання функцій держави або місцевого самоврядування,&nbsp; та також багато інших важливих заходів спрямованих на боротьбу з корупцією в Україні.</p>
<p>Національна комісія буде відповідальною перед Верховною Радою Україні і також підзвітною Кабінету Міністрів Україні.</p>
<p>Національна комісія є колегіальним органом, до складу якого входять 5 осіб, які прозоро обираються і відповідають певним визначеним законом критеріям.</p>
<p>Незалежність Національної комісії від впливу і втручання в діяльність гарантується. Приписи та висновки Національної комісії є обов'язковим для виконання всіма органами, установами та підприємствами.</p>
<p>Фракція Всеукраїнського об'єднання "Свобода" буде підтримувати цей законопроект. Також зал просимо підтримати. Дякую. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Мошенський, депутатська група "Суверенна європейська Україна". Передає слово народному депутату Єремеєву. Будь ласка.</p>
<p>&nbsp;</p>
<p>11:31:33</p>
<p>ЄРЕМЕЄВ І.М.</p>
<p>Шановний голово! Шановні народні депутати! Український народ! Питання корупції це сьогодні головне питання, яке піднімає український народ. Сьогодні, коли народні депутати нашої фракції і всі народні депутати зустрічаються з виборцями, питання корупції в міліції, питання корупції в судах, питання корупції в прокуратурі – це питання номер один, яке стосується кожного округу і кожного жителя цієї країни.</p>
<p>І наша фракція підтримує ці законопроекти, ми будемо за них голосувати. Але ми вважаємо, що необхідно прийняти, підтримати законопроект Рудьковського, народного депутата, який є більш збалансований, де саме Верховна Рада затверджує тих осіб, які будуть керувати цим Антикорупційним бюро. Сьогодні відбуваються вибори, вибори відбуваються на демократичній основі. Ми будемо мати нову демократичну Верховну Раду і&nbsp; тоді зможемо затвердити чесних, порядних людей, які дійсно будуть відстоювати інтереси українського народу. Тому що, коли ми сьогодні приїжджаємо на округи і спілкуємося, і коли нам говорять, що харчування на дітей не перераховують місяцями по причині, що не має якихось откатів, то ми не розуміємо, що відбувається 9 місяців в країні.</p>
<p>Коли ми сьогодні розмовляємо і кажемо про те, що в судах нічого не змінилося, і за три хвилі призова не покараний жоден воєнком, який порушував, а ми знаємо, як розсилаються тисячі повісток з однією ціллю, щоб отримати хабар за те, щоб дитина або чоловік не пішов в армію, то ми вважаємо, що цей закон треба прийняти негайно. Ми його підтримаємо, але він повинен бути збалансований.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Журавський, "Економічний розвиток".</p>
<p>&nbsp;</p>
<p>11:33:08</p>
<p>ЖУРАВСЬКИЙ В.С.</p>
<p>Шановні колеги, із "списку Фюле" майже всі закони прийнято. Є вимога Ради Європи прийняти Закон про прокуратуру. Як секретар Комітету з питань законодавчого забезпечення правоохоронної діяльності хочу вас запевнити, шановні колеги, цей законопроект підготовлений, його можна розглянути 14 числа.</p>
<p>Чому я про це кажу? Тому що цей законопроект, який ми зараз розглядаємо, безумовно, група "Економічний розвиток" і я будемо підтримувати. Він на часі, він необхідний. Але пакет антикорупційного законодавства, на жаль, на жаль, на жаль, не буде працювати, поки ми не змінимо радянську прокуратуру. У нас залишилася радянська система прокуратури.</p>
<p>Олександре Валентиновичу,&nbsp; до вас прохання як до спікера, вдумливої і виваженої людини, поставте Закон про прокуратуру 14 числа. Тоді ми спокійно закінчимо цю каденцію і своїм виборцям скажемо: Закон про люстрацію прийняли, антикорупційний пакет законів прийнятий і Закон про прокуратуру прийнятий. Люди нам вклоняться низько і скажуть спасибі за вашу роботу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, народний депутат Шуфрич, фракція Партії Регіонів. Останній виступ.</p>
<p>&nbsp;</p>
<p>11:34:40</p>
<p>ШУФРИЧ Н.І.</p>
<p>Дякую. Шановний головуючий, шановні колеги! Безумовно, безумовно, дуже важливо сьогодні прийняти закони щодо подолання принаймні тих серйозних проблем, які називаються корупція. Будемо сподіватись, що ці закони залишаться не тільки на папері. Хоча, чесно кажучи, голосуючи за них ми не віримо в те, що вони реально будуть діяти.</p>
<p>Але абсолютно правий був попередній виступаючий, що на 14 число треба першим поставити закон щодо врегулювання питання роботи прокуратури і всієї системи в цілому в Україні. Але де у нас спостерігається зараз найбільша корупція? Неужели мы сегодня не имеем права прекратить коррупцию в вопросе, который является принципиальным для миллионов наших людей? А это именно то, что они за эти полгода стали в два раза беднее. Это люди, которые получают пенсии, которые, к сожалению, стали в два раза меньше.</p>
<p>Мы обращаемся, просим и требуем, чтобы 14 числа был рассмотрен законопроект 5134 и 5135, которые зарегистрированы в Верховном Совете. Один поможет нашим пенсионерам и это будет наша общая помощь. Проиндексировать их пенсии и сделать их реальную жизнь более приемлемой с учетом роста цен, с учетом падения курса гривны почти в два раза.</p>
<p>И второй закон. Давайте, в конце концов, вернем нашим женщинам их славный красивый пенсионный возраст – 55 лет. Вы это обещали в 2012 году, во время парламентских выборов, потом это призабыли. Давайте сделаем те, що ми обіцяли. Ви обіцяли це, йдучи на вибори. І маємо шанс це зробити. І це об'єднає країну! Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу підготуватися до голосування. Прошу, Валерію Михайловичу, також до голосування підготуватись. Колеги, колеги! До народних депутатів я звертаюсь, які стоять біля входу до Верховної Ради, будь ласка, заходьте до залу.</p>
<p>Секретаріат прошу оголосити, щоб всі депутати зайшли до сесійної зали.</p>
<p>Шановні колеги, що стосується голосування. Зараз ми будемо голосувати&nbsp; 5113. У зв'язку з тим, що є пропозиція у депутата Рудьковського, який виклав&nbsp; в своєму законі, ми приймемо цей закон за основу, для того щоб можна було доопрацювати це питання до другого читання, яке, я сподіваюсь, також відбудеться 14 числа.</p>
<p>Прошу, шановні підготуватись до голосування. І я ставлю проект…</p>
<p>Колеги! Колеги, давайте не гратися! А я вам хочу сказати, що я взагалі не можу його ставити, він не пройшов комітет, він вчора тільки був зареєстрований. Ви його не читали цей закон! Я ще раз хочу сказати і не треба гратися! Я розумію, коли депутату треба виступити зайвий раз у Верховній Раді, але не зривайте, будь ласка, прийняття законів. <i>(Шум у залі)</i></p>
<p>&nbsp;Я ще раз хочу сказати, за основу ми голосуємо! Ми за основу голосуємо! Хто не голосує, будь ласка, потім виходьте на вулицю і розповідайте, чого ви не голосуєте! Я ще раз хочу сказати, за основу ми голосуємо цей закон, в першому читанні. В першому! В першому читанні. Прошу, шановні колеги, підтримати за основу Закон&nbsp; (5113)&nbsp; про запобігання корупції. Прошу голосувати.</p>
<p>&nbsp;</p>
<p>11:38:42</p>
<p>За-263</p>
<p>Рішення прийнято.</p>
<p>По фракціям. будь ласка. "Батьківщина" – 79, Партія регіонів – 19, "УДАР" – 40, 15 – "Економічний розвиток" , 5 - "За мир та стабільність",&nbsp; 28 –&nbsp;&nbsp; "Суверенна європейська Україна", "Свобода" – 35, позафракційні – 42.</p>
<p>Шановні колеги. Наступне питання… Я прошу, колеги, тільки не розходьтесь, будь ласка, дуже вас прошу. У нас…</p>
<p>А, дякую, дякую за підказку. Прошу підтримати скорочену процедуру підготовки цього питання до 14 жовтня. Дякую, Анатолію Степановичу.</p>
<p>Будь ласка, прошу голосувати.</p>
<p>&nbsp;</p>
<p>11:39:30</p>
<p>За-239</p>
<p>Рішення прийнято.</p>
<p>Дякую, шановні колеги, за підтримку, за результативну і ефективну роботу сьогодні.</p>
<p>Наступне питання, шановні колеги, продовження теми боротьби з корупцією –&nbsp; це проект Закону про внесення змін до деяких законодавчих актів щодо визначення кінцевих вигодоодержувачів юридичних осіб та публічних діячів –&nbsp; 5114.</p>
<p>Будь ласка, Петренко Павло Дмитрович, міністр юстиції доповідає. Нагадую, скорочена процедура розгляду.</p>
<p>&nbsp;</p>
<p>ПЕТРЕНКО П.Д.</p>
<p>Шановні колеги, це другий, наступний вірніше за важливістю законопроект, який розроблений на основі цілої низки висновків Комітету експертів Ради Європи, директив Європейського Союзу від 14 березня поточного року щодо замороження та конфіскації доходів, отриманих корупційним шляхом.</p>
<p>Суть цього законопроекту дуже проста. Він передбачає дві законодавчі інновації. Перше – це обов'язок розкриття інформації про кінцевих вигодонабувачів, тобто власників юридичних осіб, що фактично унеможливлює приховувати через фіктивні підприємства, через офшорні компанії реальних власників наших&nbsp; суб'єктів підприємницької діяльності. І друга надзвичайно важлива новація, яка передбачає розкриття доступу і публічність майнових реєстрів. Це та вимога, з якою виступала громадськість. Це та вимога, яка неодноразово входила до цього залу і не підтримувалась народними депутатами. Це та вимога, яка є вкрай необхідною наразі для того, щоб, дійсно, Україна, в першу чергу чиновники і народні депутати своїм прикладом показали, що ми не ховаємося від українського народу, і, дійсно, реально боремося з корупцією через публічність інформації як про власників юридичних осіб, так і про реальних власників майна.</p>
<p>Ця практика є загальноєвропейською. Закон був розроблений з європейськими експертами, з експертами Ради Європи, з нашими громадськими експертами з реанімаційного пакету і з американськими експертами. Прошу підтримати даний закон. Уряд і Міністерство юстиції підтверджує, що ми технічно готові виконати цей закон у разі його схвалення в цілому. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Рудьковський.</p>
<p>&nbsp;</p>
<p>11:42:00</p>
<p>РУДЬКОВСЬКИЙ М.М.</p>
<p>Шановні колеги, прийняття такого закону є вкрай необхідне. Причина одна: якщо подивитися за кількістю сплачених податків одним відсотком найбагатших громадян України, то один відсоток найбагатших громадян України сплачує 2,5 відсотки загальних податків до зведеного бюджету. У Сполучених Штатах Америки, для прикладу, один відсоток найбагатших сплачують 34 відсотки податків. І це говорить, по-перше, про те, що податкова система несправедлива, великий бізнес фактично не платить податки в Україні, виводить все на офшори і ховається за підставними особами на Кіпрі, в Швейцарії і так далі.</p>
<p>Прийняття цього закону дасть можливість визначити кожного громадянина України, який спробує заховатися за офшорними компаніями за межами України, і чітко обліковувати власність кожного громадянина. Після цього ми зможемо прийняти ефективне оподаткування власності громадян України, а також нерухомості, в тому числі і комерційної, яка є в Україні.</p>
<p>Європа показала приклад, як вона долала кризу. Вона підвищила, як в Греції, наприклад, прибутковий податок з великого бізнесу, податок на прибуток, до 35 відсотків, ввела прогресивну шкалу оподаткування до 45 відсотків, і ввела податок на комерційну нерухомість від 0,1 до 1 відсотка. Це наповнило бюджет. Україна, якщо хоче подолати кризу, повинна йти саме таким шляхом: наповнювати бюджет за рахунок багатих і фінансувати соціальні програми, збільшуючи заробітні плати, пенсії і стипендії.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, голова профільного комітету Чумак Віктор Васильович.</p>
<p>&nbsp;</p>
<p>11:44:19</p>
<p>ЧУМАК В.В.</p>
<p>Шановні колеги, з цим законопроектом аналогічна картина. Законопроект був учора розглянутий, урядовий законопроект вчора був розглянутий на комітеті. На жаль, законопроекту пана Рудьковського вчора не було. Комітет проголосував підтримати урядовий&nbsp; законопроект за основу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Зрозуміла&nbsp; пропозиція.&nbsp;</p>
<p>Шановні колеги, є&nbsp; необхідність обговорювати? Є необхідність. Ну,&nbsp; будь ласка, запишіться.&nbsp;</p>
<p>Народний депутат Куренной,&nbsp; фракція "УДАР".</p>
<p>&nbsp;</p>
<p>11:44:56</p>
<p>КУРЕННОЙ В.К.</p>
<p>Я прошу передати слово Сергію Капліну.</p>
<p>&nbsp;</p>
<p>11:45:11</p>
<p>КАПЛІН С.М.</p>
<p>У мене складається враження,&nbsp; що якби ми вибори проводили кожні півроку, то проголосували б, мабуть, все те, що&nbsp; напрацьовувалося в боротьбі з корупцією за останні 25 чи 23 роки. Проте, разом з тим дуже&nbsp; прикро чути образу&nbsp; і цинічні виступи колишніх олігархів, а може і зараз&nbsp; олігархів, які перефарбувались в демократичних політиків і тепер вже кандидатів про&nbsp; зокрема підвищення податків для багатих.</p>
<p>Крім прийняття урядового законопроекту,&nbsp; за який я особисто і наша фракція буде голосувати, я би хотів наголосити, що вчора мною було зареєстровано Закон&nbsp; України "Про націоналізацію газових, нафтових родовищ". Моє&nbsp; тверде&nbsp; переконання у тому, що олігархи повинні повернути українському&nbsp; народу те, що вони&nbsp; награбували. Має бути докорінним чином збільшена рента для&nbsp; усіх без виключення олігархів, має бути завищено суттєво податки. Досить фінансувати політичні партії! Досить фінансувати своїх кандидатів-посіпак у мажоритарних округах! Вкладайте гроші у модернізацію власних виробництв, вкладайте гроші у підприємства, які ви поклали на всій території України. Це має бути позиція майбутньої демократичної більшості у парламенті. Ми маємо&nbsp; за горло взяти не українських,&nbsp; а антиукраїнських олігархів, витрусити їх, те, що належить&nbsp; українському народу,&nbsp; повернути українському народу: підвищити пенсії, стипендії, підвищити соціальну&nbsp; допомогу. Повернути гроші дітям війни, які заборгувала країна. Дати жити, а не існувати простим українським громадянам. Олігархи мають фінансувати із своєї кишені усі українські реформи, а не бабця за тисячу гривень пенсії чи хлопець, чи жінка, чи чоловік за 2 тисячі гривень зарплати. Це має бути наша місія. І я наступні п'ять років в парламенті буду на смерть…</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Марцінків, "Свобода", передає слово народному депутату Осуховському.</p>
<p>&nbsp;</p>
<p>11:47:33</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода" місто Рівне.</p>
<p>Пане Голово, панове депутати, брати та сестри українці! Ми зараз маємо парадоксальну ситуацію. В Україні зараз ті бандити, які чотири роки розкрадали український бюджет, нищили українську економіку, вони зараз далі займаються бізнесом в Україні і, більше того, фінансують тероризм і сепаратизм в Україні, а правоохоронні органи або не хочуть бачити, або просто не можуть встановити тих юридичних осіб.</p>
<p>Запропонований законопроект встановлює механізм виявлення фізичної особи кінцевого вигодоодержувача юридичних осіб, а також вільного доступу до державного реєстру речових прав на нерухоме майно. Прийняття законопроекту значно полегшить боротьбу з легалізацією доходів, отриманих злочинним шляхом. Оскільки всі юридичні особи приватного права будуть зобов'язані вказувати кінцевого вигодоодержувача фізичну особу при реєстрації зміні власності юридичної особи, а також при відкритті рахунків у фінансових установах. Законопроект матиме значні позитивні, як правові так соціально-економічні наслідки. Ми маємо скористатися зараз нагодою, яку нам дала революція гідності і прийняти цей законопроект, який сьогодні дуже важливий для України і українського народу.</p>
<p>Фракція Всеукраїнського об'єднання "Свобода" буде підтримувати цей законопроект. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, народний депутат Яворівський має слово, фракція "Батьківщина".</p>
<p>&nbsp;</p>
<p>11:49:21</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина".</p>
<p>Шановні колеги, якби цей законопроект був прийнятий вчасно, якби він був прийнятий кілька років тому, і, нарешті, відкрилися&nbsp; всі оці таємниці, які є сьогодні в Україні і в українському бізнесі, в українській власності,&nbsp; Україна, мабуть би,&nbsp; вжахнулася, що і кому належить в Україні. А, точніше, навіть було б визначити, кому належить&nbsp; сьогодні Україна. І ми б побачили цих кілька осіб, кілька цих пик, які раптом із небуття винирнули, і ми побачили&nbsp;&nbsp;&nbsp; кому належить велика країна в центрі Європи.</p>
<p>Це дуже добре і, ясна річ, що за цей законопроект потрібно голосувати обов'язково і з точки моралі, і потрібності, і будь-чого. Подивіться, в якій країні ми живемо. Ось Паркова алея, по якій ми щоденно майже їздимо, цей&nbsp; пам'ятник Сім'ї недобудований, який є зараз. До сьогоднішнього дня ми не знає, хто його будував. Десь випливла&nbsp; інформація про те, що це бомж із, якщо не помиляюсь,&nbsp; здається, із&nbsp; Латвії, якому це все належить. Збудовано без будь-яких документів, без будь-яких&nbsp; дозволів у центрі Європи, оце тут, де… в центрі Києва, вибачаюсь, оце тут, де мав бути цей злітний майданчик.</p>
<p>Вся Україна сьогодні і багатство України утаємничене. Через те, цей законопроект звичайно, що вкрай потрібен, "Батьківщина" за нього буде&nbsp; голосувати обов'язково. Тому що сьогодні дуже багато виявиться, і я собі уявляю, який стрес буде мати суспільство, коли нам вдасться оголосити і ті&nbsp; рахунки в офшорах, які є, і ту нерухомість, яка&nbsp; сьогодні є, і ті землі, які є. Виявляється, синок заступника Генерального прокурора сьогодні має 130 гектарів землі. Звідки він їх узяв? Чому вони йому належать? І тому подібне.</p>
<p>Через це голосуємо за цей&nbsp; законопроект. Я думаю, що це голосування хоч трохи зніме наших гріхів перед суспільством.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; народний депутат Журавський,&nbsp; "Економічний розвиток".</p>
<p>&nbsp;</p>
<p>11:51:34</p>
<p>ЖУРАВСЬКИЙ В.С.</p>
<p>Шановні колеги, я думаю, якщо&nbsp; цей закон запрацює разом з пакетом антикорупційних законів, Україна здригнеться. Ми побачимо реальних&nbsp; власників нерухомого майна і реальних людей, які прихватизували економіку України. За експертами, за оцінкою західних експертів, це приблизно 1-2 відсотки населення. Буде дуже цікаво побачити, скільки там народних депутатів, міністрів і навіть, можливо, президентів.</p>
<p>Звичайно, цей законопроект треба приймати, урядовий законопроект. Він працює реально на очищення влади і на прихід до влади нових некорумпованих особистостей. Урядовий закон поставить заслін легалізації доходів, отриманих кримінальним, нечесним, злочинним шляхом. І ми нарешті отримуємо реальний доступ до Державного реєстру речових прав на нерухоме майно. Це піде, безумовно, на користь України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, від позафракційних наполягає на слові, одну хвилину даю, народний депутат Богословська.</p>
<p>&nbsp;</p>
<p>11:52:55</p>
<p>БОГОСЛОВСЬКА І.Г.</p>
<p>Шановні колеги, якщо ми сьогодні говоримо про боротьбу з корупцією, в мене&nbsp; особисте звернення до нашого міністра юстиції, який&nbsp; є доповідачем з цих законів.</p>
<p>Шановний пане міністр, нещодавно ви призначили головою Харківської обласної ради юстиції... управління юстиції бувшого заступника губернатора Харківської області, який був взятий на взятці Службою безпеки України декілька тижнів тому. Я дуже вас прошу, якщо ви цього не знали, то зверніть увагу на мій відкритий зараз, на моє звернення до вас, відстороніть, будь ласка, Георгієвського з посади, проведіть перевірку, візьміть відео Служби безпеки України і не допустіть того, щоб людина, яка декілька тижнів тому була взята на взятці, зафільмована, і щодо якої якась "криша" зараз працює, щоб ця людина не очолювала службу юстиції в області. Бо це сором, харків'яни це знають і жодної довіри до боротьби з корупцією, якщо цей факт не буде знищений, як такий, не буде Харківської області, я думаю, в Україні теж. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Міністр юстиції перед голосуванням просить слово.</p>
<p>&nbsp;</p>
<p>ПЕТРЕНКО П.Д.</p>
<p>Ми обов'язково проведемо відповідну перевірку. Наразі проходить спецперевірка<b> </b>і цей посадовець не призначений. Якщо ваші факти підтвердяться, звичайно, йому не місце в&nbsp; державній службі.</p>
<p>&nbsp;</p>
<p>ГОЛОВУЮЧИЙ. Шановні колеги, прошу підготуватися до голосування. Я звертаюся до сесійної зали, до вас, шановні колеги. Ми можемо прийняти за основу і в цілому? А? За основу? Тільки за основу, добре. Але ж обов'язково, щоб ми за скороченою процедурою його підготували тоді до 14-го.</p>
<p>Прошу, шановні колеги, підготуватися до голосування. Прошу, прошу, сідайте, будь ласка, на свої робочі місця, не промахніться, коли будете тиснути на кнопку.</p>
<p>Прошу підтримати за основу, тобто в першому читанні, законопроект 5114. Прошу голосувати.</p>
<p>&nbsp;</p>
<p>11:55:24</p>
<p>За-247</p>
<p>Рішення прийнято. Дякую.</p>
<p>По фракціях.&nbsp; 79 - "Батьківщина" – 74, "Регіони" – 13, 39&nbsp; – "УДАР", 13 – "Економічний розвиток", "За мир та стабільність" – 3, 27 – "Суверенна європейська Україна",&nbsp; "Свобода" – 35, 38 –&nbsp; позафракційні.</p>
<p>Прошу, шановні колеги, підтримати скорочену процедуру підготовки цього питання до другого читання, щоб ми його розглянули 14 жовтня. Прошу голосувати.</p>
<p>&nbsp;</p>
<p>11:55:58</p>
<p>За-235</p>
<p>Рішення прийнято. Дякую.</p>
<p>Шановні колеги, наступне питання. Продовжуємо боротися разом законопроект корупцією. Проект Закону про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення (реєстраційний номер проекту 5067).</p>
<p>Прошу, доповідає міністр фінансів України Шлапак Олександр Віталійович. Нагадую, за скороченою процедурою працюємо.</p>
<p>&nbsp;</p>
<p>ШЛАПАК О.В.</p>
<p>Шановний пане Голово, шановні народні депутати! Ще 16 лютого 2012 року, підкреслюю, 2012 року група з розробки фінансових заходів боротьби з відмиванням грошей та фінансуванням тероризму, більш відома як FATF, прийняла нові стандарти у боротьбі з відмиванням грошей і тероризмом і звернулася з проханням до всіх держав, які підтримують таку боротьбу і які не хотіли б застосування санкцій по відношенню до себе,&nbsp; затвердити ці стандарти у себе.</p>
<p>Після цього Комітет Ради Європи з оцінки заходів протидії відмивання коштів та фінансування тероризму МАНІВЕЛ звернувся з аналогічним проханням. Однак, на превеликий жаль, протягом двох років Україна не спромоглася виконати свої зобов'язання перед цими поважними міжнародними організаціями і прийняти ці нові стандарти. У нас є можливість сьогодні виправити цю ситуацію і зробити це.</p>
<p>Прем'єр-міністр, власне, зупинявся і тому я не буду гаяти час на основних позиціях цього законодавчого документу.</p>
<p>&nbsp;Хочу підкреслити, що у нас з вами вихід наступний: або ми приймаємо стандарти, по яких уже діє на сьогоднішній день більше 90 країн світу, які підтримують стандарти FATF і МАНІВЕЛ, або ми їх не приймаємо. Хочу нагадати, що неприйняття цих стандартів потягне за собою надзвичайно неприємні процедури по відношенню до держави. Спочатку держава отримає відповідні претензії, потім комерційні банки і потім наші суб'єкти з точки зору додаткових перевірок, затримок грошей, затримок перерахунку коштів в міжнародних фінансових системах і так далі. Тому я просив би вас, шановні народні депутати, сьогодні вже в кінці 14-го року, після того, як пройшло майже три роки після прийняття цих стандартів, проголосувати цей надзвичайно важливий законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є пропозиція без обговорення в цілому. Нема заперечень? Дякую, дякую, шановні колеги, за натхнення з яким ви сьогодні працюєте. Прошу… <i>(Шум у залі)</i> Чому за основу? Ну ладно, колеги, це стандарти FATF, ми ж не зможемо їх корегувати. Колеги, я би пропонував все-таки… В цілому, так? <i>(Шум у залі)</i></p>
<p>Добре, від профільного комітету просять все-таки прийняти його за основу, там є позиції, які треба відкоригувати виходити з міжнародних зобов'язань. Будь ласка, представнику комітету включіть.</p>
<p>&nbsp;</p>
<p>11:59:28</p>
<p>КАЙДА О.П.</p>
<p>Дякую. Шановні колеги депутати! Однозначно, цей законопроект потрібний і "Свобода" буде голосувати за цей законопроект. Але цей законопроект містить певні зауваження від, власне, FATF. Тобто основним зауваженням до цього законопроекту є певна його невідповідність вимогам рекомендацій міжурядовою організацією з протидії відмиванню брудних коштів FATF, у частині дотримання прав, професійних прав адвокатів та бухгалтерів підприємств. Згідно з запропонованим проектом вказані особи зобов'язані надавати інформацію про фінансові операції своїх клієнтів на вимогу органу фінансового моніторингу, що використовується не для боротьби з тероризмом, а з метою або натиснути, або забрати бізнес в теперішніх українських реаліях. Тим більше, що вимоги FATF зобов'язують дотримуватись та не порушувати професійні права адвокатів та бухгалтерів.</p>
<p>Тому ми пропонуємо цей законопроект проголосувати за основу і за скороченою процедурою підготувати на 14 жовтня.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, пропозиція зрозуміла від профільного комітету?</p>
<p>Тому, шановні народні депутати, голосуємо в першому читанні, тобто за основу законопроект 5067 "Про запобігання та протидію легалізації відмивання доходів одержаних злочинним шляхом, фінансування тероризму та фінансування, розповсюдження зброї масового знищення".</p>
<p>Прошу. Всі голосуємо, шановні колеги. Прошу підтримати за основу. Прошу голосувати.&nbsp;&nbsp;&nbsp;</p>
<p>&nbsp;</p>
<p>12:01:00</p>
<p>За-243</p>
<p>Рішення прийнято.</p>
<p>Дякую, шановні колеги. По фракціям, будь ласка. 80 – "Батьківщина", Партія регіонів – 12, 37 – "УДАР", "Економічний розвиток" – 13, 2 – "За мир та стабільність", "Суверенна європейська Україна" – 27, "Свобода" – 32, позафракційні – 40.</p>
<p>Шановні колеги! Наступне питання також продовжує блок… А!?&nbsp; Дякую. Давайте за скороченою процедурою, шановні колеги, щоб до 14-го підготувати це питання для розгляду в другому читанні в сесійній залі. Прошу підтримати, шановні колеги. Прошу голосувати.</p>
<p>Так, шановні колеги, я бачу, що не встигли проголосувати.</p>
<p>&nbsp;</p>
<p>12:01:43</p>
<p>За-213</p>
<p>Так, шановні колеги, я бачу, що не встигли проголосувати. "За" – 213, рішення не прийнято.</p>
<p>Прошу, колеги, прошу, прошу, за скорочену процедуру. Будь ласка, сядьте на свої місця, давайте припинемо ходити по залу. Прошу підтримати скорочену процедуру розгляду цього питання з тим, щоб 14 жовтня ми могли прийняти рішення у другому читанні.</p>
<p>Прошу голосувати.</p>
<p>&nbsp;</p>
<p>12:02:22</p>
<p>За-216</p>
<p>Шановні колеги, 216, рішення не прийнято.</p>
<p>Справа в тому, що, ну ми не можемо робити борги наступній Верховній Раді, колеги. Ну, ми повинні самі остаточно прийняти рішення з цих питань. Я дуже прошу. Ну є у нас можливість зараз підтримати скорочену процедуру. <i>(Шум в залі)</i>.</p>
<p>Зараз, зараз. Колеги, пропозиція на перерву не йти. Так я розумію? Тому що після перерви у нас… ми завжди в буфеті втрачаємо народних депутатів. Тому прошу, шановні колеги, щоб ми не понесли таких втрати і змогли прийняти всі закони, прошу, колеги, прошу підтримати…&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <i>(Шум у залі).</i></p>
<p>Будь ласка, хто хоче слово сказати з цього питання? Народний депутат Мирний. Я бачу. Потім – Каплін.</p>
<p>&nbsp;</p>
<p>12:03:17</p>
<p>МИРНИЙ О.Б.</p>
<p>Олександр Мирний, Всеукраїнське Об'єднання "Свобода".</p>
<p>Шановні українці! Шановні народні депутати! Ну, давайте врешті-решт будемо пам'ятати про те, що робоче місце наше в сесійній залі, що ми повинні працювати тут. Ми можемо працювати в комітетах, коли нам це дозволено. Ми можемо працювати в кулуарах, коли ми маємо можливість вийти з цього залу. Зараз доленосні закони приймаються в українському парламенті, і голосування в 216, в 219, в 220 – це сором! Сором тим людям, які потім приїдуть на округи або підуть на телебачення і почнуть рвати на собі тєльніки і розказувати, як вони страждали за Україну. Не треба страждати! Треба виконувати свою роботу! Всього лише прийти і проголосувати або підтримувати, або не підтримувати, але бути на робочому місці! А 232 зареєстрованих на початку засідання – це ганьба! Напружились і працюймо! Слава Україні!</p>
<p>&nbsp;</p>
<p>ГОЛОВУЮЧИЙ. Дякую, колего, за підтримку.</p>
<p>Прошу, шановні колеги! Зараз давайте разом, разом мобілізуємось і підтримаємо підготовку за скороченою процедурою цього законопроекту. Щоб саме наша Верховна Рада сьомого скликання могла доповісти, що все зробила для того, щоб боротися реально з корупцією.</p>
<p>Прошу, колеги, підтримайте, будь ласка, скорочену процедуру розгляду цього питання. Прошу голосувати.</p>
<p>&nbsp;</p>
<p>12:05:02</p>
<p>За-233</p>
<p>Рішення прийнято. Дякую.</p>
<p>Важко йде, шановні колеги. Тому не розходимось! Без перерви працюємо.</p>
<p>Шановні колеги, зараз друге читання. Зразу, не розходжуючись. Прошу, Андрій Анатолійович Кожем'якін, 4448а, проект Закону про внесення змін до Кримінального та Кримінального процесуального кодексів України щодо невідворотності покарання за окремі злочини проти основ національної безпеки, громадської безпеки та корупційні злочини. Прошу.</p>
<p>Замість Андрія Анатолійовича доповідає, зрозуміло, народний депутат Журавський. Прошу.</p>
<p>&nbsp;</p>
<p>12:05:35</p>
<p>ЖУРАВСЬКИЙ В.С.</p>
<p>Шановні колеги! При здійсненні заочного провадження особлива увага має бути звернена на права обвинуваченого. Адже тут є високий ризик порушення його процесуальних прав. Частково це вирішується шляхом запровадження обов'язкової участі захисника в такому провадженні. А також тим, що таке провадження розпочинається виключно за ухвалою слідчого судді, а не самостійно слідчим чи прокурором.</p>
<p>Комітет розглянув цей законопроект на своєму засіданні і просить його прийняти за основу та в цілому. Але з метою зняття застереження, зробленого в Законі України "Про ратифікацію Європейської конвенції про міжнародну діяльність кримінальних вироків", розділ перший представленого проекту пропонується доповнити статтею 3 такого змісту.</p>
<p>"Абзац 5 підпункту "п" пункту 1 Закону України "Про ратифікацію Європейської конвенції про міжнародну діяльність кримінальних вироків"&nbsp;&nbsp; виключити". Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прохання. З урахуванням висновку і зауважень комітету підтримати закон в цілому. Колеги, це не обговорюється, це ж друге читання. Ну, Регламент, друзі. Друзі, це друге читання, ми не обговорюємо це питання.</p>
<p>Колеги, я дуже прошу, прошу з урахуванням саме зауважень, які були зроблені доповідачем від профільного комітету, підтримати проект 5067 – про запобігання та протидію легалізації (відмиванню) доходів, одержаних… Ой, вибачаюсь, 4448а. Да. Дякую за допомогу. 4448а. Проект Закону про внесення змін до Кримінального та Кримінального процесуального кодексів України щодо невідворотності покарання за окремі злочини проти основ національної безпеки, громадської безпеки та корупційні злочини. Прошу, шановні колеги. Підтримати в другому читанні та в цілому з урахуванням зауважень профільного комітету. Прошу голосувати.</p>
<p>&nbsp;</p>
<p>12:07:56</p>
<p>За-211</p>
<p>Так, "За" – 211. Рішення не прийнято.</p>
<p>По фракціям, будь ласка. 76 – "Батьківщина". Партія регіонів – 9, 39 –</p>
<p>УДАР", 11 – "Економічний розвиток", 0 – ЗМС. "Суверенна європейська Україна" – 9, "Свобода" – 35, позафракційні – 32. З мотивів, будь ласка, народний депутат Шуфрич. Зараз.</p>
<p>&nbsp;</p>
<p>12:08:20</p>
<p>ШУФРИЧ Н.І.</p>
<p>Дякую, шановний Олександре Валентиновичу. Я хочу звернути увагу всіх нас, що це один із законів, який було прийнято 16 січня. Так что верной дорогой идете, товарищи! Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Соболєв Сергій Владиславович.</p>
<p>&nbsp;</p>
<p>12:08:40</p>
<p>СОБОЛЄВ С.В.</p>
<p>Соболєв, фракція "Батьківщина". Пану Шуфричу особисто пояснюю. Коли це стосується боротьби з тероризмом, фінансування тероризму, а не боротьби зі своїми опонентами – так, парламент буде ухвалювати рішення про те, що Янукович і ваші товариші притягувались до відповідальності разом з пшонками і азаровими незалежно не від чого, щоб&nbsp; вони зараз не отримували російське громадянство і далі тримали своє майно, фінансуючи терористів, а щоб наші правоохоронні органи отримали право таких осіб притягувати до кримінальної відповідальності. Саме на це і направлений цей законопроект. Конфіскація майна всіх осіб, які підтримують тероризм, конфіскація майна тих, хто прямо фінансує терористичну діяльність, на це і направлений цей законопроект.</p>
<p>Тому хто захищає зараз&nbsp; Януковича і Азарова, я вважаю, цей список повинен бути надрукований в пресі. І ми подивимося, хто зараз не голосує за цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дуже слушна пропозиція, шановні колеги, дуже.</p>
<p>Будь ласка, міністр юстиції, і будемо визначатися.</p>
<p>&nbsp;</p>
<p>ПЕТРЕНКО П.Д. Шановні народні депутати, шановний український народ! Цей закон дає можливість закінчити десятки кримінальних справ проти колишніх високопосадовців, в першу чергу, це Януковича, Арбузова, Сім'ї так званої. По яким наразі арештовані активи на десятки мільярдів гривень, але вони не можуть бути стягнені в бюджет, тому що необхідно рішення суду.</p>
<p>Цей закон повністю відповідає європейським стандартам. Він пройшов експертизу експертів Ради Європи. Але саме основне, ті, хто зараз за нього, дійсно, не голосують, вони дають можливість&nbsp; не повернути в бюджет ті кошти, які вкрадалися, кралися в українських пенсіонерів, які кралися в українського бізнесу протягом&nbsp; останніх чотирьох років. Тому я вас дуже прошу проголосуйте за цей закон. Він є зваженим, він стосується виключно корупційних злочинів, злочинів по тероризму і національній безпеці. Він фактично дає можливість українському правосуддю закінчити кримінальні справи і винести вироки по попередньому режиму Януковича. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я розумію, що це спільна позиція парламенту повернутися до цього питання. Прошу, шановні колеги. Я звертаюсь до всіх народних депутатів, ну, треба нам боротися за очищення України. Нам треба, шановні колеги, повертати&nbsp; вкрадений в Україні ресурс.&nbsp; Це принципова річ.</p>
<p>Тому, секретаріат, прошу оголошення всім негайно зайти до залу. Прошу, колеги, сідайте на свої робочі місця. Прошу, колеги, це принципове питання.</p>
<p>Я погоджуюсь з пропозицією…</p>
<p>Колеги, давайте, ніяких образ не було під час виступів. Під час виступів не було жодних образ, крапка.</p>
<p>Тому, шановні колеги, я прошу, прошу зараз проголосувати за повернення до цього питання і підтримати його результативне голосування. І погоджуюсь з пропозицією, підтримуючи її палко, що ті, хто не голосує, будуть надруковані в газеті "Голос України", в регіональні видання. В тому числі я попрошу і "Урядовий кур'єр" також надрукувати&nbsp; ці прізвища.</p>
<p>Прошу, шановні колеги… Колеги! Ви красиво виступаєте постійно. Я даю слово всім своєчасно. Будь ласка прошу, колеги, голосувати. Підтримайте, будь ласка, підтримайте, це важливо. Повернення до цього питання, прошу, 4448а, прошу голосувати. Едуард Йосипович, голосуємо.</p>
<p>&nbsp;</p>
<p>12:12:26</p>
<p>За-217</p>
<p>Рішення не прийнято.</p>
<p>По фракціям, будь ласка. 77 – "Батьківщина", Партія регіонів – 13, "УДАР" – 38, 13 – "Економічний розвиток", "За мир та стабільність", зрозуміло, – 0 (в повному складі працюють на Януковича). Так, "Суверенна європейська України" – 12, "Свобода" – 35, позафракційні – 29.</p>
<p>Будь ласка, Каплін. Да… <i>(Шум у залі)</i> Я дам можливість, дам.</p>
<p>&nbsp;</p>
<p>12:12:55</p>
<p>КАПЛІН С.М.</p>
<p>У мене є пропозиція. Не потрібно обмежуватися виключно газетою "Голос України". У парламенту є телеканал "РАДА" і я вважаю, що кожен, хто не голосував за цей законопроект, всі ці посіпаки Януковича, які зараз надіються, що він повернеться... Його тільки кришкою сюди можуть накритою в гробі привезти, я вам хочу сказати. Тут не місце Януковичу і ніколи не буде. Так ми от повинні зараз запровадити бігучу строчку на телеканалі "РАДА" і показувати протягом всієї кампанії, поки вона буде тривати, показувати прізвища всіх тих депутатів, які голосували проти цього законопроекту. І так по усім, без винятку, голосуванням за ті чи інші антикорупційні законопроекти. Це моя офіційна пропозиція. Я вимагаю, щоб ви, пане Голово, реалізували цю пропозицію у вигляді свого рішення, і це було зроблено негайно, сьогодні ж.</p>
<p>&nbsp;</p>
<p>ГОЛОВУЮЧИЙ. Я не заперечую.</p>
<p>Будь ласка, народний депутат Герман.</p>
<p>&nbsp;</p>
<p>12:14:07</p>
<p>ГЕРМАН Г.М.</p>
<p>Шановні колеги, ми справді&nbsp; за подібний закон голосували 16 січня. І я думаю, що&nbsp; сьогодні повинні проголосувати. Все що вкрадено, повинно бути повернуто, не залежно від того, чи є та людина&nbsp; в Україні, чи ні. Але я&nbsp; хотіла би згадати і мільйони Лазаренка, які&nbsp; й досі не повернуті в Україну. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. &nbsp;</p>
<p>Будь ласка, народний депутата&nbsp; Мошенський.</p>
<p>&nbsp;</p>
<p>12:14:32</p>
<p>МОШЕНСЬКИЙ В.З.</p>
<p>Уважаемые коллеги, уважаемый народ! Сейчас&nbsp; то, что происходит, –&nbsp; это примерно возвращение к 16 января, когда был проголосован этот закон,&nbsp; который взбудоражил всю страну, привел к сегодняшним последствиям, что делается со страной.</p>
<p>Нам сегодня опять навязывают этот закон. Что в этом законе нужно сделать, я кратко скажу. Организовывать тройки,&nbsp; и человек, будучи где-то в командировке или на отдыхе,&nbsp; приезжает и узнает, что его арестовали, и он уже&nbsp; судимый. Поэтому народ не простит такого закона,&nbsp; это не просто&nbsp; демократия, а антидемократия.</p>
<p>А что касается Януковича, давайте отдельный закон сделаем и вернем всю эту банду, и действительно будем их судить. И не надо связывать и кричать: "Янукович!", - тут краснеть, синеть, как некоторые, аж страшно смотреть.&nbsp; Главное, чтобы действительно Янукович ответил. Давайте отдельным законом. Но превращать страну&nbsp; в&nbsp; 33-й год, в&nbsp; 37-й, в "зону"&nbsp; нельзя. Спасибо.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, народний депутат Мирний.</p>
<p>&nbsp;</p>
<p>12:15:39</p>
<p>МИРНИЙ О.Б.</p>
<p>Олександр Мирний,&nbsp; Всеукраїнське об'єднання "Свобода".</p>
<p>Якщо ми будемо уважними і об'єктивними, то між законом 16 січня і тим, що пропонується зараз, є спільне тільки одне – схожі назви. Суть і принципи абсолютно різні. &nbsp;&nbsp;</p>
<p>Але я хочу сказати трохи інше. Я от уважно подивився на табло, і ті фракції, і групи, які входили&nbsp; в коаліцію, не додали, крім "Свободи", на жаль, крім "Свободи",&nbsp; 11 голосів. Просто люди не проголосували! Було би разом 228 голосів. Тому давайте&nbsp; не будемо розказувати про те, як все погано, а давайте,&nbsp; керівники&nbsp; фракцій і груп, будемо просто виконувати&nbsp; свої обов'язки. Бо інакше, інакше,&nbsp; ми не можемо бути святими перед екраном телевізора, а по суті ми не робимо, не виконуємо свої обов'язки. Давайте хоча б ті фракції, які є в більшості, правильно голосувати! От і все. Голосувати! Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я сподіваюсь, що в наступній Верховній Раді буде більшість, дійсно, демократична, патріотична. Я нагадаю, що у нас, на жаль, більшості сьогодні нема. Але я звертаюсь до всіх народних депутатів, які мають сумління, які мають совість і відповідальність перед Україною.</p>
<p>Цей закон, незважаючи там на заяви, які тут були зроблені, що не відповідає дійсності, пройшов експертизу, європейську експертизу, про це говорив міністр юстиції, і він повністю відповідає європейським стандартам. І це стосується не тих, хто у відрядження, як сказав шановний народний депутат, поїхав і його посадили, а ті, хто втік з країни і ховається, переховується від українського судочинства. Тільки цих стосується цей закон, шановні колеги.</p>
<p>Тому я ще раз прошу, я останній раз ставлю цей закон зараз на голосування. Прошу, шановні колеги, повернутися до його розгляду, це дуже важливо і для справедливості, і для економічної бази щодо повернення вкрадених грошей.</p>
<p>Прошу, шановні колеги, підтримати повернення до Закону 4448а. Прошу, колеги, голосувати всіх, прошу всіх, шановні колеги.</p>
<p>12:18:18</p>
<p>За-222</p>
<p>Рішення, на жаль, не прийнято.</p>
<p>По фракціям. 78 – "Батьківщина", 13 – Партія регіонів, "УДАР" – 38, "Економічний розвиток" – 14, ЗМС – 0, "Суверенна європейська Україна" – 15, "Свобода" – 35, позафракційні – 29.</p>
<p>Будь ласка, з мотивів.</p>
<p>&nbsp;</p>
<p>12:18:44</p>
<p>ШУФРИЧ Н.І.</p>
<p>Шановні колеги, це дійсно дуже принципове питання. Давайте будемо відверті, якщо ти нагадив країні і втік, то ти маєш нести за це відповідальність, незалежно від прізвища. Чого ми боїмось? Хтось з присутніх тут хоче втекти?<b> </b>Я голосував за всі антикорупційні закони, і за&nbsp; цей закон замахався&nbsp; голосувати. <i>(Шум у залі)</i></p>
<p>&nbsp;Давайте будем мужиками. Тот, кто не голосует, значит хочет убежать со страны. Другой мотивации не голосовать нет. И пусть с этим ярмом, что я убегу со страны, идет и баллотируется сегодня на своих округах.</p>
<p>Александр Валентинович, поставьте вопрос на голосование, чтобы больше ни одна сволочь с нашей страны не убегала, а если убегала, то навсегда. Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, я не можу після такого виступу не поставити закон ще раз на голосування.</p>
<p>Народний депутат Головко, і спробуємо визначатися. Секретаріат, я прошу оголошення: всім до сесійної зали. Всіх до сесійної зали, будь ласка.</p>
<p>&nbsp;</p>
<p>12:20:05</p>
<p>ГОЛОВКО М.Й.</p>
<p>Слава Україні! Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, колеги! Дійсно, сьогодні в українському суспільстві є велике незадоволення, те, що&nbsp; все ж таки влада дозволила отим&nbsp; злочинцям, представникам Партії регіонів, які&nbsp; пролили кров в України&nbsp; і винуваті зараз за війну в українській державі,&nbsp; втекти з вкраденими мільярдами і вивезеними з&nbsp; України коштами.</p>
<p>І тому наше завдання&nbsp; зараз як депутатів і представників українців – проголосувати, щоб врешті-решт цей закон був прийнятий в українському парламенті, щоб ми змогли притягнути до&nbsp; відповідальності всіх тих бандитів, які проливали кров в Україні і вивезли мільярди з України.</p>
<p>Я розумію, що багато законів ще ми не ухвалили тих, які не ініціювала "Свобода", але подивіться на нашу фракцію – 35 стабільних голосів. Ми дисципліновано голосуємо і закликаємо наших колег від інших фракцій проголосувати і підтримати, проконтролювати, щоб прийшли їхні депутати, щоб ми дали цю відповідну кількість голосів і ухвалили цей&nbsp; закон для української держави. Закликаємо усіх бути відповідальними перед Україною. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я бачу,&nbsp; народний депутат Опанащенко зараз підійшов, мабуть, буде голосування.</p>
<p>Прошу, шановні колеги,&nbsp; сідайте на свої робочі місця. Після такого виступу я не планував ставити цей закон ще раз на голосування, але&nbsp; після такого виступу я змушений ставити, коли навіть представники&nbsp; Партії регіонів підтримують голосування за цей закон.</p>
<p>Тому що є справедливість, яка&nbsp; повинна відбутися в Україні. Ті, хто вкрав, повинен сидіти у в'язниці, а що вкрадено, повинно бути повернено до України. Це наша принципова позиція, шановні колеги. Я прошу зараз давайте мобілізуємось. Є можливість проголосувати, є можливість. <i>(Шум у залі)</i></p>
<p>Колеги, хто не голосує, не ображайтесь, прізвища великими літерами напишемо, в чорну рамку – і скрізь по країні. Прошу, прошу і народного депутата Єремеєва прошу підтримати активно це рішення, дуже прошу, це важливе питання – повернення вкраденого з України.</p>
<p>Так, народний депутат Чумак на своє місце сідає. Готові? <i>(Шум у залі)</i> Причому зразу дуплетом – повернулися і зразу голосуємо. Будь ласка, прошу, шановні колеги, прошу. Руслан, давай, давай тисни на кнопку. Прошу голосувати за повернення.</p>
<p>&nbsp;</p>
<p>12:22:34</p>
<p>За-234</p>
<p>Рішення прийнято.</p>
<p>Оплески після второго голосування. Оплески після другого голосування. В цілому – пропозиція –&nbsp; (4448а)&nbsp; із зауваженнями, які оголосив представник профільного комітету. Прошу, шановні колеги, і потім оплески. Прошу голосувати.</p>
<p>&nbsp;</p>
<p>12:23:05</p>
<p>За-253</p>
<p>Тепер оплески. <i>(Оплески) </i>&nbsp;Дякую, дякую, це дуже важливе рішення для нашої країни. <i>(Оплески)</i> Дякую, шановні колеги, всі, хто голосував.</p>
<p>По фракціях, будь ласка. Прошу, герої. "Батьківщина" – 80,&nbsp; Партія регіонів – 17, 40 – "УДАР", 15 – "Економічний розвиток", "За мир та стабільність" – 2, "Суверенна європейська Україна" – 27, "Свобода" – 35,&nbsp; позафракційні – 37.</p>
<p>Я не знімаю доручення щодо друку тих, хто не голосував&nbsp; за цей закон і по каналу "Рада", як була пропозиція.</p>
<p>Шановні колеги, у нас є декілька питань, які дуже просив Національний банк з урядом проголосувати. Це питання захисту інвестицій, ви знаєте, на скільки це важливо, це питання виплати вкладникам банків, ви знаєте, наскільки це актуально це питання і це питання по Луганській області – звернення губернатора щодо виплати пенсій, соціальних виплат в Луганській області. Прошу, шановні колеги, прошу. Зразу пропозиція: перше читання 4766: проект Закону про внесення змін до Податкового кодексу України (щодо вдосконалення оподаткування інвестиційної діяльності).</p>
<p>Прошу, Блавацький Михайло Васильович. Дуже коротко. Давайте Михайла заслухаємо – і голосуємо. Не розходимося, друзі, не розходимося! Олександра Володимирівна, не розходимося! Дуже важливі голосування!</p>
<p>&nbsp;</p>
<p>12:24:37</p>
<p>БЛАВАЦЬКИЙ М.В.</p>
<p>Шановний Голово, шановні депутати! Пропонується на ваш розгляд законопроект № 4766 – це про внесення змін до Податкового кодексу України (щодо вдосконалення оподаткування інвестиційної діяльності).</p>
<p>Я вам хочу сказати, що закон пройшов усі висновки, і Кабінету Міністрів в тому числі. Реалізація положень цього законопроекту після його прийняття не потребуватиме внесення змін до інших законів України, а також не потребуватиме додаткових витрат із Державного бюджету України та місцевих бюджетів.</p>
<p>Прийняття проекту закону сприятиме підвищенню зацікавленості приватного бізнесу у здійсненні інвестицій у видобуток корисних копалин України, оскільки впровадження запропонованих змін дозволить суттєво вдосконалити порядок оподаткування за угодами про розподіл продукції. Це буде сприяти збільшенню видобутку належних Україні корисних копалин, насамперед природного газу, та підвищенню рівня економічної незалежності держави Україна.</p>
<p>Прошу підтримати в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, є необхідність обговорювати? Є бажання голосувати. За основу і в цілому можемо проголосувати? За основу тільки? Добре, добре, добре. Хотів, як краще.</p>
<p>Будь ласка, за основу прошу підготуватися. Колеги, готуємося! Щодо захисту інвесторів, будь ласка. Прошу, колеги, підтримати проект 4766: про внесення змін до Податкового кодексу України (щодо вдосконалення оподаткування інвестиційної діяльності) – за основу, тобто в першому читанні, 4766. Прошу голосувати.</p>
<p>&nbsp;</p>
<p>12:26:30</p>
<p>За-215</p>
<p>Колеги, ну чому так? 215 – рішення не прийнято.</p>
<p>По фракціях, будь ласка. Шановні колеги, є можливість… ми розслабились я прошу мобілізуватись. "Батьківщина" – 64 (80 зараз тільки голосувало), Партія регіонів – 9,&nbsp; "УДАР" – 40, "Економічний розвиток" – 15, ЗМС – 1, 21 – "Суверенна європейська Україна", "Свобода" – 35, позафракційні – 30.</p>
<p>Шановні колеги! Я прошу, давайте, просто… невідповідально ставимось до питань не менш важливих. Ви знаєте, як важко зараз інвестори заходять в Україну – країну, яка воює. І захистити інвесторів, це наш обов'язок, шановні колеги. Зробити привабливою роботу в Україні. Це дуже важливо, шановні колеги. Ми ж самі виступаємо за відродження економіки, за розвиток економіки. Прошу, шановні колеги, давайте повернемось і зразу проголосуємо.</p>
<p>Андрій Володимирович, будь ласка, голосуємо, допоможіть фракції проголосувати! Допоможіть проголосувати. Прошу, шановні колеги. Прошу повернутись до цього питання.</p>
<p>Прошу всіх голосувати.</p>
<p>&nbsp;</p>
<p>12:27:53</p>
<p>За-219</p>
<p>Рішення не прийнято. Колеги, встигайте. Народний депутат Мирний, будь ласка.</p>
<p>Прошу секретаря запросити всіх до залу.</p>
<p>&nbsp;</p>
<p>12:28:06</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановне товариство! Подивіться, тільки що ми проголосували законопроект, який набрав 256 голосів. І, дійсно, правильно ви кажете, Олександр Валентинович, фракція "Батьківщина" дає 80 голосів, тут же – 64. У нас не має першорядних, другорядних і не потрібних законопроектів. Ми зараз все те, що виносимо в залу, воно в нас іде на вагу золота. І таке враження, що ніхто з тих депутатів, які зараз не голосують не збирається жити в цій країні.</p>
<p>А ніхто не подумав, що, можливо, колись перестане бути депутатом і, можливо, в нього буде власна справа, і, можливо, в його родичів буде власна справа, і,<b> </b>можливо, потрібно все таки залучати інвесторів і піднімати стандарти.</p>
<p>І я хочу зрозуміти чому всі ті, хто найголосніше кричать, як правило не голосують? Ну без образ. Але де пан Ляшко? Ну чому його не має в залі при цьому важливому питанні? Це якраз та людина, яка найбільше захищає, вірніше, кричить про захист малих і упосліджених. Ми маємо піднімати малий і середній клас!..</p>
<p>&nbsp;</p>
<p>ГОЛОВУЮЧИЙ. Дякую. Прошу міністра фінансів надати інформацію з цього приводу.</p>
<p>&nbsp;</p>
<p>ШЛАПАК О.В.&nbsp;</p>
<p>&nbsp;Шановні народні депутати! Власне йдеться про достатньо просту річ. У нас підписано дві угоди про розподіл продукції з поважними компаніями по видобутку сланцевого газу, вам це добре відомо. У випадку якщо ми зараз не голосуємо і не підвереджуємо змінами законодавства свої зобов'язання, які Україною вже прийняті, ми просто відмовляємось від цих угод. Я думаю, що після цього навряд чи хтось прийде сюди для того, щоб помагати нам з видобутком газу і Україна в черговий раз підкреслить наскільки вона необов'язковий партнер в будь-яких інвестиційних домовленостях.</p>
<p>Величезне прохання: підтримайте, будь ласка, цей законопроект. І я маю надію, що вже через рік ми будемо говорити про те, що Україна стала більш незалежною у випадках з газозабезпечення. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги! Я хочу звернути вашу увагу на слова міністра фінансів з приводу, що це стосується не тільки захисту інвестицій, це стосується і енергетичної безпеки України. Тому що в умовах енергетичної блокади з боку Росії, сланцевий газ для нас це є один з найперспективніших напрямків розвитку.</p>
<p>Тому, шановні колеги, я дуже прошу: давайте зараз не обговорювати, а голосувати. Прошу, шановні колеги, я дуже прошу, проголосуйте! Колеги прошу підтримати, а потім по результатам голосування я дам вам слово, обов'язково. Прошу, шановні колеги! Прошу колеги. Це також голосування виявляє агентуру Російської Федерації в наших рядах, хто блокує розвиток альтернативної енергетики і добичі газу в Україні. Прошу, шановні колеги.&nbsp; Прошу колеги, після голосування дам. Прошу підтримати, колеги, повернення до цього питання. Всі голосуємо. Андрій Володимирович, всі голосуємо, на свої робочі місця. Прошу, колеги, стратегічне питання, відповідальне питання. Прошу голосувати за повернення.</p>
<p>&nbsp;</p>
<p>12:31:48</p>
<p>За-225</p>
<p>Рішення не прийнято.</p>
<p>Давид Важаєвич, ну вас всі чекали! Будь ласка, сядьте на своє робоче місце. <i>(Шум у залі)</i></p>
<p>&nbsp;Шановні колеги, я прошу, колеги! І Гєллєра, народного депутата, я дуже прошу сісти на своє робоче місце. Колеги! Один голос не вистачило. Давид Важаєвич, будь ласка, дисципліна і відповідальність. Причому, колеги, я прошу зразу налаштуватись на два голосування, на два голосування. Включили,&nbsp; видох – і зразу за голосування в цілому. Добре?</p>
<p>Прошу, шановні колеги, прошу повернутись… Андрій Володимирович. Прошу повернутись до цього питання. Прошу, шановні колеги, і зразу голосуємо закон. Голосуємо за повернення, будь ласка.</p>
<p>&nbsp;</p>
<p>12:33:03</p>
<p>За-231</p>
<p>Рішення прийнято.</p>
<p>Видох – і зразу в цілому. Прошу зразу в цілому.</p>
<p>&nbsp;</p>
<p>12:33:23</p>
<p>За-234</p>
<p>Рішення прийнято.</p>
<p>Дякую, шановні колеги. По фракціях, будь ласка, по фракціях.</p>
<p>Мошенський, народний депутат, будь ласка.</p>
<p>Дам можливість. Дам.</p>
<p>"Батьківщина" – 72, Партія регіонів – 15, "УДАР" – 40,&nbsp; 14 – "Економічний розвиток", "За мир та стабільність" – 2,&nbsp; 25 – "Суверенна європейська Україна",&nbsp; "Свобода" – 35,&nbsp;&nbsp; 31 – позафракційні.</p>
<p>Прошу, шановні колеги, просить одну хвилину народний депутат Мошенський.</p>
<p>&nbsp;</p>
<p>12:33:49</p>
<p>МОШЕНСЬКИЙ В.З.</p>
<p>Я благодарю всех депутатов, что проголосовали за этот законопроект. Он действительно нужен. Потому что нам очень нужны инвестиции, как кровь организму.</p>
<p>Но я хочу передать то, что боль и горе в Луганской области происходит. Не финансируются программы. Министерство финансов ведет политику уничтожения своего народа. И вообще, этот Кабинет Министров, такое ощущение, он пытается уничтожить народ, и тогда финансы не нужны.</p>
<p>Я бы на месте министра финансов давно бы ушел в отставку. Потому что он бесполезный. А в общем-то, скорее всего он просто враг своего народа.</p>
<p>&nbsp;</p>
<p>ГОЛОВУЮЧИЙ. Колеги, давайте без емоцій. У нас сьогодні якраз є два закони відносно Луганської області, які ми проголосуємо, які розкривають питання фінансування тих регіонів, які сьогодні можуть отримати фінанси.</p>
<p>Прошу, шановні колеги, у нас ще, колеги, дуже прошу. Давайте, не встигнемо. Я бачу, що люди розходяться. Я прошу, закрийте двері, щоб ніхто не пішов.</p>
<p>Для включення до порядку денного та прийняття рішення, шановні колеги, два закони. Два закони. Вірніше, я прошу і постанови також щоб ми зразу прийняли до порядку денного. Про що йдеться, шановні колеги. Йдеться про гарантування вкладів фізичних осіб. Два закони. Кожний з них міняє тільки одне слово, крім електронних звичайні векселі. Що Національному банку дає можливість профінансувати гарантування вкладів.</p>
<p>Прошу, шановні колеги, включити до порядку денного ці питання. А також проекти постанов про зміни в адміністративно-територіальному устрої Луганської області. Те, про що говорив народний депутат Мошенський щодо фінансування, можливості фінансування Луганського регіону.</p>
<p>Прошу, шановні колеги, реєстраційні номери – 5055, 5049, 5115, 5116. Прошу, шановні колеги, це фінал, фінал сьогоднішнього засідання. Треба проголосувати. Прошу підтримати включення до порядку денного. Прошу голосувати.</p>
<p>&nbsp;</p>
<p>12:36:06</p>
<p>За-224</p>
<p>Шановні колеги, ну, я вибачаюсь. Колеги, я прошу. По фракціях, будь ласка.<b> </b>66 – "Батьківщина", 13 – регіони, 39 – "УДАР", "Економічний розвиток" – 14, 1 – ЗМС, "Суверенна європейська Україна" – 24, 35 – "Свобода", позафракційні – 32.</p>
<p>Шановні колеги, прошу, прошу, колеги, просять депутати всі ще раз, так, проголосувати включення до порядку денного. <i>(Шум у залі)</i></p>
<p>&nbsp;Прошу, Євген Гєллєр, будь ласка, ви ж з Луганщини, будь ласка, сідайте на своє робоче місце. Прошу, шановні колеги, включення до порядку денного і ефективно, швидко розглянемо, поставимо знак оклику в сьогоднішній наші роботі. Будь ласка, колеги, включення до порядку денного 5055, 5049, 5115, 5116. Прошу голосувати.</p>
<p>&nbsp;</p>
<p>12:37:19</p>
<p>За-232</p>
<p>Рішення прийнято.</p>
<p>Шановні колеги, прошу, Дубіль Валерій Олександрович дуже коротко інформує нас по Закону про внесення змін до статті 23-1 Закону про Державний бюджет щодо фінансових векселів Фонду гарантування вкладників, вкладів фізичних осіб. Будь ласка. Вклади фізичних осіб. Ви знаєте скільки банків зупинилось, треба повертати людям гроші. Будь ласка.</p>
<p>&nbsp;</p>
<p>12:37:45</p>
<p>ДУБІЛЬ В.О.</p>
<p>Шановні колеги, зокрема, проектом пропонується внести зміни до статті 23-1 Закону України "Про Державний бюджет України на 2014 рік", виключивши в абзаці 1цієї статті слово "фінансових". Це надає право Кабінету Міністрів України здійснювати випуск облігацій внутрішньої державної позики в обмін на векселі фонду для забезпечення фінансової підтримки фонду.</p>
<p>Прийняття зазначеного законопроекту сприятиме захисту прав вкладників, відновлення довіри до банківської системи громадян та стабільній роботі банківської сфери. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, можемо голосувати? Будь ласка, Терьохіну дайте слово. Я дам можливість.</p>
<p>&nbsp;</p>
<p>12:38:27</p>
<p>ТЕРЬОХІН С.А.</p>
<p>Включено? Шановні колеги, давайте дуже уважно подивимося на зміст цих двох законопроектів. Сьогодні, дивіться, як формується Фонд гарантування вкладів. Банки відраховують відповідну частку від своїх доходів до того фонду і плюс – Національний банк дає частку.</p>
<p>Тепер пропонується, Фонд гарантування, ще раз, це приватний фонд, який формується банками. Я вам нагадую, що рік тому Верховна Рада прийняла рішення неправильне про те, щоб знизити&nbsp; відрахування до фонду від банків. І взагалі забрати мінімальну суму, яка полагається по виплаті громадянам. Тепер цю суму визначає сам фонд.</p>
<p>Так от, що в цьому законопроекті?&nbsp; Не тільки тепер Національний банк буде допомагати фонду, але і платники податків будуть допомагати фонду, будуть даватися позички такі самі, як даються Пенсійному фонду.&nbsp; А ви ж знаєте, що в кінці історії всі позики&nbsp; Пенсійного фонду де-факто списуються. Тому знаєте, що? Давайте, якщо вже треба захищати&nbsp; наших вкладників, давайте приймемо рішення в Закон "Про банки і банківську діяльність" або "Про фонд гарантування вкладів" про збільшення відрахувань від комерційних банків до цього фонду. І хай вони тоді за свої доходи, банкіри фінансують вкладників, а не&nbsp; за рахунок вчителя або за рахунок пенсіонера. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Рудьковський, народний депутат, потім –&nbsp; міністр фінансів пояснить позицію.</p>
<p>&nbsp;</p>
<p>12:40:14</p>
<p>РУДЬКОВСЬКИЙ М.М.</p>
<p>Шановні колеги, я підтримую народного депутата Терьохіна. Нам потрібно не швидкі рішення, які потім заведуть всю фінансову систему в складну кризову ситуацію. Ми вже наприймали рішень. Колись голова Національного банку, який зараз балотується знову у Верховну Раду, прийняв рішення про те, щоб людям видати валютні кредити. На сьогоднішній день сотні тисяч людей уже викинули із свого житла. І зараз підштовхують&nbsp;&nbsp; до цього ще кілька сотень тим, що не конвертують валютні кредити в національну валюту на день взяття кредиту.</p>
<p>Я наполягаю на тому, щоб до таких рішень ми відносились дуже відповідально. Пропозиція імітувати векселі, ми вже жили при векселях. Людям потрібні гроші, а не векселі, для того, щоб повернути заощадження і потрібно збільшувати відрахування банків, наповнювати за рахунок власників банків.</p>
<p>&nbsp;</p>
<p>ГОЛОВУЮЧИЙ. Шановні колеги, я по виступах бачу, що депутати не розібрались в змісті цього закону.</p>
<p>Будь ласка, голова комітету профільного Гєллєр Євген, будь ласка.</p>
<p>&nbsp;</p>
<p>12:41:32</p>
<p>ГЄЛЛЄР Є.Б.</p>
<p>Дякую, Олександр Валентинович. Шановні народні депутати! Хочу зазначити, що перед тим, як голосувати Закон за номером 5055,&nbsp; надо, как минимум, проголосовать Закон 5049. Потому что пока у нас не будет Закона про обіг векселів в Украине, закон этот голосовать нельзя. Спасибо.</p>
<p>&nbsp;</p>
<p>ГОЛОВУЮЧИЙ. Зрозуміло.</p>
<p>Будь ласка, народний депутат Пинзеник.</p>
<p>&nbsp;</p>
<p>12:42:04</p>
<p>ПИНЗЕНИК В.М.</p>
<p>Шановні народні депутати! Ці обидва закони, який другий ми ще не розглядали, дійсно треба розглядати разом.</p>
<p>Про що йде мова? Ви знаєте непросту ситуацію, яка склалась в банківському секторі, у зв'язку з чим виникає необхідність погашення зобов'язань банків по сумах вкладів. Але оскільки коштів немає, то мова йде про тимчасову операцію. Мова йде про те, що уряд видає ОВДП в замін на зобов'язання фонду повернути у майбутньому за рахунок надходжень від банківського сектору кошти в бюджет України. І те, що говорить Сергій Терьохін про збільшення відрахувань – це окрема тема, її можна розглядати окремо.</p>
<p>А в даному випадку я пропонував би прийняти цей закон, оскільки мова йде про забезпечення, гарантії забезпечення повернення коштів за рахунок видачі фінансового векселя Фондом гарантування вкладів. Я прошу підтримати цей законопроект, і наступний також проголосувати також за основу і в цілому.</p>
<p>&nbsp;</p>
<p>ГОЛОВУЮЧИЙ. Будь ласка, міністр фінансів Олександр Шлапак.</p>
<p>&nbsp;</p>
<p>ШЛАПАК О.В. Шановні народні депутати! Дві речі, на яких я хотів би наголосити.</p>
<p>Перше. Що стосується формування Фонду гарантування вкладів. Верховна Рада давно визначилася – по всяким сумнівом в першу чергу туди ідуть гроші комерційних банків. якщо їх не вистачає для того, щоб виконати соціальні зобов'язання держави, виплатити людям по 200 тисяч гривень, хоча б, вступає Національний банк. Національний банк на сьогоднішній день виконав усі свої зобов'язання перед фондом, у фонді ресурсів немає. І тільки&nbsp; на третій, останній, руці вступає уряд, який робить це шляхом обміну своїх паперів&nbsp; цінних, облігацій внутрішньої державної позики на вексель Фонду гарантування вкладів.</p>
<p>Все, що ми зараз&nbsp; з вами робимо, тільки одне: ми викидаємо слова "фінансовий вексель", оскільки фінансовий вексель – це окремий інструмент. І для того, щоб запровадити його, ми можемо це зробити, нам знадобляться додаткові видатки, депозитарій, видатки коштів&nbsp; і час.</p>
<p>А друге, що я хочу сказати. У Фонді гарантування вкладів коштів на сьогоднішній день немає. У випадку&nbsp; неприйняття закону сьогодні, непідписання&nbsp; терміново його Президентом, ми позбавимо&nbsp; людей можливості отримати хоча би по 200 тисяч гривень виплат&nbsp; в Фонді гарантування вкладів. Потреба фонду до кінця року – близько 16 мільярдів. П'ять видав Національний банк, 10,1, ви вже прийняли рішення, народні депутати, в Законі про Державний бюджет 2014 року, у випадку необхідності&nbsp; направити ці кошти в Фонд гарантування вкладів. Така нагальна&nbsp; необхідність є. Будь ласка, проголосуйте зараз і підтримайте тих людей, хто розраховують на те, що держава виконає свої зобов'язання і заплатить по 200 тисяч гривень тим людям, вклади яких, на жаль, згоріли в банках. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ви знаєте, наскільки це болюче питання для багатьох наших&nbsp; громадян, які поклали гроші в банки і не можуть отримати назад ні копійки. І саме тому зрозуміло, що це не від гарного життя приймається цей закон, що уряд в цих складних умовах, так,&nbsp; буде кредитувати фактично Фонд гарантування для того, щоб людям виплатили&nbsp; гроші. Коли ми дбаємо про людей, ми повинні йти на цей крок, тому що&nbsp; уряд повинен допомогти Національному&nbsp; банку,&nbsp; який фактично не може&nbsp; сьогодні витягнути цю проблему. І уряд бере на себе&nbsp; форму&nbsp; допомоги Національному банку.</p>
<p>Прошу,&nbsp; шановні колеги, підтримайте це питання – 5055. І після цього, це зрозуміло, це пакет, два закони, які регулюють одне й те ж саме питання –&nbsp; питання забезпечення Фонду гарантування вкладів фізичних осіб. Прохання,&nbsp; шановні колеги,&nbsp; 5055 і потім – 5049. Тому що я підтримую виступ Гєллєра Євгена, що ці закони тільки вдвох можуть працювати.</p>
<p>Прошу, шановні колеги, підтримати прийняття за основу і в цілому проекту Закону 5055. Прошу, шановні колеги, голосувати всіх. Прошу.</p>
<p>&nbsp;</p>
<p>12:46:36</p>
<p>За-215</p>
<p>Рішення не прийнято.</p>
<p>Шановні колеги, давайте, хто не голосує, потім з вашими виборцями, які не можуть ні копійки отримати в банку, будете спілкуватися і пояснювати, що ви мали на увазі.</p>
<p>По фракціях, будь ласка. 65 – "Батьківщина",&nbsp; Регіони – 5, "УДАР" – 40, "Економічний розвиток" – 14, ЗМС – 1, 26 – "Суверенна європейська Україна", "Свобода" – 35, позафракційні – 29.</p>
<p>Капліна включіть мікрофон, народному депутату.</p>
<p>&nbsp;</p>
<p>12:47:06</p>
<p>КАПЛІН С.М.</p>
<p>Я хотів би, щоб передусім голови фракцій, які не забезпечили необхідний рівень присутності і голосування за цей законопроект, знали, що в Україні всього є близько 15 мільйонів вкладників, підкреслюю, 15 мільйонів громадян тільки що дивилися телеканал "Рада",&nbsp; будуть дивитися цей репортаж і давати оцінку рівню вашого захисту їх інтересів.</p>
<p>Цей законопроект, безумовно, має бути підтриманий, інакше кожен з тих, хто не дав голосів і хто не готовий захищати інтереси тих людей, які вклали гроші не в банки, а в національну економіку, які наповнили фінансові кровоносні судини економіки ресурсами, проклянуть вас за те, що ви не даєте сьогодні Україні шансу підняти свою економіку з колін.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський, одна хвилина.</p>
<p>&nbsp;</p>
<p>12:48:16</p>
<p>ЗАРУБІНСЬКИЙ О.О.</p>
<p>Дякую, Олександре Валентиновичу.&nbsp; Шановні колеги, якщо чесно, то на відміну від деяких попередніх законопроектів, які, я думаю, будуть носити декларативний характер, за який ми голосували, але, коли вони будуть реалізовуватися&nbsp; і імплементуватися,&nbsp; ви побачите, скільки буде складнощів. За цей законопроект мають проголосувати всі присутні, бо банківська система розвалюється, ви це прекрасно знаєте.</p>
<p>І якщо людині навіть 200 тисяч не будуть виплачувати, то всі його&nbsp; 10 сусідів, родичів, кумів і так далі вже ніколи нічого не віднесуть в банк. Тобто це закінчиться просто крахом української фінансово-банківської системи.</p>
<p>Тому за цей законопроект треба просто конче проголосувати, бо він є той, який допоможе зберегтися нашій банківській системі.</p>
<p>Ще раз я хочу сказати, рівень недовіри збільшується в прогресивній пропорції, якщо людям оці 200 тисяч не зможе держава видавати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу давайте зараз ще раз спробуємо повернутися до цього питання.</p>
<p>Прошу, колеги, я до всіх звертаюся, друзі, будь ласка, сідайте на свої робочі місця – важливе питання. Нам залишилось декілька голосувань і зможете відпочити на округах.</p>
<p>Прошу, шановні колеги, прошу повернутися до розгляду питання 5055. Прошу голосувати.</p>
<p>&nbsp;</p>
<p>12:49:56</p>
<p>За-222</p>
<p>Рішення не прийнято.</p>
<p>По фракціях, будь ласка. 69 – "Батьківщина", 6 – Партія регіонів, "УДАР" – 40,&nbsp; 14 – "Економічний розвиток", "За мир та стабільність" –&nbsp; 2,&nbsp; 26 – "Суверенна європейська Україна", 35 – "Свобода", позафракційні – 30.</p>
<p>Шановні колеги, в мене пропозиція наступна: давайте зараз Москалю Геннадію Геннадійовичу дамо можливість виступити. Він представить дві постанови зразу, дві постанови, які стосуються якраз соціального захисту громадян, що знаходяться&nbsp; в зоні антитерористичної операції. Я вважаю, що всі не залежно від політичної приналежності готові це підтримати. І після цього повернемося і ще раз&nbsp; спробуємо&nbsp;&nbsp; проголосувати 5055 і 5049. Тому що кожний з цих законів само по собі не працює, вони працюють тільки в двох.</p>
<p>Прошу, Геннадію Геннадійовичу, дуже коротко. І постанову представте.</p>
<p>&nbsp;</p>
<p>12:50:43</p>
<p>МОСКАЛЬ Г.Г.</p>
<p>Дуже коротко. Шановні колеги, скальп пройшов по Луганщині, не питаючи людей, в якому вони районі чи місті жили. І вийшло так, що&nbsp; сестра залишилася в одному селі, брат – в окупонованому ЛНР, інший брат лишився в селі, яке підконтрольне українській владі. І ті не можуть отримувати пенсії, зарплати, і ці не можуть отримувати. Тому що казначейства закриті.</p>
<p>Це йде мова про те, які населені пункти, які йдуть вдоль лінії Антитерористичної операції, де люди лишилися між землею і небом. І допомогти, крім вас, ніхто їм не допоможе. З квітня місяця не працюють вчителі, лікарі, на медичне обслуговування, на харчування немає абсолютно. Я був останню неделю в Трьохізбенки, де уже забули хворі, коли їли, на туберкульоз, хоча їм треба їсти хоча б шість раз в день, вони даже не їдять одного разу в день.</p>
<p>Шановні, це боротьба за кусок хліба, це борьба за виживання, це ніякої політики тут&nbsp; абсолютно немає. Так сталося. Ми дуже толерантно підготовили про розмежування земель, це ми говоримо, що ті землі поки переходять в підпорядкування району, де є районна рада працює, де працює казначейство. Так сталося, що в області... єдина область в Україні, де не працює обласна рада. Ці питання можна було зняти, але&nbsp; зібрати її по об'єктивним....</p>
<p>&nbsp;</p>
<p>ГОЛОВУЮЧИЙ. Шановні колеги, зрозуміла проблема? Проблема дуже проста: частина району звільнена, а районний центр залишився окупованим терористами. І для того, щоб перенести обслуговування цього району на інше казначейство, розумієте, пропозиція: змінити тимчасово його межи. От про що йдеться. Зрозуміла пропозиція? Зрозуміла. Це дві постанови, які стосуються одного і того ж самого питання. 5115 – проект Постанови про зміни адміністративно-територіального устрою Луганської області і встановлення меж Новоайдарівського і Слав'янського району Луганської області.</p>
<p>Прошу, шановні колеги, підтримати цей проект постанови за основу і в цілому. Прошу голосувати.</p>
<p>&nbsp;</p>
<p>12:53:47</p>
<p>За-236</p>
<p>Рішення прийнято. Дякую.</p>
<p>Наступний: проект Постанови про зміни в адміністративно-територіальному устрої Луганської області, зміну і встановлення меж Перевальського і Попаснянського районів Луганської області. Та ж сама тема. Прошу, шановні колеги, 5116 за основу і в цілому.</p>
<p>&nbsp;</p>
<p>12:54:20</p>
<p>За-236</p>
<p>Рішення прийнято. Дякую. Шановні колеги, дякую.</p>
<p>Шановні колеги, я прошу повернутися до банківської теми, до банківської теми, шановні колеги: 5055, 5049. Повернення вкладів нашим громадянам, шановні колеги, про це йдеться в цих законах: про повернення вкладів фізичним особам. Прошу, колеги, прошу, не розходьтеся, будь ласка! Давайте спробуємо повернутися до Закону 5055, потім – 5049. І підводимо риску під сьогоднішньою роботою. Прошу, шановні колеги, прошу! Колеги, прошу, прошу! Прошу сісти на свої робочі місця. Прошу підтримати повернення.</p>
<p>&nbsp;</p>
<p>12:55:22</p>
<p>За-219</p>
<p>Рішення не прийнято.</p>
<p>Будь ласка, колеги, я не знаю… Я прошу, не розходьтесь, давайте порадимося. Катеринчук, народний депутат. Зараз я дам слово…</p>
<p>&nbsp;</p>
<p>12:55:40</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України. Шановні народні депутати, я хотів би звернути увагу, що це прямий обов'язок держави – виконувати функції, якщо вона дає можливість банкам займатися тією діяльністю, якою вони займаються, тобто працювати з населенням, з їх фінансами. І тому сьогодні<b> </b>уряд просить додаткових інструментів в цей достатньо важкий час, щоб вони разом з Національним банком, з Пенсійним фондом могли збалансувати те, що сьогодні необхідно людям. Про розмови, що це будуть векселі замість грошей, це неправда. Справа йде саме про те, щоб полегшити ситуацію тих вкладників, які сьогодні не можуть отримати гроші. Тому я закликаю проголосувати цей законопроект. Якщо практика застосування цих векселів буде негативною, ми завжди його зможемо змінити, але нам треба допомогти сьогодні уряду.</p>
<p>&nbsp;</p>
<p>ГОЛОВУЮЧИЙ. Павлов, народний депутат, будь ласка. Колеги, не розходимось, дуже прошу вас.</p>
<p>&nbsp;</p>
<p>12:56:43</p>
<p>ПАВЛОВ К.Ю.</p>
<p>Народный депутат Павлов, 31-ый мажоритарный округ. Уважаемые господа! Вы знаете в учебниках по финансам оборота векселей существует такое понятие – финансовый вексель. Это вексель, который подкреплен финансовыми ресурсами. Не получится ли у нас так, что убирая слово "финансовый", вы будете просто раздавать людям бумажки, которые они будут передавать из поколения в поколение и останутся без денег? Есть подозрение, что именно так оно и будет. Поэтому мы считаем, что прежде чем голосовать такой законопроект, нужно понимать, что каждый вексель подкреплен финансовым ресурсом. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Рудьковський.</p>
<p>&nbsp;</p>
<p>12:57:21</p>
<p>РУДЬКОВСЬКИЙ М.М.</p>
<p>Шановні колеги! Дійсно, критична ситуація в країні. Кілька мільйонів громадян зараз не можуть отримати свої вклади в банках, ми повинні знайти рішення.</p>
<p>Олександр Валентинович, якщо сьогодні Верховна Рада не проголосує, я звертаюся до вас дати доручення уряду, щоб 14-го числа ми прийняли всі необхідні рішення, щоб люди почали отримувати свої кошти. Вони не можуть підготуватися до зими, закупити одяг і, в кінці кінців, повернути ми повинні довіру до банківської системи.</p>
<p>Ще одне. Я хочу звернутися до міністра фінансів. У 2005-му році, коли була криза, ми націоналізували велику частину банків, які взяли кредити в Національного банка. Чому ми цього не робимо? Ви дали 130 мільярдів рефінансування, половину цих коштів крадено, немає ні винних, ніхто не притягнутий до відповідальності і ви банки не націоналізуєте. Поверніть державну власність і кредитуйте за нормальним…</p>
<p>&nbsp;</p>
<p>ГОЛОВУЮЧИЙ. Терьохін, народний<b> </b>депутат, будь ласка.</p>
<p>Колеги не розходимось, я дуже прошу. Я дивлюсь на монітор і бачу, що Верховна Рада не готова працювати. Будь ласка, ніхто не розходиться.&nbsp;</p>
<p>&nbsp;</p>
<p>12:58:39</p>
<p>ТЕРЬОХІН С.А.</p>
<p>Шановні колеги! Ну давайте тоді може компроміс шукати. Сам цей підхід не вірний. Але, я ще раз нагадую, що треба підвищувати відрахування від доходів банкірів до фонду, а не розтринькувати державний бюджет. Цими ОВДП краще Пенсійний фонд профінансувати, а ніж фонд гарантування приватний. Але в зв'язку з тим, що це питання треба вирішувати в цьому році, я пропоную – пане міністре, послухайте! – я пропоную дискретно дати дозвіл на цей рік, до кінця року 14-го, внести зміни до Закону про державний бюджет і те саме до 1 січня в перехідні положення базового Закону про фонд гарантування, з протокольним, Олександр Валентинович, дорученням уряду на 14-е число розробити проект закону про збільшення відрахувань банків до Фонду гарантування вкладів фізичних осіб і тоді ми вийдемо з положення…</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Пинзеник Віктор Михайлович, будь ласка.</p>
<p>&nbsp;</p>
<p>12:59:55</p>
<p>ПИНЗЕНИК В.М.</p>
<p>Шановні колеги! Шановний Голово! Терьохін абсолютно правий. Тільки це немає жодного відношення до закону, про який ми говоримо. Воно має відношення до джерел покриття заборгованості, визначеної векселем перед урядом України.</p>
<p>Я хотів би розкрити трошки схему, як буде діяти ця схема. Ні про які векселі як спосіб розрахунку з вкладниками мова не йде. Мова йде про зобов'язання фонду гарантування перед урядом. Звідки з'являться гроші? Уряд видає ОВДП Фонду гарантування вкладів, взамін цього фонд гарантування видає вексель про зобов'язання погасити відповідну суму бюджету, отоварення ОВДП відбувається шляхом купівлі Національним банком України і з громадянами України розрахунки будуть вестись виключно в грошовій формі.</p>
<p>Тому я ще раз звертаюсь до колег підтримати прийняття цього рішення, як і проекту рішення, який пропонує Терьохін.&nbsp; Але нехай він його підготує, ми його розглянемо і можемо прийняти 14 числа.</p>
<p>&nbsp;</p>
<p>ГОЛОВУЮЧИЙ. Шановні колеги, давайте… Я прошу, народний депутат Опанащенко. Шановні колеги, голосування, я прошу давайте зараз проголосуємо.&nbsp; Ні, я ж вашу заяву обіцяв прочитати. Почекайте, будь ласка.</p>
<p>Прошу, міністр фінансів, і будемо приймати рішення, шановні колеги. Я вже не можу вичавлювати більше голосів з парламенту.</p>
<p>Прошу хвилину, оголосіть, будь ласка, в кулуарах: всі до залу! Останнє голосування. Будь ласка.</p>
<p>&nbsp;</p>
<p>ШЛАПАК О.В. Шановні народні депутати! Мені як міністру фінансів менше всього хочеться витратити 10 мільярдів гривень бюджетних коштів на цю ціль. Це правда. Я міг би теж сказати: це проблема банківського сектору, хай банківський сектор що хоче, те й робить.</p>
<p>Я згоден з паном Терьохіним, треба, напевно, на майбутнє шукати трохи інші форми наповнення Фонду гарантування вкладів. Але приведу вам цифри і, будь ласка, вдумайтеся в їх. Вклади до 200 тисяч гривень мають&nbsp; 98 відсотків українців. Ми говоримо про саму бідну публіку, яка сьогодні не може отримати свої вклади.</p>
<p>На сьогоднішній день процедуру ліквідації проходять 13 банків. І, на жаль, це не кінець. До кінця року їх буде більше. Але навіть для цих 13 банків, щоб виплатити по 200 тисяч гривень, потрібна сума в розмірі 10 мільярдів гривень. На рахунку фонду немає нічого. Якщо Національний банк видасть сьогодні позику, яку він по закону може видати, там опиниться 5 мільярдів гривень.</p>
<p>Таким чином сьогоднішнім голосуванням, фактично голосуванням, я згоден з Терьохіним, ad hoc, тому що така норма є тільки в бюджеті 2014 року, якщо на наступний рік не приймемо, значить не буде від уряду і від держави підтримки Фонду гарантування вкладів, ми можемо вирішити проблему і для іншої найбіднішої нашої публіки&nbsp; допомогти отримати хоча б щось з наших комерційних банків. Навіть не з банків, а з Фонду гарантування. Зараз на кону мільйони людей, найбідніших, які можуть отримати частково компенсацію за внесені вклади.</p>
<p>Підтримайте їх. Це наш спільний обов'язок. Дякую.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Виключно грошима.</p>
<p>&nbsp;</p>
<p>ШЛАПАК О.В. Віктор Михайлович Пинзеник повністю все пояснив. Дійсно, вже готові постанови уряду, які прийняті. Ми обмінюємося: вексель проти облігації внутрішньої державної позики. Облігації внутрішньої державної позики, які будуть належати фонду, вони несуть в Національний банк. Національний банк викуповує їх і дає живі гроші. Кошти поступлять в Фонд гарантування вкладів через 2 дні після підписання Президентом цього закону.</p>
<p>Тільки грошима, виключно грошима! У нас законом заборонено будь-які папірці. Люди отримають свої гроші тільки грошима. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, для того, щоб люди отримали гроші, уряду треба інструмент, щоб допомогти Національному банку і Фонду гарантування. От про що йдеться! Ви уряду даєте інструмент, щоб він допоміг Національному банку і Фонду гарантування. Люди будуть отримувати, колеги, виключно грошима. Про це йдеться. Але ж для цього треба запустити механізм, про який говорив міністр фінансів, про який говорив Віктор Пинзеник і інші народні депутати.</p>
<p>Колеги, перед тим як голосувати, народний депутат Опанащенко попросив, щоб він міг натиснути на кнопку, оголосити заяву про його вихід з депутатської групи "За мир та стабільність". Колеги, прошу, прошу. Пані Ганно, виключно грошима, міністр фінансів вам про це сказав. Виключно. Але, коли ви не проголосуєте, люди ні копійки не отримають, от в чому проблема. Не кивайте головою, ні копійки люди не отримають, коли ви не проголосуєте.</p>
<p>Будь ласка, увага, хто не голосує! Прошу, шановні колеги, прошу. Прошу підтримати повернення до проектів 5055. Прошу, колеги, прошу підтримати, захистити наших громадян, прошу.</p>
<p>&nbsp;</p>
<p>13:05:19</p>
<p>За-226</p>
<p>Рішення прийнято.</p>
<p>Шановні колеги, ну, я прошу, всі голосуйте, друзі! Інакше, інакше зараз ми не приймемо рішення. Прошу. Потім по фракціям. Поки по фракціям, народ розбіжиться. Прошу, шановні колеги, підтримати за основу і в цілому законопроект 5055. Прошу, колеги, кожний голос на вагу золота! Прошу голосувати.</p>
<p>&nbsp;</p>
<p>13:05:58</p>
<p>За-227</p>
<p>Рішення прийнято. Дякую.</p>
<p>Стоп! Стоп! Не розходимось! Фінал. І цей закон не працює без закону 5049. Аналогічний закон, який фактично задає питання щодо обігу цих векселів. Прошу. Прошу за основу і в цілому. <i>(Шум у залі) </i>&nbsp;За 2014 рік, зрозуміло. На 2014 рік. Прошу. Прошу, колеги. Прошу. Прошу, не розходимось!</p>
<p>Останнє голосування, поставимо крапку в нашій боротьбі. Будь ласка, прошу голосувати за основу і в цілому – 5049.</p>
<p>&nbsp;</p>
<p>13:06:50</p>
<p>За-222</p>
<p>Рішення не прийнято.</p>
<p>Шановні колеги, проект Закону про внесення змін до деяких законодавчих актів України щодо фінансових векселів Фонду гарантування. Тобто ми прийняли дозвіл, а тепер обіг векселів також повинен запустити цей механізм, це пов'язані закони. Терьохіну дайте слово, будь ласка. Не розходимось, друзі! Не розходимось! Одна картка, хтось винув, будь ласка, вставте. От, зараз нормально.</p>
<p>Будь ласка.</p>
<p>&nbsp;</p>
<p>13:07:14</p>
<p>ТЕРЬОХІН С.А.</p>
<p>Шановні колеги, ну, якщо ми проголосували зміни до бюджету на 2014 рік, то я пропоную знову-таки в "Перехідні положення" до базового Закону про Фонд гарантування вкладів теж, не в "Перехідні", а в "Прикінцеві положення" таку норму поширити лише до кінця цього року. І знов-таки я попросив би протокольне доручення уряду на 14 число подати законопроект про збільшення відрахувань банків до Фонду гарантування вкладів.</p>
<p>&nbsp;</p>
<p>ГОЛОВУЮЧИЙ. Мінфін не заперечує, Олександр Віталійович? Не заперечує.</p>
<p>Прошу, шановні колеги! Прошу! Прошу! Останнє голосування і можна йти спокійно навіть в буфет. Прошу! Прошу, колеги! Мобілізувались. Налаштувались. Голосуємо!</p>
<p>Прошу повернутись до голосування за цей закон 5049, два голосування. 5049. Прошу повернутись. Рудьковський зриває голосування, шановні колеги, шановні колеги. Для вкладників &nbsp;повідомляю.</p>
<p>&nbsp;</p>
<p>13:08:27</p>
<p>За-221</p>
<p>Рішення не прийнято.</p>
<p>Колеги, нема сенсу голосувати за 55, коли не прийнятий 5049. Гєллєр, голова комітету, він же пояснив вам.</p>
<p>По фракціях, будь ласка. "За" – 68 – "Батьківщина", Регіони – 7, "УДАР" – 40, 13 – "Економічний розвиток", 1 – ЗМС, "Суверенна європейська Україна" – 27, "Свобода" – 35, позафракційні – 30.</p>
<p>Прошу, народний депутат Рудьковський пояснить, чому не голосував зараз.</p>
<p>&nbsp;</p>
<p>13:09:03</p>
<p>РУДЬКОВСЬКИЙ М.М.</p>
<p>Шановний Олександре Валентиновичу, шановні народні депутати,&nbsp; я голосував за цей закон і вважаю, що ми сьогодні з пропозиціями, які погодився міністр фінансів, повинні за нього проголосувати сьогодні. Ми повинні гарантувати, що кожна людина, яка поклала кошти в банк, може отримати ближчим часом 200 тисяч гривень для свого сімейного бюджету. Я звертаюся від блоку лівих сил до всіх народних депутатів&nbsp; проголосувати сьогодні. І кожну сім'ю із тих&nbsp; мільйонів, які не можуть повернути вклади, забезпечити&nbsp; необхідними коштами. Спасибі. Ставте на голосування.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мирний.</p>
<p>&nbsp;</p>
<p>13:09:51</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Ви знаєте, вкотре переконуюсь, що, якби свободівців було 200 чоловік, то було б 200 голосувань "за". На жаль, поки що 35. Але, що хочеться сказати до відносно до цього закону.&nbsp; Скоріше за все, є люди, які не розуміють до кінця прописаний механізм видачі і обігу цих векселів, які є в законі. Тому я вважаю, що зараз міністр фінансів має дуже чітка сказати, що, наприклад, за день, за два, за п'ять чи за п'ятнадцять буде цей механізм виписаний. Тому що закон приймається, механізму немає. І воно тоді не працює ні перший ні другий закон. Давайте зараз чітко розставимо акценти, і цих нещасних шість голосів ми знайдемо. Але вкотре закликаю керівників фракцій забезпечити&nbsp; сто відсоткове голосування. Відмобілізувати людей, які потихеньку розчиняють в просторах буфетів і підземних ходів. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Пинзеник Віктор Михайлович.</p>
<p>&nbsp;</p>
<p>13:11:00</p>
<p>ПИНЗЕНИК В.М.</p>
<p>Шановні колеги, шановні народні депутати! Перш за все, хочу наголосити на те, що механізми ці і давно вже працюють. Я тільки нагадаю вам, ви кожного місяця чуєте Постанову уряду про до капіталізацію "Нафтогазу". Це дуже подібна схема через ОВДП. Але ми з вами обговорюємо надзвичайно делікатну тему і багато з того, що ми тут…&nbsp; чув я, краще б його в ефір не звучало. І коли ми зачепили тему, ми не маємо права зійти, не прийнявши рішення – це надзвичайно важливо для роботи банківської системи. Тому&nbsp; я дуже прошу колег, цей закон всього-на-всього кореспондує з нормами закону, який ми вже проголосували і без якого він діяти не буде. Я прошу колег підтримати цей закон і дати сигнал спокою для наших вкладників в українські банки.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, зрозуміло всім, мені здається, щодо необхідності прийняття цих законів. Друзі, давайте вже виступ, я бачу руки, тут не виступати треба, тут треба голосувати. Прошу, шановні колеги, підготуватись до голосування. Давайте, два голосування і можемо риску підвести. Я хочу подякувати всіх депутатів, які приймали закони антикорупційного пакету. Нагадаю, всі закони антикорупційного пакету ми прийняли. Сподіваюсь, що 14-го ми підведемо риску під цим питанням остаточно. І зараз нам треба прийняти і ті закони, які захищають економічні інтереси наших громадян. Друзі, дуже&nbsp; багато громадян постраждали із-за того, що банківська система не витримує того режиму економічного, який у нас у зв'язку з тим, що Україна змушена вести війну, захищаючи свої кордони, свою територіальну цілісність. Прошу, шановні колеги, два голосування: повернутись і зразу голосуємо в цілому. Прошу, колеги! Сергій Владиславович, Андрій Володимирович, я прошу, давайте на свої місця, потім поговоримо. Давайте зараз проголосуємо. Колеги, голосуємо!</p>
<p>Прошу підтримати повернення до розгляду проекту Закону 5049. Прошу, бистріше проголосуємо, бистріше підемо, шановні друзі,&nbsp; ну, це ж&nbsp; зрозуміло. Прошу, голосуємо щодо повернення. Будь ласка.</p>
<p>&nbsp;</p>
<p>13:13:40</p>
<p>За-220</p>
<p>Рішення не прийнято.&nbsp;</p>
<p>Що робимо, колеги?&nbsp; <i>(Шум у залі)</i> Колеги,&nbsp; два варіанти: останній раз –&nbsp; попитка, і тоді 14-го, переносимо на 14 число. Давайте, остання спроба, остання, остання! Колеги, я дивлюсь на монітор, коли всі, хто присутні в залі, проголосують, всі проголосують, є шанси прийняти.&nbsp;</p>
<p>Колеги, я тисну не тому, що мені&nbsp; цікаво дотиснути це питання, а тому, що дійсно, ну багато людей, ну ваші ж виборці потребують цього рішення, реально потребують. Захистіть їх,&nbsp; будь ласка! От всі, хто присутні в залі, коли тиснуть на кнопку, ми приймаємо&nbsp; рішення.</p>
<p>Прошу, колеги, остання спроба, остання спроба, прошу підтримати повернення до цього&nbsp; питання. Я розумію, голосуємо, голосуємо.</p>
<p>&nbsp;</p>
<p>13:14:41</p>
<p>За-223</p>
<p>Друзі, "за" – 223, рішення не прийнято. Я&nbsp; більше вижати не можу.</p>
<p>По фракціях, будь ласка.&nbsp; 68 – "Батьківщина",&nbsp; Регіони – 7, "УДАР" – 40, "Економічний розвиток" – 13, ЗМС – 1,&nbsp; 27 – "Суверенна європейська Україна", 35 –&nbsp; "Свобода", позафракційні –&nbsp; 32.</p>
<p>&nbsp;Шановні колеги,&nbsp; ми продовжимо, ми не можемо залишити&nbsp; це питання, ми&nbsp; продовжимо його обговорення і прийняття 14 числа. У нас немає іншого шляху.&nbsp;</p>
<p>А зараз ми закриваємо сесійне засідання. До побачення.</p>
<p>&nbsp;</p>

