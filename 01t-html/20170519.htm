Стенограма пленарного засідання
19 травня 2017
&nbsp;
<p align=center>ЗАСІДАННЯ СОРОК ДРУГЕ</p>
<p align=center>Сесійний зал Верховної Ради України</p>
<p align=center>19 травня 2017 року, 10 година 05 хвилин</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:05:04</p>
<p>ГОЛОВУЮЧИЙ. Доброго ранку! Прошу всіх заходити в зал, приготуватись до реєстрації. Якесь нездорове скупчення депутатів справа.</p>
<p>Колеги, будь ласка, заходимо в зал, готуємось до реєстрації. Шановні колеги! Можемо реєструватись?</p>
<p>Отже, колеги, прошу провести реєстрацію.</p>
<p>&nbsp;</p>
<p>10:06:20</p>
<p>Зареєстровано 336 народних депутатів.</p>
<p>Ранкове пленарне засідання Верховної Ради України оголошую відкритим.</p>
<p>Шановні колеги! Верхня палата парламенту Канади ратифікувала Угоду про вільну торгівлю з Україною. Лишень 14 березня, недавно Верховної Ради України схвалила відповідний закон. Я вітаю нас усіх з цим надважливим рішенням. Це важливе для України рішення.</p>
<p>І хочу сказати, що отримання безвізового режиму з ЄС, Угода про зону вільної торгівлі з Канадою засвідчують – Україна, не зважаючи на агресію і на війну, йде своїм шляхом, шляхом вільних демократичних країн.</p>
<p>Я хочу подякувати дипломатам і уряду, який присутній тут, за спільну проведену роботу, за шлях реформ. І сьогодні у нас "година запитань до Уряду". І я прошу привітати Прем'єр-міністра України Володимира Борисовича Гройсмана і уряд України. Привітаємо наш уряд. <i>(Оплески) </i>Можна було довше аплодувати, колеги. Прошу. Давайте ще раз привітаємо більш дружньо уряд, колеги. <i>(Оплески)</i></p>
<p>&nbsp;</p>
<p>ГРОЙСМАН В.Б. Дякую-дякую.</p>
<p>Я тільки сказав, пане Голово Верховної Ради, доброго дня шановні колеги, що тільки уряд має аплодувати багато і довго Верховній Раді України.</p>
<p>&nbsp;</p>
<p>ГОЛОВУЮЧИЙ. Може, будь ласка, будь ласка. <i>(Оплески) </i>Це було сильно.</p>
<p>Отже, колеги, сьогодні у нас буде формат наступний, радикально змінений: буде доповідь Прем'єр-міністра України Володимира Борисовича Гройсмана, а потім будуть запитання. І доповідь буде, ми проговорили з Володимиром Борисовичем, можливо 30 хвилин, можливо менше. Якщо буде доповідь коротша, відповідно буде більше часу на запитання від народних депутатів. Нагадую, запитання будуть від депутатів і тому треба бути на місці і провести запис. Володимире Борисовичу, можемо починати?&nbsp;</p>
<p>І я запрошую до слова Прем'єр-міністра України Володимира Борисовича Гройсмана. Будь ласка.</p>
<p>&nbsp;</p>
<p>10:08:52</p>
<p>ГРОЙСМАН В.Б.</p>
<p>Вельмишановний пане Голово Верховної Ради України, шановна президія, шановні дорогі колеги народні депутати! Декілька хвилин попрошу вашої уваги з великою шаною і повагою. Знаєте, я згадую, як ми з вами входили в бюджетний процес 2017 року, проводили необхідні консультації, роботу для того, щоб сформувати бюджет, який би міг стати бюджетом з чіткими пріоритетами. Але одним із головних завдань, яке ми ставили перед цим бюджетом, було завдання підвищення мінімальної заробітної плати. Ми боролись за це рішення і в цій залі лунали різні думки про те, потрібно це робити чи ні, пораховано це детально чи ні. Але по факту ми знайшли більшість голосів у цій залі для того, щоб підтримати і державний бюджет, і рішення для підвищення заробітної плати в країні. І ця заробітна плата вперше за всю історію нашої держави за один рік зросла в двічі. Звісно, цього є недостатньо. Але ті кроки, які ми почали робити, дали сьогодні можливість 4 мільйонам з половиною людей отримати вищу заробітну плату. Це те рішення, яке дало можливість нам детінізувати заробітну плату і врешті-решт повертати, розпочати повернення поваги до працюючою людини, людини праці в Україні.</p>
<p>Зараз ми стоїмо перед новим етапом і знову будуть розгортатись нові дискусії: потрібно це робити чи ні, досконала ця реформа або ні. Але точно можу сказати, що час на проведення пенсійної реформи, яка буде слугувати інтересам українських пенсіонерів, які є вже сьогодні на пенсії і майбутніх пенсіонерів, цей час настав. Ми маємо зараз попрацювати і прийняти всі необхідні рішення, щоб відновити справедливість. Яку ми маємо сьогодні пенсійну систему в нашій країні? Я попросив би вивести перший слайд з цифрами. Ми маємо 12 мільйонів українських пенсіонерів, 8 з яких живуть на мінімальну пенсію. Середня пенсія в нашій країні дорівнює 1 тисяча 828 гривень. Цього є абсолютно недостатньо для того, щоб хоча би забезпечити мінімальний рівень життя українських громадян.</p>
<p>Більше того, ця сума покриває тільки 50 відсотків прожиткового мінімуму для пенсіонерів.</p>
<p>Більш того, ця система є несправедливою, тому що вона не враховує стажу пенсійного і пенсійних внесків, які людина сумлінна, людина праці робила протягом свого трудового життя.</p>
<p>Виходить так, якщо ти працював і сумлінно платив податки, і сумлінно платив внески в Пенсійний фонд, ти все рівно отримуєш мінімальну пенсію. Але, якщо ти не працював, ти теж отримуєш точно таку ж пенсію як і людина, яка працювала все своє життя. Це є величезна несправедливість.</p>
<p>І третя позиція, про яку я хотів би сказати, чому ця система є несправедливою, чому вона є недосконалою. А тому, що у нас дефіцит Пенсійного фонду дорівнює вже в цьому році 141 мільярд гривень. Це більше ніж освіта, охорона здоров'я разом, це більше ніж один оборонний бюджет країни. Це говорить про те, що в тій системі несправедливий, недосконалий дефіцит Пенсійного фонду буде тільки зростати.</p>
<p>Якщо нічого не зробити, в наступному році цей дефіцит буде 175 мільярдів; якщо нічого не зробити, ще через рік – більше 200. Таким чином за три, чотири, п'ять років у Пенсійному фонді не буде грошей для того, щоб виплачувати навіть такі жалюгідні пенсії. Це говорить тільки єдине: ми маємо взяти на себе відповідальність і змінити цю систему. Ми багато місяців працювали над цим. І насправді, я про це не говорив, але перший крок ми зробили тоді, коли почали відновлювати і збільшили вдвічі мінімальну заробітну плату в країні. Це дало можливість і детінізувати її, відкрити шлях до проведення наймасштабнішої, на мій погляд, реформи, яка буде відповідати інтересам працюючих людей, інтересам пенсіонерів.</p>
<p>Наступний, будь ласка, слайд. Подивіться, яка відбувалася несправедливість, людям перерахували пенсії у 2012 році із розрахунку середньої заробітної плати 1 тисяча 197 гривень. 8 мільйонів 229 тисяч українських пенсіонерів, їм нарахована пенсія по розрахункам 2007 року, десять років назад, скільки всього змінилося, а пенсія не змінювалася.</p>
<p>Середня заробітна плата в країні і мінімальна заробітна плата в країні (наступний слайд, будь ласка) змінювалася дев'ять разів, дев'ять разів потрібно було робити перерахунок пенсій. З чого ми виходимо? Ми виходимо з того, що ми маємо повернути справедливість до пенсійної системи і маємо провести осучаснення пенсій. І за рахунок цього ми говоримо про те, і закладаємо це в проект закону, що ми вкладаємо показник не 1 тисяча 197 гривень, а 3 тисячі 764 гривні 40 копійок, це те, що дорівнює сьогодні середній заробітній плати.</p>
<p>Наступне. Осучаснення дасть можливість від 200 гривень і до тисячі, навіть більше тисячі гривень, щомісячних платежів. Це не та політика, яка була ще донедавна, коли пенсіонеру давали тисячу гривень - подачку, милостиню і потім про нього забували. Мова йде про регулярність доплати до пенсії, які ми бачимо на цій інфографіці. І так, 5 мільйонів 620 тисяч пенсіонерів отримують доплати щомісячні до своєї пенсії. Це те, що відповідає можливостям сьогоднішньої нової системи і те, що буде працювати на зменшення дефіциту Пенсійного фонду. Я теж хочу, щоб мінімальна пенсія в країні була три тисячі, або п'ять тисяч гривень, але тоді буде зростати сам дефіцит Пенсійного фонду. Якщо він сьогодні 140 мільярдів, помножте його на три і ви побачите, що це буде більше 400 мільярдів дефіцит. А це 40-50 відсотків нашого бюджету взагалі країни – це неможливо сьогодні, економіка не може нам це дозволити. І так, ми виходимо з того, що ми проходимо процес осучаснення пенсій для українських пенсіонерів.</p>
<p>Наступна позиція. Ми маємо враховувати з вами, повернути справедливість, страховий стаж. Ми ж маємо ввести диференціацію, якщо людина працювала 25 років (наступний слайд), вона має сьогодні достатню кількість грошей для того, щоб робити внески в Пенсійний фонд протягом свого виробничого життя і потім отримати нормальну пенсію.</p>
<p>Я чув, що говорять про те, що 25 років трудового стажу – це дуже погано. Друзі, 25 років трудового стажу – це є трудова пенсія, на неї треба заробити. І мільйони українців, я це стверджую, мільйони, абсолютна більшість все життя заробляли на свою пенсію, але, на превеликий жаль, ні в кого з політичних еліт тоді, коли формували цю систему не вистачило політичної волі зробити справедливу систему. Якщо ми побачимо на цей слайд, то ми побачимо, що нова реформа дає можливість: оце С1 – це площа, яку по сумі ми сплачуємо до Пенсійного фонду протягом свого виробничого життя. І потім, коли ми виходимо на пенсію, людина, якщо досягає пенсійного віку на пенсії, в середньому вона живе 18 років, потім всі ці 18 років ми починаємо отримувати пенсію, яка відповідає нашому заробітку.</p>
<p>І, звісно, якщо людина не має свого стажу пенсійного, вона має отримувати зовсім інший платіж – це соціальна допомога держави. Не треба забрати у одного пенсіонера, який все життя працював, і віддати іншому, який просто не працював з різних причин. Якщо мова йде по здоров'ю, є відповідна пенсія по інвалідності. Але, якщо людина байдикувала, не хотіла працювати, або займалась прихованою роботою, то звісно вона не може бути&nbsp; в нових, таких же рівних умовах як і всі інші громадяни України. Ми діємо в інтересах&nbsp; людини праці.</p>
<p>Наступне.<a name=_GoBack></a> Ми бачимо, що зміна системи дозволяє нам сьогодні фактично співставити, тобто зробити баланс 35-річні внески в Пенсійний фонд будуть дорівнювати всьому тому, що людина сплачує… всьому тому, що людина буде отримувати щомісяця вже нові оновлені пенсії.</p>
<p>Хотів би підкреслити, що ми також уникли в цій&nbsp; реформі підвищення пенсійного віку. Для працюючої людини пенсійний вік буде дорівнювати 60 років. Жодних змін&nbsp; у цьому питання відбуватися не буде. Ми категорично це не підтримували і все робили для того, щоб відстояти позицію збереження існуючого пенсійного віку.</p>
<p>Мені сьогодні 39 років, я маю трудового стажу майже 23 роки для того, щоб досягти 25-річного або навіть 35-річного віку трудового стажу мені виповниться 51 рік, мені ще треба буде 9 років працювати до пенсії. Кожна люди, яка працює вона має достатньо стажу для того, щоб отримати відповідну пенсію.</p>
<p>Більше того, ця позиція, ця реформа дає нам можливість побудувати бездефіцитний бюджет Пенсійного фонду. Протягом 7-10 років – 7-10! – ми вийдемо в нульовий бездефіцит Пенсійного фонду. Це означає, що ця система якраз буде бездефіцитною і буде спонукати взагалі розвиток нашої держави.</p>
<p>Крім того, що дуже&nbsp; важливо. Ми в цьому проекті закону врешті-решт будемо відновлювати справедливість, і зараз у нас така можливість є. Ми скасуємо так зване оподаткування пенсій для працюючих&nbsp; пенсіонерів. Від прийняття цього закону з першого дня&nbsp; його дії всі пенсіонери, які працюють сьогодні, будуть отримувати&nbsp; стовідсоткову пенсію без будь-яких додаткових понижень цієї пенсії або сплат.</p>
<p>Наступне. Ця нова система дає нам можливість наблизити підвищення соціальних стандартів, які були заплановані бюджетом на 1 грудня 2017 року, наблизити на&nbsp; 1 жовтня 2017 року. Це означає тільки єдине, шановні колеги,&nbsp; що ми фактично знайшли необхідні рішення в умовах сучасного стану нашої національної економіки, яка, до речі, і в I кварталі показала зростання, ми маємо сьогодні історичний шанс змінити систему нарахування пенсій в країні, яка буде зрозумілою, яка буде поважати людину праці, і саме головне, що ми ще закладаємо в цю систему: не буде більше того, що люди будуть 5, 7, 10 років чекати осучаснення пенсій. Ми закладаємо в цю основу, в цю систему автоматичне осучаснення пенсій кожного року: не менше 50 відсотків росту середньої заробітної плати, не менше 50 відсотків від інфляції. Це означає, що більше може бути, але менше 50-ти – ніколи. Це та соціальна справедливість, яку сьогодні чекають мільйони українців.</p>
<p>Взагалі з 1 жовтня, після того, як ви ухвалите цю реформу – а я надіюсь на те, що ми її спільно ухвалимо ще до того, як закінчиться ця сесія, - ми зможемо з вами підготуватись – і 1 жовтня 9 мільйонів українських пенсіонерів: 5 мільйонів 620 тисяч, про які ви бачили на слайдах, і ще 4 мільйони, по яких відбудеться наближення, підвищення мінімальних соціальних стандартів, - отримають вже вищу пенсію.</p>
<p>І ще одне, що дуже важливо. Ця реформа відкриває нам шлях ще до двох важливих рішень, які, я знаю, напрацьовуються в парламенті, і я думаю, що ми зможемо спільно знайти правильне рішення, - це накопичувальна система. І, саме головне, до кінця року я гарантую з цієї трибуни, я беру на себе зобов'язання, що ми внесемо новий закон про осучаснення і підвищення пенсій військовим пенсіонерам. Їх порядка 2 мільйонів людей, і ці люди отримають підвищення пенсій з 1 січня 2018 року.</p>
<p>Я достатньо відповідально ставлюсь, шановні друзі, до цієї реформи, до того, що я говорю з цієї трибуни. І це все співпадає з тим, що наш уряд може зробити, звісно, з вашою підтримкою, підтримкою Президента країни. Ми маємо зробити спільний продукт, який буде слугувати інтересам українських громадян. Я вважаю, що настав час змінювати країну через рішення, через рішення, які будуть приносити позитив в життя українських громадян. Щорічне осучаснення пенсій буде підвищувати соціальні стандарти наших пенсіонерів. Як тільки ми вийдемо на стійкий економічний ріст, ми зможемо збільшувати і мінімальні заробітні плати, і середні заробітні плати, ми зможемо збільшувати і пенсії для українських пенсіонерів.</p>
<p>Шановні друзі, &nbsp;беззаперечно, що українські пенсіонери і ми як уряд, який вносить цю ініціативу, потребуємо вашої підтримки.&nbsp; Я прошу: заберіть в сторону прапори, давайте візьмемо в руки єдиний український прапор, давайте зробимо цю реформу в ім'я українців. І я переконаний у тому, що, коли ви будете приїжджати в свої округи або&nbsp; в своїх поїздках ви будете зустрічати людей, які завжди вам будуть говорити: "Дякую".&nbsp; Я готовий за це нести персональну відповідальність.</p>
<p>Дякую за вашу увагу і розраховую на вашу підтримку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, виступ був коротший, і тому 40 хвилин дається на запитання. Я сподіваюся, це дасть нам змогу більше поставити запитань. Нагадую, це запитання не від фракцій, а лишень від депутатів, і тому прошу всіх приготуватись до запису.</p>
<p>І прошу провести запис на запитання народних депутатів до членів Кабінету Міністрів України. 40 хвилин. Будь ласка.</p>
<p>Кацер-Бучковська Наталія Володимирівна, будь ласка.</p>
<p>&nbsp;</p>
<p>10:23:48</p>
<p>КАЦЕР-БУЧКОВСЬКА Н.В.</p>
<p>Доброго дня, шановні колеги! Доброго дня, шановний пане Прем’єр-міністр! У мене питання до вас. Мене цікавить питання, яким чином і чи були здійснені якісь дії щодо того… щодо продовження транзитного контракту після&nbsp; 2019 року. Як відомо, транзитний контракт на транзит газу через Україну закінчиться в 2019 році і, відповідно, Україна може в разі його&nbsp; непродовження втратити більше 2 мільярдів гривень… доларів у рік доходу. Крім цього, ми втратимо дуже важливий геополітичний важіль в переговорному процесі, а також виникне питання взагалі використання нашої газотранспортної системи.</p>
<p>Також цікавить питання, яким чином уряд реагує на&nbsp; зовнішньополітичні виклики такі, які побудова газогону "Nord Stream"&nbsp; в обхід України.</p>
<p>Які дії здійснюються? Які ваші плани в цьому питанні? Дякую.&nbsp;&nbsp;</p>
<p>&nbsp;</p>
<p>10:24:46</p>
<p>ГРОЙСМАН В.Б.</p>
<p>Дякую за ваше запитання, надзвичайно важливе і стратегічне для нашої держави. Хочу підкреслити, що питання газотранспортної системи є одним із наших важливих пріоритетів. Ви знаєте, що нещодавно ми підписали меморандум з нашими європейськими партнерами щодо намірів спільного управління. Зараз йде судовий процес в Стокгольмі, я не хотів би коментувати до того, як буде рішення. І це буде впливати в тому числі на подальші наші плани щодо управління газотранспортною системою, її розвитку і так далі. Але однозначно ми будемо боротися за наші національні інтереси. Більше того, це не тільки наші національні інтереси і наша національна безпека. Це безпека взагалі сучасної Європи щодо диверсифікації постачання газу до країн Європи.</p>
<p>Тому ми над цим сьогодні працюємо. Більше того, ми вживаємо всі можливі заходи щодо недопущення будівництва проектів, які несуть суто політичний, я би сказав, характер з одної сторони, а з іншої сторони несуть загрозу для національної безпеки України і країн Європи. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Костенко Павло Петрович.</p>
<p>&nbsp;</p>
<p>10:26:11</p>
<p>КОСТЕНКО П.П.</p>
<p>Прошу передати слово Роману Семенусі.</p>
<p>&nbsp;</p>
<p>10:26:16</p>
<p>СЕМЕНУХА Р.С.</p>
<p>Шановний пане Прем’єр-міністр, безумовно пенсійна реформа є однією з найважливіших для нашої країни, бо стосується не лише пенсіонерів, а всіх поколінь без винятку. Ми категорично поділяємо принцип справедливості щодо нарахування пенсій в залежності від стажу. Проте запропонований вами фактично підвищення страхового стажу є нічим іншим як прихований спосіб підняття пенсійного віку. І я хотів, щоби ми про це говорили чесно і відверто.</p>
<p>Тому у мене конкретно декілька запитань. Назвіть коефіцієнт, згідно якого буде розраховуватися пенсія 18, 19 і 20 роках. Друге, назвіть дату не концепту, а конкретно законопроекту, який буде поданий до Верховної Ради. Одразу хочу сказати, що фракція "Об'єднання "Самопоміч" вимагає глибинних математичних професійних викладок, розрахунків на 5 і 20 років разом з прогнозом по демографічній ситуації.</p>
<p>Третє. Ми хочемо публічно вас спитати, коли і у який спосіб відбудеться публічний аудит нарешті Пенсійного фонду і буде створений…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>СЕМЕНУХА Р.С. … створений єдиний національний реєстр отримувачів усіх соціальних виплат і, насамперед, пенсіонерів? Дякую.</p>
<p>&nbsp;</p>
<p>10:27:35</p>
<p>ГРОЙСМАН В.Б.</p>
<p>Дякую, шановний колего народний депутат. Я би просив, щоби ви, коли задаєте питання, в принципі більш були коректні. Я вам зараз математично приведу, що страховий стаж це дещо інше, ніж пенсійний вік. Якщо у вас є 25 років пенсійного стажу і цим законом передбачено, що ви вийдете в 60 років на пенсію, то ви в скільки вийдете в 60? В 60. А, якщо буде збільшений пенсійний вік, наприклад, до 63 років? Це буде означати, що ваш 25-річний пенсійний стаж, а ви маєте ще три роки працювати. Тому це ніяким чином не співпадає з тим, що ви сьогодні сказали, задали питання.</p>
<p>Наголошую на тому, що ця система є справедливою. Це є система не для матеріальної допомоги, а це є система, яка працює для людини праці, яка все своє життя працює, робить внески, при досягненні 60 років має право на ці внески. Але я наголошую на тому, що людина, яка має стаж 25 років і більше, має отримувати більшу пенсію, ніж той, хто має стаж у 10 років і 15 років. Тому мова іде про те, щоб відновити справедливість. Ви за своє професійне життя накопичуєте внески, ви їх платите, потім ви їх отримуєте. Це є принципово важливим, я прошу це не плутати.</p>
<p>Тепер слухайте дуже уважно! Коефіцієнт нарахування по пенсіям в тих роках, що ви сказали, дорівнює 1.35. І ви маєте це теж для себе зафіксувати.</p>
<p>Більше того, ми зробили всі економічні розрахунки, ви правильно сказали, що це, з одного боку, для мене політичне, і для нас, рішення, але по суті це математика, це говорить про те, що ми зробили всі необхідні розрахунки, які доводять здатність цієї системи до реалізації. Це я вам говорив і про 3 тисячі 200 гривень, теж саме. Теж саме я чув з цього залу, що ні, все буде погано, буде надмірна інфляція і так далі.</p>
<p>Нічого подібного. Треба повертати повагу до людей, які працюють. Треба створити систему в ім'я тих людей, які заробили на свою пенсію.</p>
<p>І ще одна річ. Ви порахуйте просто сьогодні. В наступному році будуть виходити на пенсію пенсіонери, які мають народження 58 року. Ви порахуйте, скільки у цих людей сьогодні стажу. Цього стажу буде більше, ніж 35 років.</p>
<p>Поспілкуйтесь з людьми. І вони хочуть саме сьогодні справедливості. І ми цю справедливість з вами відновимо. Дякую за ваше запитання. А ми внесли пропозицію як уряд. Попередньо ми розглянемо це рішення на раді реформ. І потім внесемо в український парламент. Ми готові до дискусії і зустрічей до внесення, після внесення, під час розгляду.</p>
<p>Ми віримо в те, що робимо. І будемо разом з вами перемагати! Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тимошенко Юрій Володимирович, будь ласка.</p>
<p>&nbsp;</p>
<p>10:30:30</p>
<p>ТИМОШЕНКО Ю.В.</p>
<p>Прошу передати слово Максиму Бурбаку.</p>
<p>&nbsp;</p>
<p>10:30:35</p>
<p>БУРБАК М.Ю.</p>
<p>Шановний Володимир Борисович! Попри шалений спротив у цій сесійній залі щодо режиму спецконфіскації грошей Януковича останнім часом було, врешті-решт, затверджено режим спецконфіскації і півтора мільярди доларів зараховані до державного бюджету. Це командна робота "Народного фронту", Ради національної безпеки і оборони і Генеральної прокуратури.</p>
<p>Скажіть, будь ласка, чи передбачаєте ви можливість при розподілі цих надходжень до державного бюджету для продовження реформи по децентралізації об'єднаних територіальних громад профінансувати ЦВК для&nbsp; проведення місцевих виборів? Раз.</p>
<p>А, по-друге, після введення безвізу чи передбачаєте ви можливість виділення додаткових 200 мільйонів на Державну міграційну службу для того, щоб владнати додаткові пункти видачі біометричних паспортів? Дякую.</p>
<p>&nbsp;</p>
<p>10:31:31</p>
<p>ГРОЙСМАН В.Б.</p>
<p>Дякую. Дякую за ваше запитання. Насправді перший транш вже потрапив на рахунки Державного казначейства держави. Але, як ми знаємо, що всі ці, розподіл цих коштів буде відбуватись за рішенням Верховної Ради України, за пропозицією Уряду.</p>
<p>Ми хочемо провести консультації з коаліцією для того, щоб визначити, в яких напрямках. З коаліцією, з Президентом країни визначити, в яких напрямках ці кошти ми можемо пропонувати до використання.</p>
<p>На моє переконання, це питання оборони, це питання інфраструктури. Інфраструктура може бути освітня, медична. Це можуть бути, будівництво, посилення будівництва доріг або інших об'єктів з інфраструктури.</p>
<p>Це буде мати дві складових. З одного боку, підвищення обороноздатності або покращення умов інфраструктури нашої, якості інфраструктури. І з іншого боку, це буде сприяти розвитку національної економіки економічного зростання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Зараз два депутати передають слово, це Лінько наступний і Кошелєва передають слово Олегу Ляшку, тому 2 хвилини вам дається.</p>
<p>&nbsp;</p>
<p>10:32:43</p>
<p>ЛЯШКО О.В.</p>
<p>Олег Ляшко, Радикальна партія. Шановний пане Прем'єр-міністр, ми з увагою вислухали вашу презентацію по пенсійній реформі. Але ми хочемо сказати, що те, що ви пропонуєте зараз суспільству, ми з цим не згодні ні по формі, ні по суті.</p>
<p>Перше. По формі. Чому ви обговорюєте проект пенсійної реформи із Міжнародним валютним фондом замість того, щоб в першу чергу обговорювати це з українським суспільством? Пенсійна реформа, яку ви пропонуєте, зачіпає інтереси мільйонів українців. Пенсійна реформа, яку ви пропонуєте, має робиться не для Міжнародного валютного фонду, не для отримання кредиту чергового МВФ, а в першу чергу для українців, які мають право знати, коли вони виходитимуть на пенсію, яку вони пенсію будуть отримувати і які умови виходу на пенсію.</p>
<p>Друге. Сьогодні, як ви правильно сказали, 12 мільйонів людей в Україні пенсіонерів. В результаті вашої пенсійної реформи їх залишиться 5 мільйонів пенсіонерів. Тому що, насправді, ваша пенсійна реформа ставить одну мету – вивести українських пенсіонерів як клас. Тому що в результаті вашої пенсійної реформи більшість людей просто не отримає пенсію. Ви розказуєте про те, що не піднімається пенсійний вік. Це неправда. Тому що відповідно до вашого проекту, якщо в людини менше 15 років стажу вона має право виходу на пенсію у 65 років. Далі, сьогодні мінімальна пенсія для того, щоб отримати 15 років. Ви пропонуєте підняти на 20 років страховий стаж. Ви розказуєте про те, що вам пощастило мати 20 з гаком років трудового стажу. На жаль, не всім українцям пощастило, як вам, мільйони українців працювали на базарах, на вокзалах, на будівництві, їм не оформляли трудову і сьогодні в них немає цієї пенсії. І тому ми вимагаємо від вас перед тим, як ви пропонуєте цю реформу, порадьтесь з народом, а не робите кулуарно.</p>
<p>І останнє. У вас є всі можливості сьогодні підняти пенсію і не відтягувати до жовтня місяця. Досить дурити людей, давайте чесно говорити людям так як є.</p>
<p>&nbsp;</p>
<p>ГРОЙСМАН В.Б. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Володимир Борисович.</p>
<p>&nbsp;</p>
<p>10:34:54</p>
<p>ГРОЙСМАН В.Б.</p>
<p>Дякую, вельмишановний Олег Валерійович. Я хочу вам сказати, що якраз те, що ми робимо сьогодні і те, що я вступав це все те, що є правдою. І ця реформа робиться не для МВФ, ця реформа робиться для українських пенсіонерів. І, насправді, вона робиться не для того, щоб їх стало 5 мільйонів, а щоб 12 мільйонів діючих пенсіонерів… Я несу за це відповідальність, друзі. З 1 листопада ви з мене спитаєтеся, але ви з цієї трибуни будете говорити, що, так, ви були праві, тому що 12 мільйонів пенсіонерів, спочатку 9 мільйонів отримають перерахунки, потім 2 мільйона військових пенсіонерів з 1 січня отримають підвищення пенсій. Це буде означати, що 12 мільйонів пенсіонерів українських отримують вищі пенсії. І я за це відповідально заявляю. Я говорю про це з цієї трибуни, дивлячись в очі.</p>
<p>Більше того, до чого тут МВФ? Ви знаєте, що ми робимо цю реформу не для МВФ, а для українських громадян, які сьогодні живуть на межі бідності. І я хочу з цим покінчити просто. Я хочу, щоб люди жили краще і все буду робити для цього.</p>
<p>Наступне. Те, що, ви сказали, менше 15 років. Друзі, ну, давайте ще раз, ми будемо з вами говорити про пенсійну реформу як про пенсійну систему, як система трудової пенсії чи матеріальної допомоги, поясніть мені? Якщо ми говоримо, що це система трудової пенсії, то треба виходити від трудового стажу. І, якщо ми говоримо про людей, які працюють, то хочу вас запевнити, що будь-яка нормальна працююча людина сьогодні має 25 років спокійно свого стажу. 1958 рік, та людина, яка виходить на пенсію, порахуйте, 2 роки армії, у нього сьогодні буде 40 років стажу, а, можливо, і більше. Цих людей є абсолютна більшість в нашій країні. Що вони хочуть? Вони хочуть справедливості, бо їх обдурили, вони все своє життя працювали, працювали по 25, по 30, по 35, по 40 років&nbsp;&nbsp; платили внески і так же отримує той, хто ні жодного дня не працював, це неправильно. Тому ми говоримо про те, що ця система є справедливою.</p>
<p>Більше того, якщо ми хочемо подбати про тих людей, українців, які мають, які не працювали і мають стаж менш 15 років – у 60 років менше 15 років – вони і сьогодні пенсію не отримують, ви маєте про це знати всі. Але ми маємо створити систему зовсім іншу, соціальної допомоги цим людям, потурбуватися про них, дати їм можливість підтримати, але не за рахунок працюючої людини, ось про що я хочу сказати. Не можна, коли я, ви, неважливо, робітник на заводі сьогодні працює, зранку до світанку, пашить, отримує заробітну плату, у нього утримують 22 відсотки, сплачують в Пенсійний фонд, потім він виходить на пенсію у 60 років, замітьте, у 60 років виходить на пенсію, а йому кажуть, ти знаєш, ти мав би отримувати пенсію 3 тисячі гривень, ну ти не отримаєш три, ти отримаєш півтори. Тому що ми за тебе із своєї пенсії ще заплатимо тому, хто жодного дня не працював. Де ж ця справедливість? Тому в цій системі, про яку ми говоримо, це не система МВФ, це система України і для&nbsp; українців.</p>
<p>Я вважаю, що це одне із самих правильних системних, я б сказав, надзвичайно справедливих рішень, які Україна ще не бачила ніколи. Я про це говорив три двісті з цієї трибуни, я переконував, що це буде правильно, я говорив про децентралізацію і сьогодні місцеві бюджети зросли втричі, хоча дехто мені говорив, що в цьому році вони не зростуть. Я вам відповідально заявляю, після цієї реформи пенсії українців зростуть і будуть зростатимуть далі, це те, що чекають мільйони. І нехай, боронь боже, бог нас просто боронить від того, щоб&nbsp; було менше пенсіонерів. Ми маємо зробити все для того, щоб 12 мільйонів діючих пенсіонерів отримали нормальну якість життя, на це нам потрібно три, п'ять років, але, якщо ми тільки розпочнемо сьогодні.</p>
<p>Наголошую, з 1 жовтня українські пенсіонери 9 мільйонів отримають вищі пенсії і це буде перший крок, тільки перший для того, щоб йти далі. Далі ми будемо розбиратися далі із зарплатами, далі ми будемо підвищувати заробітну плату освітянам, а не переводити їх ніщинські пенсії, це для нас є саме головне завдання. І я наголосив, наступним етапом, це біля 2 мільйонів військових пенсіонерів і ми теж це зробимо.</p>
<p>Тому я прошу, Олег Валерійович, я прошу вас, ви довели, ви додали свої голоси, коли було 227 для мінімальної заробітної плати. Я про це завжди говорю – це теж мудрі рішення, я прошу вас його підтримати і ви будете мати теж в цьому питанні успіх. Бо будете приходити до людей і чути, що їх пенсія збільшилась, а ціни залишились стабільними і стало справедливо, і це дуже важливо, і я переконаний, що ми всі разом маємо це зробити. І той, хто не буде підтримувати зміну цієї системи, просто для нього, напевно, біль і страждання пенсіонерів не мають значення. А для нас це дуже велике має значення, ми хочемо систему змінити. Прошу всіх об'єднатись в цьому і підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Кужель Олександра і, колеги, щоб не було у нас спекуляцій, ми бачимо, скільки людей може виступити. Фракції, можуть депутати передавати і&nbsp; об'єднувати голоси в тому колі, в якому вони бачать, і я бачу, що вони встигають. І тому не робіть там, де не треба просто зайвих проблем. Будь ласка,&nbsp; Олександра Кужель.</p>
<p>&nbsp;</p>
<p>10:40:17</p>
<p>КУЖЕЛЬ О.В.</p>
<p>Доброго дня, пане Прем'єре! Володимир Борисович, єдина проблема після вашої доповіді, що ми подивились картинки, але наша фракція професійно займається… Я до вас звертаюсь! Професійно займається пенсійною реформою, я вам ще місяць тому пропонувала допомогу, але нас жодного разу не запросили. Я повністю підтримую "Самопоміч" пана Семенуху в тих питаннях, що, повірте, ми розбираємося і знаємо то, что под наперстками лежит. Ми розуміємо, що таке коефіцієнт 1,35. Ми розуміємо, що таке страховий стаж і&nbsp; трудовий стаж. У нас є пропозиції, якщо ви хочете, дійсно, прийняти гарну пенсійну реформу, за яку не тільки вам не буде соромно, а і нам, то ми готові з понеділка, хочете з завтрашнього дня, сідати і працювати з документами. В іншому випадку, якщо через коліна, я не впевнена, хоча…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд.</p>
<p>&nbsp;</p>
<p>10:40:37</p>
<p>КУЖЕЛЬ О.В.</p>
<p>… хоча реформу пенсійну треба робити. У нас є свої пропозиції, давайте все з'ясуємо,&nbsp; тут немає партійних якихось символів, у нас є фахові розрахунки&nbsp; разом з "Самопоміччю"&nbsp; ми готові сідати з вами, але не в залі Верховної Ради, а сідати за робочий стіл, а тут вже приймати готові рішення.</p>
<p>&nbsp;</p>
<p>10:42:15</p>
<p>ГРОЙСМАН В.Б.&nbsp;</p>
<p>Дякую за ваші запитання.</p>
<p>Я хочу підкреслити, що ми як уряд абсолютно відкриті до діалогу, до&nbsp; дискусії. Ми це демонстрували&nbsp; не один раз. На превеликий жаль,&nbsp; ми можемо з вами… багато з вами працювали в різних сферах, але коли підходить до&nbsp; підтримки голосування, ви все рівно не голосуєте. Суть навіть не в тому, я готовий і дискутувати, і обговорювати і так далі. Це реформа не через коліно. Я хочу, щоб ви це&nbsp; просто усвідомили, це реформа не через коліно, це реформа через розум, і через серце, бо люди десятиріччями не можуть страждати далі.&nbsp;&nbsp;&nbsp; На превеликий жаль, на пенсії люди страждають. Я не можу згадати, коли в людей була нормальна пенсія. Моя бабця в 90-х роках отримувала пенсії, по-моєму, 40 з чимось гривень – це знущання, притому що всі збагачувались на мільярди.&nbsp;</p>
<p>Я вважаю, що зараз це не є через коліно, це є через серце і біль, і страждання українських пенсіонерів і те, що ми збалансували систему це є, очевидний, факт. Будь ласка, все те, що буде тільки краще, ми будемо підтримувати. Але не забувайте про те, що&nbsp; там є дефіцит, не забувайте про те, що система має бути справедливою, не забувайте, що ми маємо забезпечити&nbsp; повагу до людей праці, і це головні пріоритеті, які ми ставимо. І саме головне, там є речі, які сьогодні теж відновлюють справедливість, я про це сказав. Відновлення… скасування оподаткування пенсій, тобто пониження пенсій&nbsp; для працюючих&nbsp; пенсіонерів і багато інших речей. З одного боку говорять, ми не читали, давайте ми почитаємо, а ви кажете, що ви почитали і там щось&nbsp; не добре і треба поміняти.&nbsp; Дуже дякую вам. Ми внесемо в парламент, ми будемо з вами дискутувати і будемо розраховувати, що… і, до речі, ми&nbsp; можемо обговорити це ще на Раді реформ,&nbsp; приходьте і тоді ми&nbsp; вийдемо на узагальнене рішення. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Юринець Оксана передає слово Анатолію Матвієнкові. Будь ласка, включіть мікрофон.</p>
<p>&nbsp;</p>
<p>10:44:20</p>
<p>МАТВІЄНКО А.С.</p>
<p>Пане прем'єре, я щиро вірю вашому слову. Але обставини&nbsp; викликають у мене з деяких питань серйозну тривогу. Ви заявили, що&nbsp; більше 30 мільярдів у цьому році у нас будуть на дороги. Сьогодні реально є в межах 6,6 мільярда. Репрофайлінг стоїть під знаком запитання. Давайте якось наведемо порядок з цим Національним банком, і проявіть тут характер, який вам притаманний, бо інакше нас ця Гонтарева уже доведе до ручки. Що з репрофайлінгом, невідомо.</p>
<p>Друге. Ви говорите за інфраструктуру, за гроші Януковича. Назвіть конкретну цифру, скільки з тих 40 мільярдів піде сьогодні на дорожнє будівництво.</p>
<p>І нарешті третє. 100 мільйонів уже два роки польського кредиту не освоюється. Знову якісь є невідомі причини, які стримують це прикордонне співробітництво в плані інфраструктури. Ну, проявіть характер, давайте запустимо цих 100 мільйонів. Ми, як собака на сіні: маємо…</p>
<p>&nbsp;</p>
<p>ГОЛОВУЮЧИЙ. Ви закінчили чи дати можливість завершити? Закінчили, так? Будь ласка.</p>
<p>&nbsp;</p>
<p>10:45:38</p>
<p>ГРОЙСМАН В.Б.</p>
<p>Я дам відповідь. Шановні колеги народні депутати, шановний Анатолій Сергійович, ми передбачили бюджетом 15 мільярдів. Там було тільки 5 мільярдів на… 7 мільярдів на погашення заборгованості, але ми 2 мільярди реструктуризували. Більше того, від перевиконання митниці ми тільки за перших три місяці передали вже 4 мільярди гривень на дороги теж. Тобто загальна сума буде наближена.</p>
<p>Про що мова йде? Депутати Верховної Ради, в тому числі і за вашою ініціативою, коаліції: "Блок Петра Порошенка", "Народний фронт" – ухвалили рішення, щоб забезпечити репрофайлінг. І ще 15 мільярдів мали йти від репрофайлінгу. Тому, коли ви говорите, що я сказав, я сказав тільки те, що 15 мільярдів, які є в бюджеті, плюс 15 репрофайлінга – буде 30, але я вважаю, що це є абсолютно реальним сценарієм. Ми домовились з Національним банком, що до кінця червня місяця, вибачте, травня місяця будуть прийняті всі необхідні рішення – і в червні ми вийдемо з ініціативою внесення змін до бюджету, і вже перших 10 мільярдів буде направлено на дороги. Тобто 15 плюс 10 – 25; 4 – виконання дороги, 4, це буде 29. Але ще митниця працює сьогодні, дає достатньо непогані перевиконання. І ми будемо загальну суму доріг, окрім місцевих бюджетів, буде навіть більше ніж 30 мільярдів.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>10:47:00</p>
<p>ГОЛОВУЮЧИЙ. Дякуємо.</p>
<p>Будь ласка, наступне запитання від народного депутата Кіссе. Йому передають слово його колеги.</p>
<p>&nbsp;</p>
<p>10:47:07</p>
<p>КІССЕ А.І.</p>
<p>Уважаемый Владимир Борисович! Я продолжу вопрос моего коллеги,&nbsp; который только что задавал вопрос.</p>
<p>Я на протяжение… уже&nbsp; несколько раз&nbsp; с этой трибуны, со своего места рабочего как народный депутат, встречи с вами подымал один и тот же вопрос – вопрос дороги Арциз-Тарутино, Сарата-Арциз. Мне обещали, а вы слово держите, что&nbsp; в ближайшее время будут выделены деньги, и пенсионеры в областной центр будут ездить по нормальной дороге. Сегодня даже автобусы отказываются ездить по этому маршруту.</p>
<p>Я вас убедительно прошу, вы давали поручение вице-премьер-министру, и я думаю, что&nbsp; там нужны небольшие деньги. Мои избиратели, жители Одесской области просят поддержать в ремонте дороги, о которой я уже сказал. Спасибо большое.</p>
<p>&nbsp;</p>
<p>10:48:18</p>
<p>ГРОЙСМАН В.Б.</p>
<p>Дякую. Будь ласка… Дякую за&nbsp; ваше запитання.</p>
<p>Звісно, після вашого запитання я дам доручення профільному віце-прем'єру, він працював з Укравтодором. В Укравтодорі це питання є в пріоритеті. Як тільки буде черговий розподіл ресурсу, який потрапив… Я переконаний в тому, що, ну доля вірогідності дуже висока, що ця дорога попаде в тітл, і по ній почнуться роботи. давайте дочекаємося змін до бюджету, щоб ми могли це реалізувати.</p>
<p>Зрозумійте тільки єдине, що є ресурс, який ми забезпечили з вами в бюджеті. Ми його вже перерозподілили, тобто на певні об'єкти. Ви говорите про новий об'єкт. Ми будемо все робити для того,&nbsp; щоби забезпечити його фінансування. Але не забувайте, що Одеса-Рені ми будуємо і будемо будувати, і добудуємо, в цьому питанні ми є абсолютно… ну тримаємо слово. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; Оксана Корчинська.&nbsp; Ваше запитання.</p>
<p>&nbsp;</p>
<p>10:49:07</p>
<p>КОРЧИНСЬКА О.А.</p>
<p>Володимир Борисович, коли ви стали Прем’єр-міністром, ви давали слово, що ми&nbsp; добудуємо нашу багатостраждальну національну лікарню "ОХМАТДИТ". На даний момент я інформую вас, що у нас буде спроба 30 числа через суд заблокувати&nbsp; будівництво Національної дитячої лікарні, тому що&nbsp; Національна поліція нічого не зробила для того, щоб передати підозри про повернення грошей наших, вкрадених на будівництві "ОХМАТДИТу". Півтора року, Арсен Борисович, це питання буде зараз до вас, я попереджаю, тому що в даному разі ці наші негідники забудовники часів Азарова зараз будуть пробувати заблокувати і відсудити 62 мільйони вкрадених грошей у нашого державного підприємства, котрі вже за допомогою кількох народних депутатів і МОЗу повернуті державі.</p>
<p>Національна поліція нічого не робить для того, щоб передати підозри…</p>
<p>&nbsp;</p>
<p>ГОЛОВУЮЧИЙ. Зрозуміле запитання. Просто багато бажаючих задати запитання.</p>
<p>Будь ласка, пане Гройсман, "ОХМАТДИТ", доля "ОХМАТДИТа".</p>
<p>&nbsp;</p>
<p>10:50:28</p>
<p>ГРОЙСМАН В.Б.</p>
<p>Дякую, дякую за ваше запитання. Дійсно ви правильно сказали, що я сказав в минулому році, що ми добудуємо "ОХМАТДИТ". Доповідаю, в першу чергу, як я обіцяв, ми добудуємо. І зараз ведуться повномасштабні будівельні роботи і будуть завершені, як би хто нам не заважав, ви правильно говорите. Кожен день – добрий день! Ми поки розв'язали цей вузол проблем корупційних, розрубили, ми тільки змогли розблокувати будівництво. Але там є всі ці історії, про які ви кажете, які потребують і відповідних справедливих судових рішень, і підходу правоохоронної системи, беззаперечно. Ми це розуміємо, знаємо, але все робимо для того, щоб завершити будівництво.</p>
<p>Вчора ми ухвалили порядок, нам треба закуповувати нове обладнання. Ну, це вже, будь ласка, я хочу, щоб все було дуже прозоро, будь ласка, беріть в цьому участь через ProZorro, купуйте обладнання, щоб всі бачили до кожної гривні, скільки що коштує, бо це все… До речі, туди будуть залучати і лікарів, і колектив лікарні, бо це все буде слугувати здоров'ю маленьких діточок. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я наголошую, що просять… Я чую, не кричіть, будь ласка. Народний депутат зверталася до пана Авакова з цим запитанням. Будь ласка, пане Аваков, дайте відповідь.</p>
<p>&nbsp;</p>
<p>10:51:48</p>
<p>АВАКОВ А.Б.</p>
<p>Шановні народні депутати, чути? Шановні народні депутати, я думаю, що треба звикати, що розслідування веде Національна поліція. Надзирає на розслідуванням, контролює, процесуально керує Генеральна прокуратура. Тому політичне питання народного депутата, що розкрали "ОХМАТДИТ", це також дуже сумно і для мене. Але я не можу керувати розслідуванням і не повинен це робити. І ви це добре знаєте, пані народний депутат. І ми розглядаємо всі ці питання в межах своєї компетенції.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Матвієнков від "Опозиційного блоку". Прошу.</p>
<p>&nbsp;</p>
<p>10:52:30</p>
<p>МАТВІЄНКОВ С.А.</p>
<p>Матвеенков, 57 округ, Мариуполь.</p>
<p>Владимир Борисович! Владимир Борисович! Очень хотелось бы все-таки услышать и чтобы вы меня услышали. Я с вниманием услышал ваше выступление. Хотелось бы, чтобы оно, ну, действительно убедительно, веско. Но я вам задам один вопрос, вот смотрите. Дефицит Пенсионного фонда 140-150 миллиардов на сегодняшний день. Мы говорим о том, что отчисления в Пенсионный фонд за это время у нас не меняются, мы оставляем его константой. За счет чего мы можем увеличить пенсию? У нас есть два пути. Либо мы перераспределим пенсию внутри Пенсионного фонда, ну тогда количество людей, которые находятся сегодня на грани выживания, катастрофически увеличиться. Уже сегодня минимальная пенсия такова, что на нее не проживешь. Но мы ее тогда вынуждены будем еще уменьшить для кого-то, чтобы кому-то увеличить. Это первый вопрос.</p>
<p>Либо второй вопрос. Мы должны уменьшить количество пенсионеров, но тогда у нас автоматически увеличиться срок и тогда вы говорите не совсем правильно. Не совсем я понимаю ваши расчеты, когда вы закладу ложете 78 лет жизни при условии, что 63 у нас для мужчины и для женщины, между прочим, тоже там…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, пане Прем'єр.</p>
<p>&nbsp;</p>
<p>10:53:43</p>
<p>ГРОЙСМАН В.Б.</p>
<p>Дуже дякую за ваше запитання. Зараз дам вичерпну відповідь.</p>
<p>Перше. Вік життя українців, ви праві, це велика несправедливість, що ми живемо менше, ніж наші європейські сусіди. Я говорю не про це. Я говорю про статистику. Пенсіонер, який вийшов на пенсію, він живе на пенсії в середньому 18 років. Просто люди, на превеликий жаль, в ранньому віку помирають. І це окрема тема з якою ми сьогодні займаємося з вами. Це статистика, про яку я вам кажу, що він живе 18 років.</p>
<p>Друга позиція. Ми на наступний рік будемо зберігати той же самий дефіцит Пенсійного фонду порядка 145 мільярдів, він не буде зростати. Але звідки гроші? Ви правильно говорите. За рахунок детінізації. Перший крок, я сказав з цієї трибуни, підвищення мінімальної заробітної плати. Підвищення мінімальної заробітної плати дало нам більше охоплення тих, хто платить внески в Пенсійний фонд.</p>
<p>Більше того, у нас з 16 мільйонів працездатних 25 відсотків не платять внески в Пенсійний фонд! А потім приходять, як по свячену воду, за пенсією! Так вони мають і будуть платити. Всі, хто працюють, мають платити внески в Пенсійний фонд і отримувати право на справедливу пенсію.</p>
<p>Ще одну річ, яку я хотів би вам сказати. Нам потрібно буде біля 12 мільярдів з 1 жовтня розпочати це фінансування. Ми вже маємо 7,9 мільярдів перевиконання до плану. До 1 жовтня у нас буде 12 мільярдів для того, щоб розпочати.</p>
<p>Більше того, в наступному році нам на ці цілі потрібно буде 30 мільярдів! Але ми компенсуємо ці 30 мільярдів за рахунок власних надходжень Пенсійного фонду. І це дасть можливість нам утримати дефіцит на рівні 2017 року.</p>
<p>А з 2019 року, ми переконані, що цей дефіцит почне спадати. Але ні в якому разі навіть не думайте над тим, щоб зменшувати кількість пенсіонерів! Пенсіонер досяг 60 років, сумлінно працював – будь ласка, на пенсію. Людина не має 15 років стажу, не працювала все своє життя&nbsp; –&nbsp; будь ласка, йди в соціальний захист, отримай свою персоніфіковану соціальну підтримку і вона буде меншою, ніж тієї людини, яка все життя працювала. Це є принципово важливим.</p>
<p>І ще одна річ, про яку я хотів сказати, друзі! У нас є надшкідливі професії. Послухайте дуже уважно. Шахтарі, металурги, які входять до першого і другого списку, ви знаєте, що певним чином цей список в минулому році був підкоригований.</p>
<p>Але ми разом з профспілками, з Федерацією роботодавців підписали угоду, в якій передбачили, що буде запроваджено для цих професій окрема система пенсійного страхування, пенсійних внесків. І це дасть можливість не тільки зберегти цей список один, два, який є. І щоб люди завчасно виходили на пенсію, тому що не може сталевар у печі працювати 25 років. Ми це розуміємо. А щоб вони виходили раніше.</p>
<p>І більше того, ми навіть з вами розширимо перший і другий список більше, ніж він є сьогодні. І зробимо його в інтересах тих людей, які працюють на шкідливому виробництві. Це теж є дуже важливим нововведенням в цій системі. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Голуб, народний депутат, запитання.</p>
<p>&nbsp;</p>
<p>10:57:02</p>
<p>ГОЛУБ В.В.</p>
<p>Дякую. У мене запитання до міністра екології. Шановний Остапе Михайловичу, в минулому році Міністерством екології було виділено більше 36 мільйонів гривень платників податків з природоохоронного фонду на реконструкцію колектора в місті Золотоноша Черкаської області. Здавалось би, гарний проект якби не одне "але". Наприклад, в рамках цього проекту пісок був закуплений по ціні майже 2 тисячі 700 гривень за куб. При ринковій ціні десь приблизно 60 гривень. Такого піску, наприклад, було куплено тисячу кубів. Відтак, була переплата 2,5 мільйонів, яке осіло невідомо де. Скажіть, будь ласка, чи діє в міністерстві якась система щодо моніторингу використання коштів природоохоронного фонду? І як міністерство планує реагувати на такі речі?</p>
<p>І маленьке запитання до Прем'єр-міністра щодо ситуації, яка складається навколо "Черкасиобленерго". Тому що там людям уже 5 місяців не платять зарплатню. Область на межі дійсно вже енергетичної кризи. Пане Прем'єр-міністр, без вашого особистого втручання, на жаль, це питання не буде вирішене, бо вже…</p>
<p>&nbsp;</p>
<p>ГОЛОВУЮЧИЙ. Будь ласка, відповідь на запитання Прем'єр-міністра і далі.</p>
<p>&nbsp;</p>
<p>10:58:22</p>
<p>СЕМЕРАК О.М.</p>
<p>Шановний пане Владиславе, якщо можна, я почну з першого вашого запитання, яке стосується використання природоохоронної програми.</p>
<p>Ви знаєте, що після змін до українського законодавства 20 відсотків екологічного податку, який збирається надходити до загального фонду державного бюджету 25 відсотків залишається органам місцевого самоврядування і 55 відсотків від цього податку залишається в обласних бюджетах на вирішення екологічних проблем, які є на території.</p>
<p>Згідно постанови Кабінету Міністрів 1147 працює процедура використання цих коштів, яка передбачає співфінансування і з державного, і з бюджетів органів місцевого самоврядування.</p>
<p>На виконання цієї постанови органи місцевого самоврядування звертаються до Міністерства екології і природних ресурсів на відповідне співфінансування і в результаті процедури конкурсного відбору та погодження з Міністерством фінансів та пізніше Кабінетом Міністрів у 2016 році ці проекти фінансувалися.</p>
<p>Абсолютно правильно ви відмітили, що фінансувався проект, згаданий вами, в Черкаській області. На жаль, Міністерство екології може контролювати лише на етапі проектування, а використання коштів і ціни, які були чи кошти, які були проплачені, це повинна бути спільна робота аудиторської, очевидно, служби правоохоронних органів та органів місцевого самоврядування. І якщо насправді відбулася переплата за роботи чи товари, ми разом з вами по одну сторону барикад, давайте ініціювати перевірку і виявляти такі факти, відповідно вживати заходів, які передбачені чинним законодавством. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:00:30</p>
<p>ГОЛОВУЮЧИЙ. Дякую вам.</p>
<p>Писаренко&nbsp; Валерій Володимирович, будь ласка.</p>
<p>&nbsp;</p>
<p>11:00:37</p>
<p>ПИСАРЕНКО В.В.</p>
<p>Шановний Володимире Борисовичу! Хочу вам задати питання стосовно Харкова. Ви нещодавно брати участь у відкритті найновішого Центру адміністративних послуг і ви бачили, що місто розвивається, є дуже багато успішних проектів. І в цьому році ми відкрили нову станцію метро, і продовжуємо працювати з міжнародними фінансовими інституціями в цьому напрямі. Ви знаєте, ми зверталися щодо підтримки Кабміном цієї ініціативи, нам потрібно державні гарантії під це. Європейський банк реконструкції та розвитку, Європейський інвестиційний банк, з нами співпрацює, потрібна підтримка уряду. Харків'яни сподіваються, що це дасть змогу добудувати дві нові станції та електродепо. Прошу вас підтримки і реакцію уряду, коли можна розраховувати на таку підтримку? Дякую.</p>
<p>&nbsp;</p>
<p>ГОЛОВУЮЧИЙ. Хто буде відповідати від уряду?</p>
<p>&nbsp;</p>
<p>11:01:44</p>
<p>ГРОЙСМАН В.Б.</p>
<p>Дуже дякую за ваше запитання.</p>
<p>Насправді під час робочої поїздки до Харківської області голова обласної державної адміністрації, мер міста поставили питання про те, що потрібна підтримка держави у будівництві Харківського метрополітену, я тоді вам пообіцяв, харків'янам пообіцяв, що ми це підтримаємо. Ми зараз чекаємо документи від Європейського банку реконструкції і розвитку і Європейського інвестиційного банку. Як тільки вони надійдуть, ми готові їх розглядати і максимально підтримати Харків щодо будівництва метро в цьому прекрасному місті. Дякую за ваше запитання.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, ми вже… дві хвилини завершилось, подивимося хто ще встигне, зараз Федорук Микола Трохимович, будь ласка.</p>
<p>&nbsp;</p>
<p>11:02:26</p>
<p>ФЕДОРУК М.Т.</p>
<p>Прошу передати Михайлу Бондарю.</p>
<p>&nbsp;</p>
<p>ГОЛОВУЮЧИЙ. Будь ласка, Михайло Бондар. Включіть мікрофон Михайлу Бондарю.</p>
<p>&nbsp;</p>
<p>11:02:54</p>
<p>БОНДАР М.Л.</p>
<p>Включений, дякую. Михайло Бондар, 119 виборчий округ.</p>
<p>У мене питання до міністра енергетики, шановний Ігорю Степановичу, скажіть, будь ласка,&nbsp; кожен раз відкладається розгляд концепції по вугільній галузі. Скажіть, будь ласка,&nbsp; коли він буде представлений на Кабінеті Міністрів, щоб можна було з ним ознайомитись?</p>
<p>&nbsp;</p>
<p>11:03:22</p>
<p>НАСАЛИК І.С.</p>
<p>Дякую, пане Михайло, і дякую за допомогу в проходженні Закону про ринок електричної енергії. Дякую за законодавчі ініціативи, які зараз у&nbsp; вигляді закону і які знаходяться на підписанні у Президента щодо мораторію на виконавче впровадження до шахт.</p>
<p>Повинен вам сказати, що вчора на засіданні уряду я піднімав це питання і Прем'єр-міністр України пообіцяв, що першим питанням на наступний Кабінет Міністрів України буде реформування вугільної галузі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І, колеги, останнє запитання від Опанасенка Олександра Валерійовича.</p>
<p>&nbsp;</p>
<p>11:04:01</p>
<p>ОПАНАСЕНКО О.В.</p>
<p>Прошу передати слово Єгору Соболєву, будь ласка.</p>
<p>&nbsp;</p>
<p>11:04:07</p>
<p>СОБОЛЄВ Є.В.</p>
<p>Пане Прем'єр-міністр я хотів би дізнатися, чому уряд не приймає постанову, яка запропонована міністром енергетики про заборону імпорту російського вугілля? В світі немає проблем з тим, щоб купити вугілля, більше того, за даними Державної служби статистики минулого року південноафриканське вугілля коштувало Україні дешевше ніж російське. Втім українські компанії за дозволом українського уряду минулого року віддали Росії 1 мільярд доларів за вугілля. Фактично про профінансували економіку агресора в такий спосіб. Що заважає уряду прийняти пропозицію міністра енергетики і ухвалити рішення про заборону імпорту російського вугілля?</p>
<p>&nbsp;</p>
<p>ГОЛОВУЮЧИЙ. Це останнє запитання. Зорієнтуйтесь, хто буде відповідати.</p>
<p>&nbsp;</p>
<p>11:05:06</p>
<p>НАСАЛИК І.С.</p>
<p>Дякую. Якщо дозволите, я відповім.</p>
<p>Дякую за запитання. Перш за все хочу сказати, що на сьогоднішній день працюють надзвичайні заходи і ми практично не працюємо із станціями, це величезна робота енергетиків, яка не працює на газовій групі вугілля. Споживання його мінімальне і складає порядку 3,5-4 тисячі в добу, у той час, коли ми споживали 22-25. Аналогічна ситуація буде продовжуватись практично до середини вересня, що дасть можливість нам повністю закупити антрацитову групу вугілля, тим більше, що об'єми її зменшились по відношенню до минулого року практично в 2 рази.</p>
<p>Зокрема є три напрямки, звідки ми збираємось закуповувати разом із компаніями, а як ви знаєте, що вони практично всі приватні, у міністерстві тільки находиться "Калуська ТЕЦ", розробили три позиції.</p>
<p>Перша позиція – це все той "Річард-Бей" і в основному це контрактується дві компанії ДТЕК і "ТехНова".</p>
<p>Друга позиція – розглядається можливість щодо постачання казахського вугілля.</p>
<p>Третя позиція – це Сполучені Штати Америки. І ми отримали підтвердження, що 23 травня приїжджає робоча група щодо повністю можливості забезпечення антрацитової групи Сполучених Штатів Америки. Повинен сказати, що не весь антрацит підходить Україні, це тільки молодий антрацит, де кількість летючих повинна бути не нижча, нижче чим 18 відсотків.</p>
<p>На сьогоднішній день запаси нашого вугілля більші чим до осінньо-зимового періоду, який був 16-17 року. Я не бачу великих проблем щодо взагалі підготовки до осінньо-зимового періоду. Ми зробили вже кардинальний крок міністерство і направили в Державну фіскальну службу і на Енергетичну митницю звернення з просьбою, щоб при заході вугільної продукції на територію України з походженням з зони ОРДЛО, щоб ця продукція конфісковувалась. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, ще Володимир Борисович Гройсман, заключне слово.</p>
<p>&nbsp;</p>
<p>11:07:06</p>
<p>ГРОЙСМАН В.Б.</p>
<p>Вельмишановний пане Голово Верховної Ради! Шановна Ірино Володимирівно! Шановні колеги&nbsp; народні депутати! Хочу вам подякувати за ваші&nbsp; запитання.</p>
<p>Я хочу наголосити, що все, що ми зробимо, зробимо це тільки спільно. Ми шануємо і поважаємо думку народних депутатів, ми дуже хочемо, щоб ті реформи, які будуть змінювати життя українців, були прийняті в цьому залі цим українським парламентом. І ми розраховуємо на конструктивну співпрацю для того, щоб максимально швидко ухвалити зміни до пенсійної системи, яку очікують українські громадяни. Дякуємо за ваші запитання. І будемо раді завжди приходити і звітувати перед народними депутатами України і перед українським народом.</p>
<p>Дякую і бажаю гарного дня. Дякую.</p>
<p>&nbsp;</p>
<p>ГОЛОВУЮЧИЙ. Дякую вам за презентацію. Дякую за відповідь на питання.</p>
<p>Я сподіваюсь, на&nbsp; майданчику парламентських комітетів ми зможемо пропрацювати, продискутувати ваш проект пенсійної реформи. На цьому "година запитань до Уряду" оголошую завершеною. Давайте подякуємо уряду за&nbsp; участь в роботі Верховної Ради України.</p>
<p>А зараз згідно&nbsp; Регламенту ми маємо 30 хвилин для оголошення запитів. І для оголошення запитів я запрошую до слова Першого заступника Голови Верхової Ради України Ірину Геращенко. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:08:29</p>
<p>ГОЛОВУЮЧИЙ. Дякую,&nbsp; шановний пане Голово. Я хочу поінформувати колег, що у нас є зареєстрованими 266 запитів.</p>
<p>Отже, у нас немає&nbsp; на сьогодні запитів до Президента України, тому я&nbsp; відразу починаю оголошувати до&nbsp; інших органів влади.</p>
<p>Віктора Развадовського<a name=s1></a> до голови Житомирської обласної ради, голови Житомирської обласної державної адміністрації щодо забезпечення комп'ютерного класу загальноосвітньої школи I-III ступенів № 2 міста Чуднова Житомирської області оновленою комп'ютерною технікою.</p>
<p>Віктора Развадовського до міністра екології та природних ресурсів України, голови Житомирської обласної державної адміністрації щодо буріння глибинної свердловини в селищі міського типу Романів Житомирської області.</p>
<p>Тараса Пастуха до міністра оборони України, Голови Служби безпеки України, <a name=Temp></a>начальника Генерального штабу - Головнокомандувача Збройних Сил України щодо реалізації Стратегії кібербезпеки України.</p>
<p>Олени Сотник до Голови Служби безпеки України щодо отримання доступу до автоматизованої інформаційної системи обробки інформації, призначеної для накопичення та зберігання електронних декларацій усіх суб'єктів декларування в СБУ та ознайомлення з деклараціями про майно, доходи, витрати і зобов'язання фінансового характеру співробітників СБУ.</p>
<p>Федора Негоя до Прем'єр-міністра України щодо зловживання владою головою Херсонської обласної державної адміністрації Гордєєвим, директором департаменту екології та природних ресурсів Херсонської обласної державної адміністрації Попутько, начальником Херсонського обласного управління водних ресурсів Андрієнко, начальником Приморського управління водного господарства Херсонського обласного управління водних ресурсів Лупа.</p>
<p>Олександра Абдулліна до Прем'єр-міністра України про попередження екологічної катастрофи загальнодержавного масштабу.</p>
<p>Олександра Абдулліна до голови Рівненської обласної державної адміністрації про надання невідкладної медичної допомоги жительці міста Дубровиця Рівненської області Аллі Гладкій.</p>
<p>Валерія Писаренка до міністра внутрішніх справ України щодо невідкладного вжиття заходів з метою припинення незаконного обігу наркотичних речовин через мережу Інтернет.</p>
<p>Олександра Опанасенка до Голови правління Пенсійного фонду України щодо надання інформації стосовно пенсійних виплат.</p>
<p>Вікторії Пташник до Прем'єр-міністра України, Міністра екології та природних ресурсів України щодо недотримання Міністерством екології та природних ресурсів України строків видачі дозволів на ввезення незареєстрованих пестицидів для державних випробувань і наукових досліджень та проведення державної реєстрації пестицидів.</p>
<p>Ольги Бєлькової до Прем'єр-міністра України щодо скасування та визнання нечинним пункту 2 Тимчасового порядку фінансування бюджетних установ, здійснення соціальних виплат населенню та надання фінансової підтримки окремим підприємствам і організаціям Донецької та Луганської областей, затвердженого постановою Кабміну від 7 листопада 2014 року № 595.</p>
<p>Олеся Довгого до міністра енергетики та вугільної промисловості України щодо виробництва ядерного палива в Кіровоградській області.</p>
<p>Олеся Довгого до міністра інфраструктури України щодо розвитку річкового судноплавства на річці Дніпро.</p>
<p>Владислава Бухарєва до Прем'єр-міністра України щодо перерахунку пенсій військовим пенсіонерам та ветеранам органів внутрішніх справ.</p>
<p>Владислава Бухарєва до Прем'єр-міністра України щодо забезпечення у повному обсязі пальним бригад екстреної медичної допомоги Комунального закладу Сумської обласної ради "Сумський обласний центр екстреної медичної допомоги та медицини катастроф".</p>
<p>Михайла Бондаря до голови Львівської обласної державної адміністрації, голови Львівської обласної ради, начальника Служби автомобільних доріг у Львівській області щодо необхідності проведення ремонтних робіт дороги загального користування Торки-Ордів у Радехівському районі Львівської області.</p>
<p>Михайла Бондаря до голови Львівської обласної держадміністрації, прокурора Львівської області, начальника Головного управління Державної служби України з надзвичайних ситуацій у Львівської області щодо незадовільного виконання робіт по технічному переоснащенню котельні загальноосвітньої школи І-IІI ступенів з заміною газових котлів на твердопаливні в селі Бишів Радехівського району Львівської області.</p>
<p>Олександра Кірша до виконуючого обов'язки голови Державної фіскальної служби України щодо розповсюдження тимчасових заходів державної підтримки на суб'єкти літакобудування, які займаються розробкою або виготовленням конструктивних складових для літальних апаратів.</p>
<p>Валерія Писаренка до Прем'єр-міністра України щодо будівництва нових станцій Олексіївської лінії Харківського метрополітену.</p>
<p>Ігоря Лапіна до віце-прем'єр-міністра України Павла Розенка, міністра оборони України, міністра соцполітики України щодо страхового стажу учасників АТО.</p>
<p>Дениса Дзензерського до Прем'єр-міністра України, міністра енергетики та вугільної промисловості України, Генпрокурора, директора Національного антикорупційного бюро України щодо перевірки законності проведення конкурсного відбору керівника державного підприємства "Бар'єр".</p>
<p>Дениса Дзензерського до Прем'єр-міністра України, Генпрокурора, директора Національного антикорупційного бюро, виконуючого обов'язки голови Фонду державного майна України щодо перевірки законності проведення конкурсного відбору директора державного підприємства "Сєвєродонецька теплоелектроцентраль".</p>
<p>Олександра Жолобецького до прокурора Миколаївської області щодо вжиття заходів прокурорського реагування з метою захисту законних прав Грейгівської громади на оформлення земельних ділянок.</p>
<p>Олександра Жолобецького до виконуючого обов'язки голови Державної служби України з питань геодезії, картографії та кадастру щодо проведення перевірки діяльності Головного управління державної служби з питань геодезії картографії та кадастру у Миколаївській області та поновлення законних прав Грейгівської громади Миколаївської області на оформлення земельних ділянок під пасовища.</p>
<p>Антона Яценка та Максима Полякова до Прем'єр-міністра України щодо збільшення в 2017 році фінансування з Державного бюджету України для лікування важкохворих людей, у тому числі і лікування за кордоном.</p>
<p>Володимира Арешонкова до Прем'єр-міністра України щодо погашення заборгованості бюджетним організаціям Овруцького району Житомирської області, яка виникла внаслідок несвоєчасного фінансування чорнобильських виплат.</p>
<p>Володимира Арешонкова до міністра екології, природних ресурсів України щодо виділення коштів з Державного фонду охорони навколишнього природного середовища на будівництво полігону твердих побутових відходів у місті Коростені.</p>
<p>Сергія Мельника до Прем'єр-міністра України щодо погашення заборгованості та проведення своєчасних розрахунків з комунальними підприємствами щодо відшкодування витрат за надані пільги та субсидії населенню на оплату житлово-комунальних послуг.</p>
<p>Ігоря Шурми до Прем'єр-міністра України щодо недотримання Кабінетом Міністрів України норм чинного законодавства шляхом затягування призначення на посаду держсекретаря Міністерства охорони здоров'я України.</p>
<p>Ігоря Шурми до Прем'єр-міністра України щодо неприпустимості запровадження Міністерством охорони здоров'я нових стандартів клінічних протоколів, які суперечать визнаній сучасній світовій методології розробки та використання.</p>
<p>Руслана Сольвара до Прем'єр-міністра України щодо внесення зміни до пункту 11 Порядку постачання електричної енергії споживачам, затвердженого Постановою Кабінету Міністрів України від 24 березня 1999 року номер 441.</p>
<p>Руслана Сольвара до Прем'єр-міністра України, Віце-прем’єр-міністра України – міністра регіонального розвитку, будівництва та ЖК господарства України, першого заступника голови Комітету Верховної Ради України з питань екологічної політики, природокористування та ліквідації наслідків Чорнобильської катастрофи, міністра екології, природних ресурсів України, голови Державного агентства водних ресурсів України щодо забезпечення захисту природних джерел питного водопостачання від забруднень.</p>
<p>Олексія Ленського до міністра внутрішніх справ України щодо надання інформації про результати кримінальних проваджень, взяття ходу розслідування під особистий контроль у зв'язку із корупційною складовою на місцевому рівні та неможливістю об'єктивного неупередженого проведення слідства по відношенню до колишнього директору КВНЗ "Бердичивський медичний коледж" В. Клименюка, вжиття відповідних заходів реагування</p>
<p>Олексія Ленського та Руслана Сольвара до виконуючого обов'язки голови Державної фіскальної служби України щодо вжиття заходів реагування для термінового проведення ремонтних робіт будівлі Житомирського міського колегіуму, яка знаходиться у власності Державної фіскальної служби та перебуває в аварійному стані, загрожуючи життю й здоров'ю працівників й вихованців Колегіуму.</p>
<p>Володимира Гусака до Міністра енергетики та вугільної промисловості України щодо надання інформації про наявність заборгованості по виплаті заробітної плати працівникам державних підприємств вугільної галузі, що підпорядковані Міністерству енергетики та вугільної промисловості України.</p>
<p>Григорія Тіміша до Прем'єр-міністра щодо виключення з переліку земель, що підлягають продажу, здачі в оренду, та які знаходяться за межами населених пунктів села Михайлівка та села Червона діброва, і є громадськими пасовищами.</p>
<p>Борислава Розенблата до Прем'єр-міністра щодо необхідності створення Експертної комісії з приводу правомірності приєднання комунального навчального закладу "Житомирська спеціальна загальноосвітня школа - інтернат I-III ступенів № 1" до комунального навчального закладу "Житомирська спеціальна загальноосвітня школа-інтернат I-III ступенів № 2".</p>
<p>Олександра Супруненка до Прем'єр-міністра України, Міністра інфраструктури України щодо добудови лівобережної автомобільної розв'язки залізнично - автомобільного мостового переходу через річку Дніпро в місті Києві на залізничній ділянці Київ -Московський-Дарниця.</p>
<p>Олександра Дехтярчука до Міністра інфраструктури України щодо передачі майнового комплексу філії "Рівнеавтотранссервіс" Українське державне підприємство "Укрінтеравтосервіс" з державної у комунальну власність Рівненської обласної ради.</p>
<p>Сергія Власенка до Прем'єр-міністра України, Головного редактора газети "Урядовий кур’єр" щодо корупційного використання бюджетних коштів Кабінетом Міністрів України.</p>
<p>Сергія Власенка до Міністра внутрішніх справ України, Голови Національної поліції щодо свідомого саботажу досудового розслідування кримінальних проваджень Національною поліцією України.</p>
<p>Івана Мельничука до Прем'єр-міністра України, Міністерства фінансів України, Міністерства економічного розвитку і торгівлі, Міністерства регіонального розвитку, будівництва та &nbsp;житлово-комунального господарства України щодо необхідності підготовки проекту акту про внесення змін до Бюджетного та Податкового кодексів з метою визначення особливостей формування бюджетів об'єднаних територіальних громад.</p>
<p>Андрія Гальченка до Прем'єр-міністра України щодо соціального захисту громадян з особливими потребами.</p>
<p>Івана Мельничука до Генпрокурора України, голови Служби безпеки України, міністра внутрішніх справ України, голови Барської районної ради Вінницької області щодо рейдерського захоплення орендованих земель на території Барського району Вінницької області СТОВ "Подільська зоря".</p>
<p>Андрія Деркача до Прем'єр-міністра України щодо недотримання вимог Конституції України та законодавства України при призначенні посадових осіб.</p>
<p>Ярослава Дубневича до міністра аграрної політики та продовольства України, голови Державного агентства рибного господарства України, тимчасово виконуючого обов'язки голови Державної екологічної інспекції України щодо проведення перевірки дотримання ПрАТ "Львівський облрибкомбінат" вимог природоохоронного законодавства.</p>
<p>Андрія Лопушанського до Прем'єр-міністра України щодо виділення додаткових коштів з державного бюджету для перерахунку пенсій ветеранам органів внутрішніх справ.</p>
<p>Андрія Лопушанського до міністра енергетики та вугільної промисловості України щодо необхідності заміни або реставрації опор низької напруги на території сіл та селищ низки областей України.</p>
<p>Анатолія Денисенка до міністра фінансів України щодо надання субвенцій з державного бюджету місцевим бюджетам на компенсацію надання загальнодоступних послуг телефонного зв'язку пільговим категоріям громадян з метою забезпечення безперебійної та якісної послуги телефонного зв'язку абонентам - мешканцям міста Харкова.</p>
<p>Анатолія Денисенка до міністра внутрішніх справ України щодо вжиття органами Національної поліції заходів з запобігання крадіжок кабелю ліній телефонного зв'язку Харківської філії ПАТ "Укртелеком" та забезпечення ефективного розслідування.</p>
<p>Сергія Міщенка до Прем'єр-міністра України щодо скасування комісійної винагороди при сплаті рахунків за житлово-комунальні послуги.</p>
<p>Ігоря Гузя до Прем'єр-міністра України, виконуючого обов'язки голови Фонду державного майна України щодо проблем по будівництву шахти № 10 "Нововолинська".</p>
<p>Ігоря Гузя до Прем'єр-міністра України щодо питання призупинення підвищення орендної плати для орендарів комунального майна.</p>
<p>Групи народних депутатів (Шенцева, Денисенка та інших; всього дев'яти) до Прем'єр-міністра України щодо надання додаткового фінансування Харківському науково-дослідному інституту судових експертиз імені професора М.С. Бокаріуса на оплату праці та оновлення обладнання у 2017 році.</p>
<p>Сергія Лещенка до Першого віце-прем'єр-міністра України - міністра економічного розвитку і торгівлі щодо позапланової перевірки окремих питань діяльності Державного агентства резерву України.</p>
<p>Сергія Лещенка до Голови Вищої ради правосуддя щодо можливих дисциплінарних порушень, вчинених Головою Октябрського районного суду міста Полтави Олександром Струковим.</p>
<p>Вадима Кривохатька до міністра внутрішніх справ України, Голови правління Пенсійного фонду України щодо усунення диспропорції у пенсійному забезпеченні пенсіонерів органів внутрішніх справ та поліції</p>
<p>Івана Рибака до Прем'єр-міністра України, тимчасово виконуючої обов'язки міністра охорони здоров'я України, голови Чернівецької обласної державної адміністрації, голови Вижницької районної державної адміністрації Чернівецької області щодо надання допомоги на проведення операції мешканцю села Мигове Вижницького району Чернівецької області.</p>
<p>Івана Рибака до Прем'єр-міністра України, тимчасово виконуючої обов'язки міністра охорони здоров'я України, голови Чернівецької обласної державної адміністрації, голови Вижницької районної державної адміністрації Чернівецької області щодо надання допомоги на лікування онкохворій мешканці села Іспас Вижницького району Чернівецької області</p>
<p>Артура Палатного до Уповноваженої особи Фонду гарантування вкладів фізичних осіб на ліквідацію ПАТ "Банк Форум" щодо надання інформації вкладникам ПАТ "БАНК ФОРУМ" про формування ліквідаційної маси банку та визначення розміру вимог кредиторів різних черг.</p>
<p>Ігоря Луценка до Першого заступника Керівника Апарату Верховної Ради України - керуючого справами щодо проведення службової перевірки та притягнення винних осіб до дисциплінарної відповідальності.</p>
<p>Олександра Бригинця до Прем'єр-міністра України щодо попередження екологічної катастрофи загальнодержавного масштабу, пов'язаної із відсутністю унормування правил приймання стічних вод підприємств у комунальні та відомчі системи каналізації населених пунктів України.</p>
<p>Тараса Батенка до Голови Центральної виборчої комісії щодо невідкладного визначення строків розгляду та призначення перших виборів Бібрської міської об'єднаної територіальної громади Львівської області.</p>
<p>Юлія Іоффе до Прем'єр-міністра України про необхідність вирішення питання забезпечення реалізації населенню вугілля для побутових потреб в місті Гірське та місті Золоте Луганської області.</p>
<p>Олександра Долженкова до Національної комісії, що здійснює державне регулювання у сферах енергетики та комунальних послуг щодо необхідності внесення змін до правил приєднання електроустановок до електричних мереж.</p>
<p>Максима Бурбака до міністра внутрішніх справ України щодо об'єктивного та неупередженого розслідування фактів конфлікту між волонтерами та представниками "Опозиційного блоку" у місті Чернівці 9-10 травня 2017 року.</p>
<p>Анни Романової до міністра фінансів України, міністра освіти і науки України щодо вирішення питання залучення коштів для проведення капітальних ремонтів в гуртожитках Чернігівського національного технологічного університету.</p>
<p>Дмитра Колєснікова до Прем'єр-міністра України щодо якості питної води.</p>
<p>Дмитра Колєснікова до Прем'єр-міністра України щодо скасування правил приймання стічних вод підприємства у комунальні та відомчі системи каналізації населених пунктів України.</p>
<p>Дмитра Шпенова до Прем'єр-міністра України щодо недопущення порушення принципів децентралізації та об'єднання громад проти їх волі.</p>
<p>Дмитра Шпенова до Прем'єр-міністра України щодо вжиття невідкладних заходів приведення доріг загальнодержавного значення у Дніпропетровській області до належного стану який забезпечить безпеку дорожнього руху.</p>
<p>Костянтина Яриніча до міністра фінансів України, міністра соцполітики, міністра внутрішніх справ, голови правління Пенсійного фонду України щодо інформування про стан та результати вжитих заходів, спрямованих на проведення перерахунку пенсій колишнім працівникам органів внутрішніх справ.</p>
<p>Костянтина Яриніча до міністра фінансів, тимчасово виконуючої обов'язки міністра охорони здоров'я України щодо вжиття невідкладних заходів, спрямованих на безперебійне та безоплатне забезпечення громадян, які страждають на рідкісні (орфанні) захворювання, в тому числі зі спінального м'язового атрофією, необхідними для лікування лікарськими засобами та медичними обладнанням.</p>
<p>Олега Кулініча до міністра соцполітики щодо внесення змін до Постанови Кабміну України від 5 квітня 2012 року № 321 стосовно усунення дискримінаційних положень.</p>
<p>Олега Кулініча до міністра соцполітики України щодо виплат надбавок до пенсії дітям війни.</p>
<p>Артема Вітка до голови Служби безпеки України щодо перевірки фактів наявності тіньового бізнесу у народного депутата Сергія Рибалки у Російській Федерації.</p>
<p>Артура Мартовицького та Ігоря Шурми до Прем'єр-міністра України щодо зриву Міністерством охорони здоров'я України державних закупівель за 2016-2017 роки, що призвело до відсутності ліків та виробів медичного призначення в лікувально-профілактичних закладах України.</p>
<p>Артура Мартовицького та Ігоря Шурми до Прем'єр-міністра України щодо відсутності звіту та інформації щодо використання коштів позики Міжнародного банку реконструкції та розвитку отриманої з метою впровадження в Україні проекту "Поліпшення охорони здоров'я на службі людей", у рамках якої наша держава отримала близько 215 мільйонів доларів.</p>
<p>Андрія Шипка до тимчасово виконуючої обов'язки міністра охорони здоров'я щодо вжиття заходів для включення лікарських засобів для лікування епілепсії до програми "Доступні ліки".</p>
<p>Андрія Шипка до Прем'єр-міністра України щодо фінансування дорожніх робіт в Дніпропетровській області.</p>
<p>Олександра Кірша до віце-прем'єр-міністра України В’ячеслава Кириленка, міністра культури України щодо відзначення 100-річного ювілею Харківського національного університету мистецтв імені І.П. Котляревського та проведення міжнародного музичного фестивалю "Харківські асамблеї".</p>
<p>Олександра Гереги до міністра оборони України щодо вирішення питання забезпечення Старокостянтинівського військового госпіталю у Хмельницькій області необхідними ліками.</p>
<p>Олександра Гереги до Прем'єр-міністра України щодо негативних наслідків у Хмельницькій області в зв'язку з будівництвом Верхньодністровського каскаду ГЕС.</p>
<p>Віталія Гудзенка до голови Київської обласної державної адміністрації щодо підтримки інвестиційних проектів та програм на території Білоцерківського, Володарського, Сквирського, Тетіївського, Таращанського районів Київської області.</p>
<p>Віталія Гудзенка до виконуючого обов'язки голови Державної служби України з питань геодезії, картографії та кадастру щодо усунення перешкод в отриманні земельних ділянок працівниками соціальної сфери села Городище-Пустоварівське Володарського району Київської області.</p>
<p>Сергія Рудика до голови Нацкомісії, що здійснює державне регулювання у сферах енергетики та компослуг щодо невідкладного вирішення питання щодо скасування рішення про підвищення тарифів на електричну енергію та встановлення диференційованих тарифів на електроенергію, яка використовується для зовнішнього освітлення міст і сіл Кам'янського, Смілянського, Черкаського та інших районів Черкаської області, а також в цілому по Україні.</p>
<p>Сергія Рудика до міністра фінансів України, Голови Державної аудиторської служби України щодо проведення комплексної перевірки витрат на проведення в Україні пісенного конкурсу Євробачення - 2017.</p>
<p>Олександра Кодоли до Прем'єр-міністра України щодо внесення змін до Положення про прийомну сім'ю.</p>
<p>Олександра Кодоли до Прем'єр-міністра України щодо забезпечення права на отримання санаторно-курортного лікування за рахунок державних коштів учасниками бойових дій та інвалідами війни.</p>
<p>Романа Мацоли до міністра оборони України щодо незадоволення відповіддю та бездіяльність Міністерства оборони при розгляді депутатського звернення стосовно надання роз'яснень в оформленні необхідних документів про призначення та виплати одноразової грошової допомоги у зв'язку з настанням інвалідності військовослужбовцю С.М.Антонюку.</p>
<p>Романа Мацоли до Прем'єр-міністра України, міністра оборони України щодо повторного розгляду питання передачі у комунальну власність міста Славути об'єкту нерухомого майна - недіючої військової частини А 3845, або затвердження механізму безоплатного виділення земельних ділянок під індивідуальне житлове будівництво для учасників антитерористичної операції, які проживають у місті Славута і Славутському районі за рахунок земель даної військової частини, які є вільними та не використовуються за цільовим призначенням.</p>
<p>Олега Осуховського до Прем'єр-міністра України щодо дотримання встановлених законодавством норм стосовно розгляду звернення народного депутата України.</p>
<p>Олега Осуховського до Генерального прокурора України щодо проведення якісного досудового розслідування та своєчасного направлення кримінального провадження на розгляд суду.</p>
<p>Ігоря Васюника до Львівського міського голови щодо забезпечення приміщеннями Державної установи "Інститут патології крові та трансфузійної медицини Національної академії медичних наук України" з метою створення центру трансплантації кісткового мозку.</p>
<p>Тетяни Чорновол до Голови Служби безпеки України щодо перевірки факту наявності іншого громадянства у Голови Волинської обласної ради І.П. Палиці.</p>
<p>Олександра Домбровського до голови Вінницької обласної державної адміністрації, голови Вінницької обласної ради, Вінницького міського голови щодо продовження договору оренди приміщення для Вінницької обласної бібліотеки імені Івана Франка.</p>
<p>Олександра Домбровського до голови Вінницької обласної державної адміністрації, голови Вінницької обласної ради, начальника Управління культури і мистецтв Вінницької обласної державної адміністрації щодо виділення видатків на комплектування книжкової продукції та передплату періодичних видань для Вінницької обласної універсальної наукової бібліотеки імені Тімірязєва.</p>
<p>Наталії Кацер-Бучковської до начальника Нафтогазовидобувного управління "Надвірнанафтогаз" щодо звернення громадянки Візняк.</p>
<p>Дмитра Добродомова до голови постійної комісії з питань бюджету, соціально-економічного розвитку Львівської обласної ради щодо виділення коштів для реконструкції та ремонту Комунального закладу Львівської обласної ради "Львівська обласна лікарня відновного лікування</p>
<p>Дмитра Добродомова до голови Державної служби України з надзвичайних ситуацій, тимчасово виконуючого обов'язки голови Державного агентства водних ресурсів України, тимчасово виконуючого обов’язки начальника Головного управління Національної поліції в Хмельницькій області, директора Департаменту екології та природних ресурсів Хмельницької обласної державної адміністрації, начальника Головного управління Національної поліції в Житомирській області, начальника Державної екологічної інспекції у Хмельницькій області щодо вжиття невідкладних заходів з метою припинення систематичного порушення вимог екологічного законодавства України, що призвело до виникнення надзвичайної ситуації довкола річок Хомора та Случ.</p>
<p>Володимира Мельниченка до Генпрокурора України, міністра внутрішніх справ України щодо негайного вжиття заходів стосовно об'єктивного розслідування важкого злочину.</p>
<p>Василя Яніцького до голови Державної служби України з надзвичайних ситуацій, начальника Головного управління Державної служби України з надзвичайних ситуацій у Рівненській області щодо вирішенні питання про передачу гуртожитку по вулиці Правика, 1 у місті Вараш Рівненської області у комунальну власність територіальної громади</p>
<p>Василя Яніцького до Прем'єр-міністра України, міністра фінансів України, тимчасово виконуючої обов'язки Міністра охорони здоров'я України, голови Рівненської обласної державної адміністрації щодо забезпечення лікування хворих на гіпопітуїтаризм у Рівненській області</p>
<p>Вадима Кривохатька до Голови Служби безпеки України щодо перебування голови Запорізької Обласної державної адміністрації Костянтина Бриля на військовій службі в органах Служби безпеки України.</p>
<p>Ігоря Котвіцького до міністра екології та природних ресурсів України щодо екологічного контролю за відпрацьованими газами автомобільних двигунів.</p>
<p>Вадима Івченка до міністра аграрної політики та продовольства України стосовно запобігання банкрутству державних підприємств наукового профілю.</p>
<p>Сергія Матвієнкова до Прем'єр-міністра України щодо врегулювання законодавчої колізії стосовно звільнення від обов'язків з оплати ЄСВ підприємств розташованих на території проведення АТО.</p>
<p>Валентина Ничипоренка до Голови Національної комісії, що здійснює державне регулювання у сферах енергетики та комунальних послуг щодо сприяння у відновленні можливостей сільським жителям економити на освітленні.</p>
<p>Сергія Ларіна до Генпрокурора України, Міністра внутрішніх справ України щодо неупередженого досудового розслідування злочину, скоєного відносно громадянина Республіки Корея Чой Йонг Гю.</p>
<p>Віктора Остапчука до т.в.о. міністра охорони здоров'я України щодо планів Міністерства охорони здоров'я України стосовно відомчих лікарень ПАТ "Укрзалізниця".</p>
<p>Групи народних депутатів (Войціцької, Сотник та інших; всього 149 депутатів) до Голови СБУ щодо перевірки наявності у народних депутатів України громадянства (підданства) іноземної держави.</p>
<p>Володимира Парасюка до Прем'єр-міністра України щодо невідкладного вирішення проблем нестачі земельних ділянок для учасників бойових дій м. Новояворівськ та смт Івано-Франкове Яворівського району Львівської області.</p>
<p>Володимира Парасюка до Генпрокурора України щодо повного та всебічного розслідування кримінального провадження за фактом зґвалтування 24-річної дівчини у Львівській області.</p>
<p>Сергія Капліна до Прем'єр-міністра України щодо вирішення питання перерахунку пенсій особам начальницького і рядового складу органів внутрішніх справ.</p>
<p>Борислава Берези до Голови Верховної Ради України щодо надання інформації.</p>
<p>Борислава Берези до Голови Державної служби України у справах ветеранів війни та учасників АТО, голови Київської міської державної адміністрації щодо отримання інформації по добровольцям АТО, які отримали статус учасника бойових дій.</p>
<p>Тетяни Острікової до Прем'єр-міністра України про радіочастотний ресурс.</p>
<p>Тетяни Острікової до Міністра фінансів України щодо надання інформації щодо суми зовнішнього боргу України.</p>
<p>Андрія Вадатурського до Прем'єр-міністра&nbsp; щодо економічних наслідків реалізації інвестиційних проектів відповідно до Закону України № 5205-VI і можливості надання п'ятирічних канікул на податок на прибуток для суб'єктів інвестиційної діяльності, які створюють нові робочі місця.</p>
<p>Андрія Вадатурського до Міністра оборони&nbsp; щодо будівництва I та ІІ пускових комплексів табірного містечка для розміщення бригади у польовому таборі 235 Міжвідомчого Центру підготовки підрозділів (МЦПП), села Улянівка (села Михайлівка) Миколаївської області.</p>
<p>Ірини Констанкевич до виконуючого обов'язки Голови Державного агентства автомобільних доріг України щодо надання інформації про ремонт доріг та включення до плану першочергових заходів з ремонтування доріг об'єктів у Камінь - Каширському, Ківерцівському, Любешівському та Маневицькому районах Волинської області.</p>
<p>Ірини Констанкевич до голови Конституційної комісії - Прем'єр-міністра України щодо гарантованого державою захисту інституту сім'ї, традиційних українських сімейних цінностей та моралі.</p>
<p>Юрія Левченка до Прем'єр-міністра України, голови Комітету Верховної Ради України з питань бюджету, голови Житомирської обласної державної адміністрації, голови Житомирської обласної ради щодо виділення бюджетних асигнувань для фінансування будівництва артезіанських свердловин з метою забезпечення мешканців сіл Березянка, Причепівка та Чехова Житомирської області питною водою.</p>
<p>Юрія Левченка до Генпрокурора України, голови Національної поліції України щодо вжиття невідкладних заходів реагування на факти бездіяльності правоохоронних органів міста Києва з приводу розслідування обставин розкрадання майна та коштів в особливо великих розмірах співвласників багатоквартирного будинку № 16/2, який розташований на проспекті Павла Тичини в місті Києві.</p>
<p>Оксани Білозір до виконуючого обов'язки голови Державної служби України з питань геодезії, картографії та кадастру, голови Черкаської обласної державної адміністрації про вжиття заходів щодо забезпечення цільового призначення земель, включених згідно Постанови Кабінету Міністрів України від 13 березня 2002 року № 284 до території Державного історико-культурного заповідника "Трипільська культура".</p>
<p>Групи народних депутатів (Маркевича, Марченка, інших. Всього 19 наших колег) до Голови Державної авіаційної служби України щодо відтермінування прийняття Концепції регулювання напрямку безпілотних повітряних суден.</p>
<p>Ігоря Попова до Прем'єр-міністра України про перевірку фактів завищення ціни при закупівлі імпортного природного газу.</p>
<p>Ігоря Попова до Директора Національного антикорупційного бюро України щодо перевірки інформації про можливі корупційні дії при закупівлі імпортного природного газу.</p>
<p>Михайла Головка до Прем'єр-міністра України, міністра фінансів України, міністра освіти і науки України щодо збільшення видатків держави на утримання галузі освіти.</p>
<p>Михайла Головка до Прем'єр-міністра України, міністра фінансів України, тимчасово виконуючої обов'язки міністра охорони здоров'я України щодо збільшення оплати праці охорони… праці у сфері охорони здоров'я.</p>
<p>Андрія Іллєнка до голови Київської міської державної адміністрації, голови постійної комісії Київської міської ради з питань містобудування, архітектури та землекористування, директора Департаменту містобудування та архітектури Київської міської державної адміністрації щодо врахування пропозицій громадськості стосовно проекту Детального плану території житлового масиву "Райдужний" Дніпровського району міста Києва.</p>
<p>Андрія Іллєнка до Генпрокурора України, міністра внутрішніх справ&nbsp; щодо надання статистичної інформації про відкриття проваджень та притягнення до кримінальної відповідальності за злочини передбачені статтею 436-1 Кримінального кодексу України.</p>
<p>Олександра Марченка до Прем'єр-міністра України, виконуючого обов'язки голови Державної служби України з питань геодезії, картографії та кадастру щодо виділення земельної ділянки та фінансування об'їзної дороги Р-17 у місті Біла Церква Київської області.</p>
<p>Олександра Марченка до Прем'єр-міністра України, міністра освіти і науки України щодо необхідності внесення змін до чинного законодавства України про вищі навчальні заклади І-ІІ рівнів акредитації.</p>
<p>Олександра Вілкула до Прем'єр-міністра України, міністра освіти і науки України, міністра внутрішніх справ України, Уповноваженого Президента України з прав дитини, тимчасово виконуючої обов'язки міністра охорони здоров'я України, Уповноваженого Верховної Ради України з прав людини, Генпрокурора щодо статистики дитячих суїцидів в Україні в 2013-2016 роках та заходів, які спрямовані на їх запобігання.</p>
<p>Леоніда Ємця до Київського міського голови щодо захоплення прибудинкової території будинків мікрорайону "Хрещатик" Печерського району міста Києва</p>
<p>Романа Семенухи до Київського міського голови, директора Департаменту містобудування та архітектури Київської міської державної адміністрації щодо відновлення функціонування ДНЗ № 216 за адресою місто Київ, вулиця Попудренка,16-а.</p>
<p>Романа Семенухи&nbsp; до міністра освіти і науки України, директора Департаменту атестації кадрів вищої кваліфікації та ліцензування Міністерства освіти і науки України щодо стану розгляду дисертаційної роботи Тетяни Брюханової.</p>
<p>Юрія Дерев'янка до Кабміну щодо необхідності виділення з Державного бюджету України коштів на здійснення реконструкції загальноосвітньої школи І-ІІІ ступенів з будівництвом корпусу на 14 класів, котельні та адміністративного приміщення в селі Чорний Потік Надвірнянського району Івано-Франківської області.</p>
<p>Юрія Дерев'янка до міністра енергетики та вугільної промисловості України щодо необхідності перевірки результатів проведення аукціону ПАТ "Центренерго" із закупівлі 700 тисяч тон вугілля для Зміївської та Трипільської ТЕС та обґрунтованості встановленої вартості закупівлі даного товару.</p>
<p>Павла Кишкаря до Генпрокурора України щодо бездіяльності органів прокуратури у питанні розслідування шахрайських дій під час приватизації землі.</p>
<p>Групи народних депутатів (Дзюблика, Кадикала та інших; всього 5 наших колег) до міністра екології та природних ресурсів України щодо порушень вимог природоохоронного законодавства на території Житомирської області, зокрема забруднення річок Случ та Хомора.</p>
<p>Павла Дзюблика до Прем'єр-міністра України щодо проблем фінансування об'єднаних територіальних громад Житомирщини.</p>
<p>Антона Кіссе до Прем'єр-міністра України щодо будівництва школи у селі Садове Арцизького району, продовження будівництва та введення в експлуатацію шкіл в селах Міняйлівка Саратського та Надрічне Тарутинського районів Одеської області.</p>
<p>Антона Кіссе до Прем'єр-міністра України щодо вжиття невідкладних заходів з врегулювання ситуації, що склалася на ділянці автомобільної дороги сполученням "Лісне – Олександрівка" Тарутинського району Одеської області, яка проходить по території Республіки Молдова.</p>
<p>Юрія Тимошенка до Коломийського міського голови Івано-Франківської області щодо недопущення закриття Коломойського міжрайонного онкологічного диспансеру.</p>
<p>Юрія Тимошенка до прокурора Одеської області щодо надання інформації та вжиття заходів.</p>
<p>Юрія Солов'я до голови Івано-Франківської обласної державної адміністрації, голови Івано-Франківської обласної ради щодо виділення коштів для функціонування Центру надання адміністративних послуг в Снятинському районі Івано-Франківської області.</p>
<p>Андрія Шиньковича до прокурора Хмельницької області щодо фактів, що можуть свідчити про вчинення шахрайських дій посадовими особами СВК "Молоко-Країна".</p>
<p>Андрія Шиньковича до тимчасово виконуючої обов'язки міністра охорони здоров'я України, міністра фінансів України, голови Хмельницької обласної державної адміністрації, голови Хмельницької обласної ради щодо виділення коштів на придбання мамографа для потреб "Спеціалізованої медико-санітарної частини міста Нетішина".</p>
<p>Юрія Солов'я до віце-прем’єр-міністра України – міністра регіонального розвитку, будівництва та житлово-комунального господарства України про впровадження заходів енергоефективності у Косівському, Верховинському і Снятинському районах Івано-Франківської області.</p>
<p>Олександра Сугоняко до Кабінету Міністрів України, Пенсійного фонду, Голови Служби безпеки, Міністерства оборони, Міністерства внутрішніх справ України щодо не належного пенсійного забезпечення пенсіонерів силових відомств.</p>
<p>Едуарда Матвійчука до Голови Національної комісії, що здійснює державне регулювання у сферах енергетики і комунальних послуг, Міністерства енергетики та вугільної промисловості України, Одеської обласної державної адміністрації, Одеської міської ради стосовно необхідності всебічного розгляду колективного звернення співвласників будинку 39 по вулиці Івана Франка міста Одеси щодо вирішення проблеми встановлення індивідуальних газових лічильників безкоштовно в квартири будинку і забезпечення прав громадян згідно Конституції України та чинного законодавства.</p>
<p>Олега Петренка до голови Київської міської державної адміністрації щодо забезпечення права громадян вести релігійну діяльність.</p>
<p>Григорія Тіміша до Прем'єр-міністра України щодо недопущення передачі у власність окремим громадянам земельних ділянок для ведення особистого селянського господарства, які знаходяться за межами населеного пункту в адміністративних межах Топорівської сільської ради Новоселицького району Чернівецької області.</p>
<p>Леоніда Ємця до Міністра освіти і науки України, голови Київської міської державної адміністрації щодо необхідності вжиття термінових заходів реагування стосовно недопущення грубого порушення прав малолітніх дітей, які відвідають ясла-садок санаторного типу для дітей з хворобами органів травлення №624 в Солом'янському районні міста Києва.</p>
<p>Едуарда Матвійчука до Кабінету Міністрів України, Міністерства соціальної політики України, Одеської обласної державної адміністрації, Одеської міської ради стосовно необхідності об'єктивного розгляду звернення вдів учасників війни, які мешкають в Київському районі міста Одеси, які мали пільги ветеранів війни - учасників війни згідно законодавства України, деякі з яких є інвалідами другої групи, щодо комплексного вирішення питання надання житлово-комунальних та інших послуг за пільговими умовами, а також забезпечення необхідної всебічної правової та соціальної допомоги заявницям пенсійного віку задля недопущення зниження рівня життя та соціального захисту.</p>
<p>Роберта Горвата до Голови Державної авіаційної служби України щодо передачі відповідальності за забезпечення обслуговування повітряного руху та про експлуатацію міжнародного аеропорту Ужгород.</p>
<p>Роберта Горвата до тимчасово виконуючої обов'язки Міністра охорони здоров'я України щодо розробки проектів нормативно-правових актів у сфері води природної мінеральної та порядку визначення води природної мінеральної харчовим продуктом.</p>
<p>Руслана Демчака "до головного редактора газети "33-й канал" щодо припинення розповсюдження недостовірної інформації про мене, як народного депутата України, що порушує мої особисті немайнові права та необхідності опублікувати відповідь на недостовірну інформацію, що розміщена у газеті "33-й канал".</p>
<p>Руслана Демчака до Прем'єр-міністра України, голови Національної комісії, що здійснює державне регулювання у сферах енергетики та комунальних послуг щодо відновлення дії постанови Кабінету Міністрів України № 761-Р від 20 жовтня 2004 року "Про заходи щодо поліпшення освітлення населених пунктів" стосовно провадження дії пільгового тарифу на електроенергією, яка використовується для зовнішнього освітлення сіл та селищ.</p>
<p>Юрія Берези до Прем'єр-міністра України, міністра фінансів України щодо виділення додаткового фінансування для забезпечення функціонування вищих навчальних закладів I-II рівнів акредитації.</p>
<p>Шановні колеги! Я дякую вам. Зачитала і оприлюднила всі 266 запитів, які протягом останнього місяця у нас були зареєстровані народними депутатами. І також до президії, до Секретаріату парламенту, до Апарату парламенту надійшло кілька запитів від депутатів народних, які не задоволені відповідями, які надійшли на їх запити.</p>
<p>Власне зараз згідно регламенту ми маємо 10 хвилин для того, щоб ці народні депутати змогли виступи.</p>
<p>Каплін Сергій не задоволений, але його й немає сьогодні. Матвієнков Сергій не задоволений, його і немає. Шурма Ігор не задоволений, він є. Будь ласка, пане Шурма, я запрошую вас до трибуни. Потім Ігор Попов і потім Лещенко Сергій. І на цьому закінчимо.</p>
<p>&nbsp;</p>
<p>11:48:49</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Шановні громадяни України! Шановні присутні! Хочу підняти тему на некваліфіковані, непрофесійні відповіді з Міністерства охорони здоров'я. Відписки від міністерства, які отримують народні депутати, не тільки я, у відповідь на запит, підтверджують непрофесійних тих посадовців, які на сьогоднішній день там працюють. У направленому мною запиту депутатському було подано перелік медикаментів та витратних матеріалів для лікування дітей з онкогематологічними захворюваннями, які сьогодні є відсутніми на складах і в лікувально-профілактичних закладах. Ці препарати мали бути закуплені Міністерством охорони здоров'я. Депутатський запит містив вимогу терміново вжити заходів для забезпечення Національної дитячої спеціалізованої дитячої лікарні "ОХМАТДИТ" необхідними медичними препаратами та вимогу ініціювати розслідування з метою виявити тих осіб, що поставили під загрозу життя та здоров'я дітей.</p>
<p>У своїй відповіді Міністерство охорони здоров'я України вкотре підтвердило абсолютну свою непрофесійність та недієздатність. Відповідь містила відписку з обіцянками перерозпреділити препарати після надходження до МОЗу інформації з регіонів. Про що це свідчить? По-перше, як можна перерозпреділяти? Це свідчення того, що заявки були складені чисто формально, що в регіони&nbsp; повідправляли лекарства так, аби просто відправити, а тепер вишукують, де вони потрібні, їх немає, а де вони не потрібні, треба їх забирати. Більше нічим міністерство допомогти не зможе, бо закупівлі 2016 року ще тривають, а сьогодні на дворі травень 2017 року.</p>
<p>За інформацією стосовно закупівель лікарських засобів хворих на онкологічні та онкогематологічні захворювання люб'язно пропонують слідкувати на веб-сайті такої організації як ПРООН, що відповідальна за поставку необхідних препаратів. Лише 3 травня 2017 року міністерство затвердило розподіл лікарських засобів для лікування дітей, хворих на онкопрепарати, це за кошти 2016 року. От тільки за кошти цих препаратів за програмою "Дитяча онкогематологія" сьогодні поступило 15 відсотків, а за 2017 рік ще й ніхто не думав нічого поставляти.</p>
<p>Саме через відсутність необхідних препаратів та витратних матеріалів після перерозподілу, затвердженого наказом, більшість областей так і не отримують достатньої кількості цих препаратів для лікування хворих. Полтавська область, наприклад, дістає 4 флакони, Івано-Франківська – 24 флакони. Це просто смішно і навіть не смішно. Жоден препарат в 2017 році не був закуплений. Шановні посадові особи МОЗу, хочу наголосити: в Україні, як і раніше, катастрофа з закупівлями, щодня маленьких пацієнтів, хворих на онкогематологічні захворювання, залишаються без необхідних препаратів. Я не знаю до кого звертатися, звертаюся до людей, аби ви знали, хто є винним. Сьогодні Міністерство охорони здоров'я без міністра нічого не робить. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, шановний колего.</p>
<p>Будь ласка, Ігор Попов, який категорично і радикально незадоволений відповіддю, яку отримав. Будь ласка, пане Ігор.</p>
<p>&nbsp;</p>
<p>11:52:04</p>
<p>ПОПОВ І.В.</p>
<p>Шановні колеги, шановні виборці, одне з головних програмних вимог Радикальної партії – це зниження цін на комунальні тарифи для населення. І ми проводимо аналіз тарифів, як вони створюються, ми добилися від Національної комісії, яка регулює тарифи, відміни абонплати за лічильники, ми вимагаємо від уряду повернути державний контроль за газорозподільчими мережами, який по закону повинен це зробити, але до цього часу контролюється олігархами.</p>
<p>І от до мене надійшла інформація про те, що є зловживання при закупівлі імпортного газу. "Нафтогаз України" звітується про те, що вони закуповують газ не в росіян, не в "Газпрому" і це величезна перемога. Звичайно, це правильно, ми не можемо у держави-агресора закупати газ, а закупаємо його в європейських трейдерів. Проте, яка ж ціна цієї закупки? Як виявилося, при тому, що газпромівська ціна складає 120-130 доларів за тисячу кубометрів, "Нафтогаз" купував у європейських посередників по 200 і, як виявилося, той самий російський газпромівський газ. А чи не забагато ми переплачували і як вони сформулювали цю ціну?</p>
<p>Я звернувся з відповідним запитом до "Нафтогазу" і вони підтвердили, що ми платимо за газ, начебто, який ми купуємо фізично в Німеччині на німецькому хабі в місті Баумгартен, а потім ще платимо комусь за транспортування цього газу до території України. Хоча насправді ми відбираємо цей фізичний газ із труби, звичайно, він змішується. Чи не забагато ми переплачуємо цим посередникам? Тому що, на жаль, вся ця ціна, вся ця переплата потім складається в тариф для кожного споживача, для кожного Теплокомуненерго і потім кожен українець змушений платити комусь, посередникам іноземним, нашим, нашим олігархам за те, що йому начебто цей російський газ везуть спочатку &nbsp;до Німеччини, потім привозять назад. І що найгірше, саме до цієї ціни з подвійним неіснуючим транзитом, з подвійним неіснуючим реверсом прив'язують ціну потім українського газу. Ми знаємо, що український газ видобувається тут в Україні, його добувається досить багато, але його продають українському споживачу і закладають в наші тарифи за комунальні платежі по тій же ціні, по якій платимо ми за не існуючий реверс до Німеччини і назад.</p>
<p>Я вимагаю від "Нафтогазу" переглянути механізм ціноутворення, звичайно ми не закликаємо купувати газ у росіян, але треба переглянути договори і доплачувати, нехай 10 відсотків від ціни тим трейдерам, які стають посередниками в цій купівлі, а не переплачувати 50 відсотків, тому що від цього страждає кожен українець. І ми вимагаємо від правоохоронних органів розглянути хто підписував такі контракти, через які лише в минулому році кудись пішло близько 700 мільйонів доларів зібраних з кожного українця?</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, останній незадоволений отриманою відповіддю народний депутат Лещенко Сергій, будь ласка.</p>
<p>&nbsp;</p>
<p>11:55:19</p>
<p>ЛЕЩЕНКО С.А.</p>
<p>Доброго дня, громадяни України! До мене як до київського депутата звертаються мешканці столиці, які розповідають про жахіття, які відбуваються на місті колишнього "Сінного ринку", де зараз намагаються прямо в центрі міста збудувати, чи-то "Манхеттен", чи-то "спальний район", де збираються звести на площі лише два гектари 113 тисяч квадратних метрів житла та офісів, понад 900 квартир. Це створить не просто колапс транспортний – це повністю зруйнує історичний ландшафт міста.</p>
<p>І мною було надіслано запит до уряду, внаслідок, цього запиту я отримав відповідь про&nbsp; призупинення робіт від Державної архітектурно-будівельної інспекції. Але як з'ясувалося, як повідомляють мешканці цього району, сусіди, журналісти, блогери, активісти, які не припиняють цю боротьбу і за це їм уклінна подяка, роботи тривають.</p>
<p>Ми вимагаємо цим виступом і так само продовжимо через листування вимагати від Державної архітектурно-будівельної інспекції призупинити виконання будь-яких робіт на час проведення перевірки щодо містобудівних умов та обмежень. Тому що цей "Манхеттен" або цей "спальний район" прямо на місті&nbsp; історичної забудови, де&nbsp; будинки ХIХ століття в Києві, там відбувається це за документами, які&nbsp; вже втратили чинність. Тобто документи&nbsp; були&nbsp; видані на одну земельну ділянку, зараз цієї земельної ділянки не існує. Зараз там є три окремих земельних ділянки і відповідно це будівництво є незаконним.</p>
<p>Так само ми вимагаємо від прокурора міста Києва пана Говди, довести до кінця справу щодо погрози вбивством&nbsp; депутата Київської міської ради&nbsp; Ользі Балицькій, якій фактично було погрожено вбивством за те, що&nbsp; вона займається активною боротьбою з цією незаконною забудовою.</p>
<p>І тепер найцікавіше: а хто ж стоїть за цією забудовою, де намагаються звести новий мікрорайон в центрі міста? Виявляється, що за цим стоїть&nbsp; оточення колишнього Генпрокурора Яреми – людини, яку цей парламент звільняв з посади через те, що він не розслідував злочини відносно Януковича, за те, що він не демонстрував прогресу, знімалися санкції і так далі. Тепер ці люди намагаються легалізуватися через будівництво в центрі&nbsp; Києва.</p>
<p>І, користуючись нагодою, щодо того аби показати чим є українська Генеральна прокуратура, я показую з цієї трибуни документ, про який я вже&nbsp; казав скрізь на брифінгах цього тижня. В Генеральній прокуратурі Луценком заблоковано подання на затримання та арешт Юрія Бойка по справі скрапленого газа Курченка. Це подання було&nbsp; підготовлено два роки тому в липні 2015-го слідчим Андріано Лупу, потім його блокував Шокін, прийшов Луценко так само продовжив блокувати. Бойка кваліфіковано як член злочинної організації Курченка, який призвів до розграбування державного майна на суму 5,7 мільярда гривень, за тим курсом це було 700 мільйонів доларів. Луценко бездіє, всі мої депутатські звернення він робить…</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>Дякую. Три хвилини ви висловили ваше незадоволення з отриманою відповіддю.</p>
<p>Шановні колеги, ми вичерпали всі… і запити депутатів, які були незадоволені отриманими відповідями, я оголосила всі депутатські запити. Зараз&nbsp; згідно Регламенту я оголошую перерву рівно до 12:30. О 12:30 моя&nbsp; колега, Оксана Сироїд розпочне роботу з рубрики "Різне", тому всі бажаючі виступити в цій рубриці, будь ласка,&nbsp; не запізнюйтеся і повертайтеся до сесійної зали, щоб взяти участь в виступах в рубриці "Різне". Дякую вам, шановні колеги.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p><b>&nbsp;</b></p>
<p>12:32:49</p>
<p>ГОЛОВУЮЧИЙ. Шановні народні депутати! Продовжуємо нашу&nbsp; роботу. Переходимо до виступів народних депутатів у "різному". Прошу підготуватися до запису.</p>
<p>Прошу провести запис.</p>
<p>Запрошую до слова народного депутата Владислава Голуба.</p>
<p>Мікрофон, будь ласка,&nbsp; включіть. Не працює… Мікрофон, будь ласка,&nbsp; включіть. Не працює мікрофон. Будь ласка,&nbsp; забезпечте роботу мікрофону.</p>
<p>&nbsp;</p>
<p>12:34:25</p>
<p>ГОЛУБ В.В.</p>
<p>Шановні колеги! Дорогі українці! Я вже вкотре змушений привертати вашу увагу до чудового міста Золотоноша, що у мене на окрузі і на Черкащині.</p>
<p>Місто, дійсно, прекрасне, а от місцева влада, м'яко кажучи,&nbsp; не дуже. Я вже неодноразово&nbsp; піднімав з цієї високої трибуни питання щодо корупційних діянь місцевої влади на чолі з міським головою Войцехівським.</p>
<p>Хотілось би нагадати всім вам, чим встиг запам'ятатися цей чиновник. Саме за його керівництва були освоєні десятки мільйонів коштів платників податків на реконструкцію очисних споруд. Неодноразові урочисті відкриття так званих реконструйованих очисних були вже проведені, але в річку Суха Згар, яку Войцехівський цинічно називає "калюжа", і далі йдуть всі нечистоти міста та околиць. На сьогодні вже відкрита кримінальна справа щодо цього, але зараз через свої зв'язки у керівництві області цей ділок намагається вплинути на експерта, щоб отримати позитивний висновок будівельної експертизи.</p>
<p>Далі: закупка по самій високій ціні в усій нашій державі технічної солі для прибирання снігу в місті. Але на цьому не зупиняється місцева влада. В грудні минулого року було освоєно близько 30 мільйонів гривень, знову ж таки ваших, шановні громадяни, коштів для ремонту колектора. Здавалося б, добра справа, якби не одне "але" – це ціни, за які були закуплені будівельні матеріли. Вдумайтесь, шановні колеги, дорогі українці! Куб піску був куплений за 2 тисячі 700 гривень при ринковій вартості піску 60 гривень. Такого піску було куплено тисячу кубів. Відтак, більше двох з половиною мільйонів гривень виявилися невідомо де, а по правді кажучи, зрозуміло де.</p>
<p>Знову ж таки відкрито кримінальне провадження. Але міська влада, відчуваючи власну безкарність, і надалі продовжує рухатися в заданому напрямку. Зараз попри тотальний супротив мешканців міста та села Нова Дмитрівка намагається просунути проект будівництва еко-ТЕС. Зі слів екологів зазначений проект нанесе невідворотну шкоду мешканцям міста та наближених сіл. Проти для Войцехівського і компанії здоров'я власних громадян не має абсолютно жодного значення, бо вони самі не лікуються в місцевій лікарні, якій не допомагають жодним чином, їх діти не отримують медичні послуги в Золотоноші, а далеко за межами цього міста. А на здоров'я мешканців міста та району їм просто начхати, головне – набити власні кишені грошима, що вони і збираються зробити за рахунок реалізації вищезазначеного проекту.</p>
<p>А тим мешканцям, яким не забракло сміливості висловити свою незгоду з діями міської влади Золотоноші, якраз погрожують в стилі, як їх і вчили куратори режиму Януковича, членами якого вони були і залишаються далі.</p>
<p>Розкрадання державних коштів відбувається через комунальне підприємство "Міський водоканал". І ось минулого тижня співробітники…</p>
<p>&nbsp;</p>
<p>ГОЛОВУЮЧИЙ.&nbsp; Я вас дуже прошу тільки вкладайтесь в час. 30 секунд, будь ласка.</p>
<p>&nbsp;</p>
<p>ГОЛУБ В.В. І ось минулого тижня співробітники Служби безпеки затримали на місці скоєння злочину одного з керівників зазначеного підприємства, який отримував хабар у вигляді відрахування заробітної плати з одного зі своїх підлеглих. І такі дії є невипадковими і непоодинокими. За свідченням деяких інших працівників цього комунального підприємства, а також за слів активних мешканців міста, в Золотоноші побудовано злочинне угрупування по розкраданню державних коштів.</p>
<p>Шановні колеги, хіба такою ми з вами бачимо Україну? Хіба заради цього гинули герої на Майдані і надалі віддають своє…</p>
<p>&nbsp;</p>
<p>ГОЛОВУЮЧИЙ. Шановні колеги, ми погоджуємося, що три хвилини і на цьому ми завершуємо, без додаткового часу? Добре. Тоді: за загальною згодою.</p>
<p>Прошу, народний депутат Олег Ляшко замість народного депутата Кириченка та Ленського. 6 хвилин, регламент. Прошу, Олеже Валерійовичу.&nbsp;</p>
<p>&nbsp;</p>
<p>12:38:41</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні українці, хотів би, щоб ми з вами сьогодні обговорили дві надзвичайно важливі проблеми насправді, які влада називає реформами, це пенсійна реформа і земельна реформа.</p>
<p>Чи треба Україні пенсійні і земельні реформи? Безумовно, треба. Тому що, коли мільйони українців по 20, по 30, по 40 років працюють, потім отримують копійчані пенсії, то це не пенсії, а це жебрацтво в результаті якого люди не можуть купити елементарно таблетки в аптеці.</p>
<p>Чи треба Україні земельна реформа? Безумовно, треба. Тому що, коли селяни є власниками своїх наділів, отримують за ці наділи копійчану орендну плату, а олігархи десятками мільйонів тон зернових вивозять за кордон і заробляють на цьому мільярди, це теж категорично ті речі, які не влаштовують нашу команду.</p>
<p>Але, що пропонує влада? Що пропонує уряд? Сьогодні Прем'єр-міністр Гройсман презентував перед нами так звану пенсійну реформу. Мета цієї пенсійної реформи від влади одна, зробити, щоб якомога менше українців отримувало пенсію. Сьогодні в Україні 12 мільйонів пенсіонерів, якщо прийняти так звану пенсійну реформу, яку пропонує нинішня влада, залишаться 5 мільйонів людей, які мають право на отримання пенсії за мінімальним страховим трудовим стажем. А всі інші будуть отримувати так звану соціальну допомогу, як в Грузії, 8 доларів на місяць – соціальна допомога. От, бери і живи на ту соціальну допомогу.</p>
<p>Чому ми так стверджуємо? Тому що подивіться ті "драконівські" пропозиції, які дає уряд. Вони хочуть сьогодні для того, щоб отримати мінімальну пенсію за трудовим стажем, треба 15 років стажу і в 60 років можеш виходити на пенсію.&nbsp;</p>
<p>Сьогодні уряд пропонує 35 років трудового стажу. І Прем'єр наводить приклад людини, яка народилась в 1958 році і яка буде виходити на пенсію. Да, в 1958 році коли народився, можливо, і є трудовий стаж. Бо при радянській владі всі працювали, за тунеядство тоді навіть в тюрму сажали.</p>
<p>А якщо ми візьмемо людей 1978 року народження, 1988-го , 1998-го? Якщо ми візьмемо людей, які пройшли 1990-і і 2000 роки, коли мільйони підприємств зупинили свою роботу, коли мільйони українців на базарах, на вокзалах, на будівництвах працювали без оформлення трудової, у них немає необхідного стажу, я питаю, де взяти їм пенсію? У них не буде пенсії відповідно до того законопроекту, який пропонує уряд.</p>
<p>Уряд в так званій пенсійній реформі забирає право пільгового виходу на пенсію вчителям, лікарям, соціальним працівникам. Натомість залишають прокурора і суддям спецпорядок нарахування пенсій!</p>
<p>Німецький "залізний канцлер" Отто Фон Бісмарк казав: "Хто не хоче фінансувати школи, буде фінансувати тюрми". Схоже на те, що влада хоче фінансувати тільки прокурорів і суддів, замість того, щоб фінансувати вчителів, лікарів, бібліотекарів, працівників культурної сфери і простих роботяг.</p>
<p>А якщо не фінансуєте, то хоча б не забирайте те, що є! Тому що, коли люди тяжко працюють, то вони повинні отримувати нормальну пенсію.</p>
<p>В альтернативу тому, в альтернативу тому, що пропонує уряд, Радикальна партія пропонує абсолютно інший підхід до підвищення пенсій. На наше тверде переконання, мета пенсійної реформи має бути одна. Це підвищення пенсій. Щоб людина, яка важко все життя працює, знала, що вона отримає нормальну пенсію, яка дасть можливість їй жити, а не жебракувати і не збирати по мусорках пляшки, щоб продати їх в стеклотару і заробити 3 копійки, щоб заплатити за комуналку.</p>
<p>А що?..</p>
<p>Уряд не пропонує піднімати зарплати, це ми пропонуємо, тому що 3200 мінімальна зарплата – це так само недостатньо. Тому ми зареєстрували законопроект, щоб мінімальна зарплата була хоча б 5 тисяч гривень на місяць. І єдина можливість підняти пенсії – це піднімати зарплати, це створювати робочі місця. Тому що коли нам влада каже: треба 35 років страхового стажу на отримання пенсії, треба в 65 років пенсійний вік, бо насправді піднімають пенсійний вік, обманюють українців, коли кажуть, що не піднімають пенсійний вік, коли вони скасовують пільгову пенсію для вчителів, для лікарів, то пенсія від цього не добавиться. Тому що влада не дає відповіді на ключове питання: яка пенсія буде у людини, яка 35 років відпрацює? Чи гарантують вони, що ця пенсія дасть можливість достойно жити? Ні. Тому що єдина можливість отримувати нормальну пенсію – це мати велику легальну зарплату. А коли мінімальна зарплата платиться легально, а все інше платиться в конверті, коли людина працює без оформлення трудової, у неї не буде стажу для нормальної пенсії.</p>
<p>Тому я звертаюся до Президента Порошенка, до Прем'єра Гройсмана, до компрадорської парламентської коаліції, якої немає в цьому залі, не треба дурити українців, ми вже стомилися від вашої брехні, нам треба реальна пенсійна реформа, в результаті якої майбутні пенсіонери, он на балконі молодь сидить, завтрашні пенсіонери, я хочу, щоб вони отримували достойну пенсію, коли достойно працюватимуть.</p>
<p>І друге питання, до якого я хотів би привернути увагу українців, – це питання землі, одвічне споконвічне питання. Влада на виконання таємного меморандуму з Міжнародним валютним фондом хоче продати землю і підняти пенсійний вік. Радикальна партія вимагає, що треба продавати не землю, а треба продавати продукцію, вирощену на цій землі. Саме тому ми зареєстрували зміни до Конституції, де пропонуємо передбачити на рівні Конституції, що основою аграрного устрою України є фермерське господарство. Бо коли влада запровадить так званий ринок земель… Чому ми проти нього? З однієї причини: тому що цю землю не куплять селяни, тому що у них немає грошей купити цю землю, а господарем на українській землі повинен бути український фермер, а не латифундії і транснаціональні корпорації. На тому і стоїмо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Ігоря Шурму.</p>
<p>&nbsp;</p>
<p>12:44:58</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Уряд вже рік не має легітимного міністра охорони здоров'я України і вже рік Кабінет Міністрів є абсолютно неповноцінним. Вийшли всі терміни для цієї посади виконуючого обов'язки, але не всі замовчують, що крім цих проблем ще є проблеми і в самому міністерстві. Так, вже 5 місяців Міністерство охорони здоров'я не має державного секретаря. Робота Міністерства охорони здоров'я практично паралізована і воно є недієздатне. Є проблеми в кадровому професійному наповненні в організації і процесі управління.</p>
<p>Відповідно до нового Закону про державну службу до кінця 2016 року мали бути призначені державні секретарі у всіх міністерствах, в тому числі і Міністерстві охорони здоров'я.</p>
<p>11 жовтня Кабінет Міністрів оголосив конкурс на заняття посад державних секретарів. Конкурс державних секретарів супроводжувався численними скандалами, не обійшлось без проблем і в Міністерстві охорони здоров'я.</p>
<p>7 грудня назвали переможця на посаду держсекретаря міністерства.</p>
<p>Тим часом, виконуючий обов'язки… тимчасово виконуючий обов'язки міністра одразу висловився проти призначення. Кабінет Міністрів, в компетенції якого саме призначення державних секретарів із ситуації вирішив вийти провіреним способом, надану кандидатуру подали на спецпровірку, результати якої не оприлюднені до сьогоднішнього дня.</p>
<p>Натомість, функції держсекретаря виконує заступник міністра охорони здоров'я з питань європейської інтеграції, хоча згідно 17 статті Закону про державну службу керівником Держслужби державного органу може бути тільки державний службовець, а самого заступника міністра тоді не було допущено до конкурсу на заняття посади держсекретаря через відсутність необхідного досвіду роботи.</p>
<p>Заступник міністра охорони здоров'я звертається до суду з позовом, в якому просить скасувати рішення конкурсної комісії.</p>
<p>У зв'язку з цим судом було відкрито провадження в адміністративній справі, рішення якого не прийнято по сьогоднішній день.</p>
<p>Заступник міністра, подано клопотання про забезпечення адміністративного позову шляхом заборону Кабміну вчиняти дії, спрямовані на призначення переможця. Суд Києва адміністративний окружний відмовив заступнику міністра з питань європейської інтеграції в задоволенні цього клопотання.</p>
<p>Відповідно до законодавства держсекретар повинен приступити до виконання своїх обов'язків 1 січня 2017 року.</p>
<p>Спецперевірка проводиться у термін, що не перевищує 25 календарних днів з дати надання згоди на її проведення, всі законні строки було вичерпано. Отже, Кабінет Міністрів мав би призначити переможця конкурсу на відповідну посаду, навіть якщо справа є у суді і оскаржуються результати.</p>
<p>Звертаюся до уряду, на чолі з Прем'єр-міністром України Гройсманом, затвердити на посаду особу, яка перемогла в конкурсі. У іншому випадку, якщо є претензії спецперевірки, вимагаю оголосити про проведення нового конкурсу і, саме основне, дайте державі міністра охорони здоров'я. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я запрошую до слова народного депутата Віктора Чумака.</p>
<p>&nbsp;</p>
<p>12:48:12</p>
<p>ЧУМАК В.В.</p>
<p>Доброго дня, шановні колеги, шановні громадяни України! Я знову хочу привернути вашу увагу до політичної відповідальності і обов'язків всіх політичних сил, і політиків виконувати свої передвиборчі обіцянки. Як ви пам'ятаєте, і Президент України, і коаліція депутатських фракцій, приступаючи до виконання своїх повноважень, йдучи на вибори, обіцяли нам провести глибоку, всеохоплюючу політичну реформу. Частиною цієї реформи повинно було стати скасування депутатської недоторканості, частиною цієї реформи повинно стати було прийняття нового виборчого законодавства, частиною цієї реформи повинно було стати прийняття нового законодавства щодо впровадження інституту імпічменту Президента. Поки що цього нічого не зроблено.</p>
<p>4 квітня відбувся мітинг на Площі Конституції перед Верховною Радою, резолюцією якого було прийнято звернення до Президента України і до Голови Верховної Ради виконати свої передвиборчі обіцянки, і ініціювати розгляд в залі Верховної Ради відповідних законодавчих актів. На безпосереднє звернення до Президента України ми отримали резолюцію, представники мітингу отримали відповідь не Президента за підписом Президента, а за підписом керівника його канцелярії пана Райніна. І знаєте, що там написано нам було? Що цілком погоджуючись з вимогами мітингу, Президент вже три роки чекає від Верховної Ради те, що Верховна Рада прийме відповідні законодавчі акти і передасть його на підпис Президента. Це смішно абсолютно.</p>
<p>Я хочу сказати, що, напевно, Петро Порошенко забув свою власну передвиборчу програму "Жити по-новому", в якій чорним по білому каленим залізом було виписано, що він зробить все можливе і не можливе для того, щоб вибори народних депутатів у 2014 році дострокові вже відбулися за новою виборчою системою з відкритими списками. Я хотів би сказати, що і фракція, яка носить почесне ім'я Президента України, фракція "Блоку Петра Порошенка"&nbsp; теж не виконує свої політичні обов'язки і не подає, а не ініціює на розгляді Верховної Ради законопроекти, які стосуються цих питань. 22 лютого, я нагадую всім, 22 лютого, Комітет Верховної Ради з питань правосуддя і правової політики вже прийняв своє рішення в якому рекомендував Верховній Раді розглянути три законопроекти щодо виборів народних депутатів, розглянути в залі. До цих пір ці законопроекти не поставлено на розгляд Верховної Ради України.</p>
<p>Більше того, Голова Верховної Ради делегований на посаду фракцією "Народного фронту", фракцією "Народного фронту" України, який одночасно очолює робочу групу по опрацюванню нового виборчого законодавства, взагалі не відреагував на резолюцію цього мітингу і на звернення громадян до нього від цього мітингу. Тим самим показав як він виконує свої конституційні повноваження і своє ставлення до конституційних вимог громадян виконувати свої зобов'язання.</p>
<p>Я хотів би знову сказати, з огляду на все це, минулого вівторка відбувся ще один мітинг перед Верховною Радою України і прийнято відповідна…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ЧУМАК В.В. Я хочу нагадати громадянам України, шановні друзі, не голосуйте більше за тих політиків, які не виконують свої обіцянки, які вам брешуть вже на початку виборчих…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Купрієнка.</p>
<p>&nbsp;</p>
<p>12:51:49</p>
<p>КУПРІЄНКО О.В.</p>
<p>Олег Купрієнко, фракція Радикальної партії Олега Ляшка.</p>
<p>Шановний народе України! Шановні виборці! Шановні платники податків! Шановні колеги, які залишились в залі, а їх аж 9 – БПП, 7-8 – "Народного фронту", 1 – "Опозиційного блоку", "Самопомочі" – 3-4 особи і фракція Радикальної партії Олега Ляшка в повному складі.&nbsp;&nbsp;&nbsp;</p>
<p>Зверніть увагу на цю статистику, подивіться на &nbsp;тих, кого ви обирали, і де вони зараз в робочий час, в той час, коли можна слово народного депутата і проблему народу донести до&nbsp; вашого відома і до вашої свідомості.</p>
<p>Лідер Радикальної&nbsp; партії Олег Ляшко, щойно&nbsp; у своєму виступі зазначив, що&nbsp; ми боролися і боремося за підвищення стану охорони здоров'я українців. Зокрема, я вимушений наголосити&nbsp; на тому, що провідні інститути нашої держави такі, як Інститут Амосова, Інститут Шалімова сьогодні перебувають на&nbsp; грані&nbsp; вимирання. Приймаючи державний бюджет воюючої України і розказуючи всім нам, щоб без бюджету немає армії, і це, дійсно, так.&nbsp;&nbsp; Уряд і,&nbsp; зокрема, Міністерство охорони здоров'я, яке зобов'язане дбати і розраховувати всі видатки, як мінімум, для того, щоб утримати медицину на тому стані, в якому&nbsp; вона хоча би є, не потурбувалися про ті два поважні&nbsp; інститути.</p>
<p>Ми група народних депутатів Радикальної партії Олега Ляшка на чолі з її лідером зареєстрували законопроект 5723, який був розглянутий комітетом бюджетним, як&nbsp; і всі сказали, як це добре, як це правильно підтримувати наших лікарів, які&nbsp; роблять унікальні операції. Так сталося, що я тривалий час побув у поважному науковому медичному закладі і я бачив лікарів, які роблять найскладніші операції, в яких вогник в очах і ентузіазм, на якому тримається медична наука. Я бачив медсестер, які добу цілу працюють в реанімації, і замість того, щоб&nbsp; відпочивати читають наукову літературу, обмінюються досвідом навіть підказують лікарям. Але вони не мають заробітної плати. Чому? Бо в бюджеті&nbsp; закладено тільки на п'ять місяців фінансування.</p>
<p>І тому своїм виступом я звертаюся&nbsp; до Президента України Петра Порошенка, який чомусь не бачить&nbsp; в якому загоні перебуває наша медицина, до&nbsp; Прем'єр-міністра пана Гройсмана, до виконуючого&nbsp; обов'язки міністра охорони здоров'я, будь ласка, пропоную відповідно&nbsp; закону і вимагають як громадянин, звернути увагу і вирішити питання фінансування Інститутів Амосова і Шалімова, без нашої підтримки, без вирішення&nbsp; цього питання&nbsp;&nbsp; &nbsp;медична галузь загине.</p>
<p>Вимагаю оформити депутатським зверненням моє звернення до Президента, Прем'єр-міністра і… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Дениса Силантьєва.</p>
<p>&nbsp;</p>
<p>12:55:14</p>
<p>СИЛАНТЬЄВ Д.О.</p>
<p>Денис Силантьєв, фракція Радикальної партії Ляшка. Шановні громади України, шановні колеги, хочу вас проінформувати про ініціативу Радикальна партії відносно створення умов для розвитку фізичної культури і спорту в Україні. Про що йдеться мова?</p>
<p>В період з 2011-го по 2016-ий роки законодавством було встановлено мораторій на зміну цільового призначення земельних ділянок для будівництва та обслуговування об'єктів фізичної культури та спорту. Станом на сьогодні такі земельні ділянки є дуже лакомим куском для недобродійних забудовників. Чому так? Та тому що вони знаходяться на престижних районах міста. І мова йде не про сотки, а про гектари землі. Запевняю вас, цих забудовників не буде мучити совість, коли вони будуть зводити чергову висотку на земельній ділянці, де ще вчора займалися діти улюбленими видами спорту. І це не якісь абстрактні речі, не потенційна загроза, а це цілком реальні факти зловживань, дій, які часто невідворотні.</p>
<p>Приведу декілька прикладів. Стадіон поблизу Національного авіаційного університету в місті Києві. Рішенням КМДА цільове призначення земельної ділянки було змінено зі спортивного призначення на комерційне. Зараз впритул до стадіону вже зведено декілька поверхівок, наступна планується будуватись на території стадіону.</p>
<p>Ще приклад. Спорткомплекс за адресою: місто Київ, бульвар Дружби народів, 16а. На його місці красується супермаркет "Новус" та багатоповерхівка, а від стадіону залишилися лише спогади. І що саме цікаве, це відбулося не без участі Генеральної прокуратури України, у користуванні якої знаходиться ця земельна ділянка. Цей список можна продовжувати вічно.</p>
<p>Саме тому за ініціативою Радикальної партії Олега Ляшка було внесено законопроект про мораторій на зміну цільового призначення земельних ділянок з метою збереження об'єктів фізичної культури і спорту на 10 років. Завдання закону є запобігання масовим проявам забудови об'єктів спортивної інфраструктури в містах та інших населених пунктах. Введення мораторію&nbsp; унеможливить передачу земельних ділянок спортивного призначення під забудову житлових та офісних будівель, споруд господарського призначення, автозаправочним комплексам.</p>
<p>Також варто акцентувати увагу на те, що цей мораторій діяв з 2011 по 2016 роки і показав свою&nbsp; ефективність, проте 5-річний термін його сплив і&nbsp; зараз ці земельні ділянки знаходяться в зоні ризику.</p>
<p>Хочу також нагадати, шановні колеги, що тільки конкретними речами, конкретними діями ми покажемо народу України, що ми турбуємося&nbsp; про них, про їх дітей, про&nbsp; їх здорове майбутнє. І це не перша ініціатива Радикальної партії Олега Ляшка в напрямку розвитку і збереження&nbsp; соціальних гарантій людей в Україні. Я запевняю і&nbsp; запрошую весь парламент&nbsp; об'єднатися&nbsp; заради майбутнього нашої держави.&nbsp; Дякую.&nbsp;</p>
<p>&nbsp;</p>
<p>&nbsp;ГОЛОВУЮЧИЙ. Дякую.</p>
<p>Запрошую до слова&nbsp; народного депутата Іллєнка.</p>
<p>&nbsp;</p>
<p>12:58:27</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.</p>
<p>Шановні українці! Вчора був чудовий день – День вишиванки. По всій Україні і по всьому світу українці вдягали вишиванку для того, щоб показати свою єдність, свій патріотизм. Але в Верховній Раді попри те, що&nbsp; теж багато депутатів прийшло в вишиванках, якось це не відобразилося&nbsp; особливо на роботі, на жаль. Тому що є показові речі, які&nbsp; краще будь-яких слів, пафосу показують реальний розклад в українському парламенті, і наскільки він є українським.</p>
<p>От вчора було, насправді, абсолютно очевидне питання – постанова про введення санкцій проти Януковича і його найближчого оточення. Постанова, яка, здавалося б, мала пройти&nbsp; ну фактично в постмайданівському парламенті без жодних&nbsp; навіть якихось серйозних обговорень. І ми бачимо, що вона не пройшла. І за неї не голосували не тільки там екс-регіонали, що нема нічого дивного, але вони ж ніби в меншості в парламенті, за неї не голосували багато депутатів з так званих демократичних фракцій, з провладних фракцій, які… багато хто з яких теж напевне в цей день прийшов у вишиванці, і напевно вважає, що всі мають думати, що він великий патріот, але навіть за таке елементарне рішення, за цю нещасну постанову не проголосував. Ми ніколи не побудуємо здорову політичну культуру, ми ніколи не зможемо дійсно мати нормальний парламент, якщо ми не будемо нести персональну відповідальність за свої дії в політиці.</p>
<p>І тому я закликаю всіх українців уважно вивчати такі голосування і бачити, хто говорить тільки, а хто реально займає правильну позицію. Хто одягає вишиванку, але за цією вишиванкою гниль, а хто дійсно є патріотом. І це не на словах проявляється, а от в тому числі в таких голосуваннях. Або навіть інше питання,&nbsp; …… яке теж вчора було. Закони, які стосувалися російської православної церкви в Україні, а саме так треба казати. Це російська православна церква в Україні, яка називається УПЦ МП, але це керована з Москви організація. Стояли закони, які стосувалися не заборони там чи якихось релігійних утиснень, а, власне, унормування її діяльності у зв'язку з тим, що вона підпорядковується центру в державі-агресорі. Це питання свідомо поставили в кінець порядку денного, знаючи 100 відсотків, що до нього не дійде.</p>
<p>І думаєте, що, це тільки регіонали були проти цього рішення? Ні, це було багато депутатів з провладних фракцій, які все зробили для того, щоб це рішення не пройшло. Тобто от на такі речі треба звертати увагу, на такі речі треба робити акцент, – і тільки тоді ми можемо отримати нормальну якість української політики. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Григорія Шверка.</p>
<p>Прошу, народний депутат Борислав Береза.</p>
<p>&nbsp;</p>
<p>13:01:45</p>
<p>БЕРЕЗА Б.Ю.</p>
<p>Кожної п'ятниці ми бачимо, як пуста сесійна зала, напівпуста, на чверть пуста, на дві треті пуста, але пуста. І для того, щоби не фіксувати це, я, Вікторія Пташник та Владислав Голуб подали законопроект, який вирішує це питання. Цей законопроект, який робить п'ятницю повноцінним робочим днем. Більше того, це допомагає нам спілкуватися, нам народним депутатам спілкуватися з Кабміном, переробляє цю, знаєте, годину спілкування на повноцінні три години. Ми часто слышали як представники коаліції казали: "Ми хочемо працювати". Нічого не заважає в наступний понеділок подати цей законопроект і внести його в залу. Ми змінимо Регламент, ми зможемо працювати, ми перестанемо розповідати людям, що ми би хотіли, але в нас немає повноцінного дня. І може це допоможе вирішити це питання.</p>
<p>Ще одне питання. Вже більше двох років в комітетах Верховної Ради лежить мій законопроект, який вирішує питання кнопкодавства. Але його не розглядають. Мабуть, тому що цій коаліції вигідно, щоби кнопкодави і далі працювали в сесійній залі. Мабуть, тому цей законопроект і лежить, а балачки про те, що треба вирішити питання кнопкодавства лунають і далі. Я хочу, щоби українці зрозуміли, якщо питання кнопкодавства в цій залі хтось хотів вирішити, тоді цей законопроект був би прийнятий і кнопкодавство би суворо каралося. Але ми маємо те, що ми маємо. Депутатів в п'ятницю в залі майже немає. Є представники деяких фракцій і угруповань. <i>(Шум у залі) </i>&nbsp;Є. Але, що ми бачимо? Кнопкодавлять. Кнопкодавлять і будуть кнопкодавити до тої пори поки не приймуть закон, який буде суворо карати всіх, хто працює як неперсонально,&nbsp; ……… він не персонально голосує.</p>
<p>Тож я хочу звернутися до українців. Коли будете іти на вибори пам'ятайте, хто вам, що обіцяв і хто, що виконував. Що записано в Коаліційній угоді і що виконано там. Пам'ятайте про це. І не ведіться на вброси. Самі. Самі пам'ятайте і робіть виводи.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олександра Кірша.</p>
<p>&nbsp;</p>
<p>13:04:51</p>
<p>КІРШ О.В.</p>
<p>Шановні панове! По-перше, офіційно прошу надати офіційний розрахунок того, що пенсіонер в Україні, як це озвучив Прем'єр, середній пенсіонер в Україні живе 18 років. Ця цифра викликає деякі сумніви. Тому прошу надати офіційний розрахунок.</p>
<p>По-друге, щодо ненавмисного такого, що вже відбулось, "зґвалтування" бухгалтерського обліку в Україні. Якщо, коли заборонили "Яндекс", "Одноклассники", "ВКонтакте", все таке інше, то це технічно неможливо виконати.</p>
<p>Але коли заборонили фактично "1С", "1С Мультимедія Україна", "Галактика центр", "Парус", "Єврософтпром", "АБІ Україна" і таке інше, то це вже є технічно небезпечним. Бо, якщо звітність буде подана і податкова її не визнає, то буде дуже важко довести свої цифри, якщо ці цифри подані з використанням не тієї системи.</p>
<p>Тому є безпека того, що всі підприємства здаватимуть свою бухгалтерську та податкову звітність поза законом.</p>
<p>Звичайно, можна використовувати програми, за які вже сплачено. Але чого вони варті, коли все змінюється, а немає ані поновлення, ані регулярної підтримки. Треба визнати, що немає українських аналогів. Так само, як немає українського "Windows", немає української програми "Шипки" або "Віконця". Так само немає і аналогів, які можна було б порівняти з "1С".</p>
<p>Якщо вести бухгалтерський облік, щоб первинні документи визнавали податківці? Втрачає держава не тільки ті кошти, що будуть витрачені на блокування. Вона втрачає навіть не тільки платників ІТ. Вона втрачає тих бухгалтерів, які сумлінно сплачують налог, податки, але тепер не знають, як їх розраховувати.</p>
<p>Я пропоную, доки немає українських аналогів, доки вони не розроблені, відтермінувати введення в дію цих санкцій щодо бухгалтерських програм. Бо це означає поки що, що не можливо легально вести бухгалтерський облік у країні.</p>
<p>До речі, придивимось до тих, кого залишили. "Excel" , ну, це просто електронна рахівниця. Її навіть порівнювати не можна з "1С". До речі, теж неукраїнська.</p>
<p>Залишились ще деякі фірми. Але одна з них теж російська, але працює через Кіпр. Все одно російська.</p>
<p>Другі просто допустили помилку, мабуть, припустили ненавмисно помилку в назві, пропустили одну літеру, завдяки цьому заборонили таку фірму, що її взагалі немає, а справжня фірма залишилась і тоді фіктивність, щодо інформбезпеки теж викликає сумніви, якщо весь кордон охороняється, але один метр державного кордону все одно вільний, бо його продали. Тоді навіщо це взагалі робили і це означає, що тим більш треба відтермінувати введення цих санкцій щодо бухгалтерських програм. Спасибі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Івана Спориша.</p>
<p>&nbsp;</p>
<p>13:07:54</p>
<p>СПОРИШ І.Д.</p>
<p>Шановна головуюча! Шановні колеги! Звичайно сьогодні всі засоби масової інформації, всі ми обговорюємо питання пенсійної реформи. Сьогодні ми чули впевненість уряду в тому, що пенсії з 1 жовтня будуть підняті. Я би хотів сьогодні звернутися до своїх виборців,&nbsp; тому що як мажоритарщику мені приходиться зустрічатися кожний раз з виборцями і пенсіонери ставлять одне і те ж питання. Вони кажуть, чому ті хто жодного дня не працював і получає, отримує пенсію тисячу-тисячу 200 і ті, які мають стаж 30-40 років також получають пенсію на цих 100 гривень більше, чи на 200 – це є не справедливість. І я рахую, що правильно уряд робить, що все-таки є якийсь стаж цих 25 років при яких ми повинні йти своєчасно на пенсію і за 25 років можна її заробити. Є така проста арифметика, 25 років додати 18 – це буде 43 роки. І нехай та чи інша людина, яка сьогодні працює, яка буде працювати, або заробляє собі на пенсію, нехай вона ще 4-5 років навчається і в інституті, і це буде 43, нехай 48 років, то до 60 років можна заробити пенсію і це тут буде справедливо.</p>
<p>Я розумію прекрасно, я сам би хотів так, ми чуємо з виступаючих 5 тисяч мінімальна зарплата, я хотів би, щоб сьогодні була 10, я навіть з цієї трибуни скажу, 10, давайте зробимо 10! Але, ми ж не знаємо, що за цим стоїть, оце обідно. І ви знаєте, якщо сьогодні… щоб сьогодні підняли 5 тисяч зарплати мінімальної, я скажу, що тут би зараз сотні підприємств закрилися. Давайте візьмемо невеличкі торгові центри. І для того, щоб підприємець мав якийсь невеличкий прибуток, він має там прибутку в цих маленьких точках торгових 2, 3, 4 тисячі на місяць і він зобов'язаний платити 3200 мінімальну зарплату. І якщо він сьогодні має, отримає цей прибуток 3200 і виплатить зарплату, за що йому працювати? Прийдеться закриватися. Да, дійсно, ми повинні надавати робочі місця, ми повинні піднімати мінімальні зарплати, але разом з тим ми повинні думати із точки зору того, щоб все-таки відкривати ці підприємства, а не закривалися вони. Так що тут, я думаю, що ви повинні робити все в цьому напрямку.</p>
<p>Дальше. Зараз ми йдемо на круглий стіл по поводу госпітальних округів. На моєму окрузі… Я би хотів сказати, що є такий район, наприклад, як Шаргород, такий район як Тульчин, де, дійсно, другий рівень і повинен бути госпітальний центр у даному місці. Але разом з тим, я думаю, що ми повинні тут ще до цієї реформи прислухатися. І це ще питання номер один тому тут стоїть, що ми повинні вивчити охорону здоров'я, вивчити правильність реформи охорони здоров'я. Тому що ми бачимо прекрасно, що…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Геннадія Кривошею.</p>
<p>&nbsp;</p>
<p>13:11:21</p>
<p>КРИВОШЕЯ Г.Г.</p>
<p>Доброго дня, шановні українці, доброго дня, шановні колеги, головуюча. Геннадій Кривошея, фракція "Народний фронт". Хотів би у своєму зверненні звернутися до Прем'єр-міністра і закцентувати увагу на певні проблеми, які на сьогоднішній день турбують жителів Київської області, зокрема Богуславського, Кагарлицького, Миронівського та Рокитнянського районів. В принципі, всі вже знають, що Кривошея не є мажоритарним депутатом, я досить активно намагаюсь працювати в межу своїх компетенцій і можливостей у даному окрузі, оскільки народний депутат пан Онищенко на сьогоднішній день відсутній в Україні і немає можливості впливати на ті чи інші події, які стосуються саме даного округу, по якому він обирався. Тому я хотів би закцентувати увагу Прем'єр-міністра в першу чергу на ті проблеми, які на сьогоднішній день турбують весь даний округ.</p>
<p>Ну, перше – це те, що в Київській області на сьогоднішній день, і не лише в даному окрузі, а взагалі існує проблема &nbsp;створення і об'єднання територіальних громад. Київська обласна адміністрація, обласна рада, районні місцеві адміністрації всілякими способами на сьогодні і методами, можна впевнено сказати, намагаються блокувати створення об'єднання територіальних громад, зокрема, це стосується навіть боярської… однієї з боярських громад, які ніяким чином не можуть об'єднатись і я вже не кажу знову ж таки про дві богуславські громади, громади в Богуславському районі.</p>
<p>Тому я хотів би ще раз звернутися до Прем'єр-міністра, до якого я надсилав відповідні звернення, закцентувати на цьому увагу, провести відповідні наради, про це я говорив ще місяць назад, звертався до голови обласної адміністрації, мене як народного депутата не запрошували, ніяких дій нічого ніким не було зроблено. І це, на мою думку, є неприпустимим, тому що на сьогоднішній день відповідні сільські ради і жителі, і територіальні громади готові об'єднуватися і надалі розвивати свої села і свої території.</p>
<p>Разом з тим, я хотів закцентувати увагу, що протягом останніх двох років даний округ не отримує жодної фактично копі&nbsp; йки відносно моїх звернень стосовно ремонту доріг, ремонту мостів, окремих шкіл, садочків.</p>
<p>&nbsp;Я розумію, що я не є, знову ж таки, мажоритарним депутатом і не можу до кінця вплинути на ту ситуацію в окрузі, яка є, але я хотів би Прем'єр-міністра звернути… увагу Прем'єр-міністра звернути на те, яким чином розподіляються кошти в Київській області, наприклад, по ДФРРу? Чи яким чином виділяються ці кошти з Міністерства охорони здоров'я, тому що, наприклад, з вересня до травня… з вересня 2016 року до травня цього року я направив більше ніж 20 звернень на Міністерство охорони здоров'я, з яких фактично по факту було розглянуто буквально, там, 10 відсотків. Люди не можуть залишитися без догляду і без підтримки влади.</p>
<p>Разом з тим, я хотів би закцентувати увагу кожного жителя Київської області, зокрема, округу, що я буду продовжувати працювати і стояти на захисті інтересів простих звичайних українців. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Романа Романюка. Прошу.</p>
<p>&nbsp;</p>
<p>13:14:33</p>
<p>РОМАНЮК В.М.</p>
<p>Шановні колеги, на розгляд парламенту внесено проект Закону України про внесення змін до Господарського процесуального кодексу &nbsp;України, Цивільно-процесуального кодексу України, Кодексу адміністративного судочинства України та інших законодавчих актів. Цей законопроект розроблено Радою з питань судової реформи, а Президентом України він визначений як невідкладний.</p>
<p>Нещодавно ми з вами прийняли зміни до Конституції України, змінили базові положення про судоустрій в Україні, визначили нову систему судів. Наразі триває безпрецедентний, для нашої держави, процес формування якісного нового Верховного Суду. За цим процесом пильно слідкує як і професійна юридична спільнота так і все громадянське суспільство. Впевнений, що серед кандидатів є достойні люди, професіонали, які гідно будуть виконувати свої обов'язки, захищатимуть цінності права та демократії. Однак, оновлена судова система не запрацює поки не будуть внесені зміни до процесуального законодавства. Отже, саме це є і умовою для початку роботи нового Верховного Суду.</p>
<p>Судовий процес кожен громадянин бачить на власні очі, перебуваючи в суді. Тому до правових норм, які регламентують судову процедуру, потрібен особливий підхід. Кожну змінену норму люди відчувають на собі. Оновлені кодекси повинні, перш за все, відповідати нашим реаліям і захищати права та інтереси людини на належному рівні. Законопроект спрямований на удосконалення судових процедур та чітке розмежування юрисдикції між загальними господарськими та адміністративними судами. Проект дійсно дуже важливий, тому я хочу закликати всіх колег приділити законопроекту особливу увагу. Я розумію, що до проекту закону будуть і зауваження, але треба і діяти, і робити певні пропозиції. Тому я пропоную вже сьогодні розпочати роботу над цим документом і відповідально поставитися до його розгляду в сесійній залі. Справедливий суд потрібен кожному в Україні, тому давайте спільно зробимо все можливе, щоб в нашій державі діяла сильна, професійна та ефективна судова система. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Семенуху, прошу.</p>
<p>&nbsp;</p>
<p>13:17:15</p>
<p>СЕМЕНУХА Р.С.</p>
<p>Шановні колеги, шановна пані віце-спікер, шановні українці, беззаперечно, найважливішою сьогодні реформою, яку вже треба було провести дуже давно, є пенсійна. Чому найголовніша, бо вона стосується не лише пенсіонерів – вона стосується усіх поколінь без винятку.</p>
<p>На сьогодні ситуація близька до катастрофи. З одного боку, люди отримують мізерні пенсії, і ті депутати, які проводять зустрічі з людьми, знають, що перше, що питають люди: "Як мені, скажи, синку, вижити за 1 тисячу 100 гривень?" Люди не можуть на цю мізерну пенсію навіть купити собі ліки. Це з одного. А, з іншого боку, ми маємо рекордний показник дефіциту Пенсійного фонду: близько 142 мільярдів гривень.</p>
<p>В будь-якій розвинутій, сучасній економіці світу власний пенсійний фонд є найпершим інвестором власної економіки, а у нас це сьогодні найбільша "чорна діра".</p>
<p>Ми сьогодні почули презентацію від Прем'єр-міністра пенсійної реформи. І, з одного боку, абсолютно справедливо, що нарешті уряд готовий виконати своє домашнє завдання – і скасувати ганебний, дискримінаційний 15-відсотковий податок для працюючих пенсіонерів. Але, боронь Боже, ставити це в залежність від прийняття пенсійної реформи, оскільки це було обіцяно попереднім урядом, і цей уряд має просто виконати свою обіцянку.</p>
<p>Дуже добре, що людям нарешті з осені, хай не багато, але вже піднімуть пенсії. Бо те, що зараз, сьогодні відбувається, людям не вистачає навіть на мінімальне. Проте сьогодні те, що озвучено Прем'єр-міністром, а саме збільшення страхового стажу, це є ніщо іншим, як прямим підвищенням пенсійного віку. Це не можна допустити за жодних обставин. Я звертаюсь до всіх колег, до всіх фракцій: ми маємо зробити все – і змусити уряд знайти у такий спосіб гроші, щоб жодним чином, зокрема і прихованим, не підняти людям пенсійного віку. Бо сьогодні згідно статистики чоловіки, наприклад, не доживають до того віку. Тобто це неприпустимо за будь-яких умов.</p>
<p>Будь-яка пенсійна реформа, на нашу точку зору, має починатися з аудиту, прозорого публічного аудиту Пенсійного фонду. Сьогодні українці - платники податків витрачають 3 мільярди гривень на адміністрування Пенсійного фонду. Для порівняння: центральний апарат Міністерства внутрішніх справ – ми витрачаємо з вами 1 мільярд 200. Я переконаний, що цю цифру можна суттєво скоротити.</p>
<p>Наступне. Ми нарешті маємо створити єдиний публічний прозорий реєстр всіх отримувачів всіх соціальних виплат, насамперед і пенсій. Це дасть змогу нам забезпечити прозорість, дасть змогу побороти пенсійний туризм, побороти&nbsp; питання виплати мертвим душам. І найголовніше – що має бути в кінці пенсійної реформи. Пенсійна реформа має забезпечити людям прозорість, щоб всі бачили, хто, і&nbsp; як нараховується і як виплачується.</p>
<p>Друге – це справедливість, щоб скільки заробив, як пропрацював своє життя, скільки й&nbsp; отримуєш. І найголовніше в кінці – це гідність. Треба чесно казати, що&nbsp; без запровадження другого рівня накопичення&nbsp; не буде гідної пенсії і про це треба чесно…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до&nbsp; слова народного депутата Віктора Галасюка.</p>
<p>&nbsp;</p>
<p>13:20:36</p>
<p>ГАЛАСЮК В.В.</p>
<p>Доброго дня! Шановний український народе! Шановні народні депутати! Якщо влада буде&nbsp; продовжувати нинішню економічну політику, яка обіцяє&nbsp; Україні економічне зростання один-два відсотки на рік, то це означає, що свій 2013 рік ми&nbsp; наздоженемо в кращому випадку в 21-му році, свій 91-й рік ми наздоженемо&nbsp; в 2030 році. А якщо Польща і Туреччина зупиняться у своєму&nbsp; розвитку, то ми їх наздоженемо десь 2070 році. Вдумайтесь в це, та політика економічна, яку сьогодні проводить влада вона консервує&nbsp; бідність, вона робить&nbsp; Україну слабкою, і вона зменшує довіру і повагу до України на зовнішній арені.&nbsp;&nbsp;&nbsp; &nbsp;&nbsp;&nbsp;&nbsp;</p>
<p>Фракція Радикальної партії разом з однодумцями пропонує кардинальну зміну соціально-економічного курсу країни. Ми з кращими економістами країни напрацювали антикризовий план розвитку економіки, який передбачає абсолютно&nbsp; конкретні пріоритети, кроки&nbsp; і оцінку тих ефектів, які принесуть ці ефекти країні.</p>
<p>Шановні колеги, цей антикризовий план зареєстрований&nbsp;&nbsp; в парламенті як постанова&nbsp; про зміну&nbsp; національної економічної політики і&nbsp; він підтриманий усіма фракціями та&nbsp; групами українського парламенту, окрім "Батьківщини" і "Опоблоку". Ми запрошуємо єднатися навколо підтримки цього плану для того, щоб реально підвищити добробут українців, для того, щоб провести реальну, а не номінальну пенсійну реформу і підвищити рівень життя і тих, хто працює, і тих, хто знаходиться на пенсії.</p>
<p>Уряд сьогодні пропонує пенсійну реформу, але сутність її полягає в обмеженні прав пенсіонерів, адже кількість тих людей, які будуть підпадати під отримання пенсій, по суті, буде скорочуватись, бо час, який люди живуть в Україні, тривалість життя є надзвичайно низькою. Чоловіки в середньому живуть 66 років. Про яку пенсійну реформу може йти мова в тому форматі, як пропонує уряд?</p>
<p>Ми пропонуємо реальні кроки: чіткі галузеві реформи підтримки українського виробництва. Ви знаєте, що ми з вами влітку минулого року підтримали законопроект, ініційований Радикальною партією, про&nbsp;&nbsp;&nbsp; ліквідацію дефіциту металобрухту в Україні. Цей закон працює, на сьогодні він вже приніс додаткових надходжень до бюджету понад мільярд гривень, зберіг понад 20 тисяч робочих місць. Ми маємо його продовжити. Профільний Комітет промполітики і підприємництва підтримав цю ініціативу.</p>
<p>Ми з вами в цьому залі підтримали заборону на 10 років експорту лісу-кругляка з України. Цей закон вже приніс Україні 20 відсотків додаткових надходжень до бюджету, вже приніс сотні мільйонів додаткових інвестицій, тисячу робочих місць. Треба це продовжувати, а не продавати за якісь закордонні кредити, як це пропонує уряд.</p>
<p>Тому треба продовжувати українську промислово-економічну політику і на її основі будувати добробут громадян.</p>
<p>&nbsp;</p>
<p>ГОЛОВУЮЧИЙ. Запрошую до слова народного депутата Віктора Вовка.</p>
<p>&nbsp;</p>
<p>13:23:53</p>
<p>ВОВК В.І.</p>
<p>Віктор Вовк, фракція Радикальної партії Олега Ляшка. Шановні громадяни, минулого тижня на своїй першій за рік прес-конференції Президент Порошенко у спробах виправдання так званих Мінських угод дійшов до абсурду. Посилаючись на підпис Путіна під угодами, Порошенко легковажно заявив, що це дає можливість притягнути Путіна та Росію до відповідальності, що Мінські угоди начебто дозволяють йти до суду і притягувати злочинця, тобто Путіна, до суду.</p>
<p>Своєю хибною заявою Президент Порошенко ввів в оману і громадян України, і журналістів. Прикро здивовані таким відвертим правовим невіглаством глави держави.</p>
<p>Радикальна партія вже неодноразово зазначала правову нікчемність на відсутність юридичної сили Мінських угод як в рамках міжнародного права, так&nbsp; і відповідно до Конституції&nbsp; та законодавства України.&nbsp; З правової точки зору, Мінські угоди є лише особистими політичними домовленостями Президента Порошенка з його міжнародними партнерами: канцлером Німеччини, президентом Франції та президентом Росії, – які не накладають жодних юридичних та міжнародно-правових&nbsp; зобов'язань на будь-яку сторону. То ж невиконання Мінських домовленостей не несе жодних правових&nbsp; наслідків,&nbsp; а шанси засудити на ними Путіна дорівнюють&nbsp; абсолютному нулю. Однак це не означає, що Путін і керівництво Росії не понесуть&nbsp; правової відповідальності за збройну агресію Росії проти України і вчинені ними злочини та не будуть засуджені в суді.</p>
<p>Ще в 2015 році Верховна Рада України&nbsp; підтримала ініціативи Олега Ляшка щодо визнання Росії державою-агресором та визнання юрисдикції Міжнародного кримінального суду в Гаазі щодо злочинів проти людяності та воєнних злочинів, скоєних вищими посадовими особами Росії та керівниками терористичних організацій "ДНР" та "ЛНР". Відповідне провадження відкрите&nbsp; в Міжнародному кримінальному суді і очікує належних доказів від української Генпрокуратури та влади. Злочинні дії Росії від України до Сирії, від анексії Криму і війни в Донбасі до бомбардування сирійського Алеппо, від збиття малайзійського "Боїнга" до застосування хімічної&nbsp; зброї путінським поплічником Асадом дедалі більше формують образ Путіна як міжнародного воєнного злочинця, місце якого&nbsp; на лаві підсудних у Гаазькому суді.</p>
<p>Водночас для перемоги добра над злом необхідна широка антипутінська коаліція на захист усього демократичного світу, як колись була створена антигітлерівська коаліція.</p>
<p>Радикальна партія Олега Ляшка&nbsp; переконана: спільними зусиллями українців та вільного&nbsp; світу&nbsp; зло, зрештою, буде не лише зупинене,&nbsp; а й, справді, засуджене і покаране. Дякую.</p>
<p>&nbsp;</p>
<p>&nbsp;ГОЛОВУЮЧИЙ. Дякую.</p>
<p>Запрошую до слова&nbsp; народного депутата Сергія Мельничука.</p>
<p><b>&nbsp;</b></p>
<p>13:27:12</p>
<p>МЕЛЬНИЧУК С.П.</p>
<p>Доброго дня, український народ, доброго дня, пані головуюча, і добрий день, ті, хто залишилися в кінці робочого дня.</p>
<p>Тема, яку я хочу підняти в даному виступі, це здача нашим урядом, Кабінетом Міністрів наших національних економічних інтересів перед ворогом-окупантом. А саме, перше, це здача "Укрхімтрансаміаку". Ще ставленик Януковича Бондик фактично віддав під один із проросійських банків, під Альфа-Банк заложив це підприємство. Після втечі Бондика його місце зайняв росіянин Полозов, який фактично достроково погасив кредит в даному підприємстві перед Альфа-Банком і вимив всі оборотні засоби цього підприємства.</p>
<p>Слідуючий етап, знищенням УХТи, це "Укрхімтрансаміак", стало те, що був програний суд, суд за те, що нібито Україна односторонньо підвищила тариф. Тариф, по якому підприємство виходило в нуль, от, і при цьому фактично підприємство почало працювати в мінус. На даний момент підприємство працює по фінансовому плану, який воно подало до кінця року, мінус 800 мільйонів гривень.</p>
<p>Слідуюче, що робить пан росіянин Полозов, це відключає підприємство від прокачки, тобто не виконує свої зобов'язання по контрактам. І за 14 днів, які не качає підприємство, підприємство заганяють знову в борг, але при цьому знову стаються… занижена ціна на прокачку. Підприємство стрімко… ростуть борги перед російськими компаніями. А наш доблесний Кабінет Міністрів – ні пара з вуст, вони роблять глибоку стурбованість і програють, що підприємство, що Кабінет Міністрів, програють всі суди перед російськими компаніями. Видно, як іде злив, а зільється труба, дальше слідуючий – це Одеський припортовий, який фактично залежить від цієї труби. Ми здаємо фактично нашу хімічну промисловість, наш азот. Але при цьому ми бачимо, як Кабінет Міністрів 18 травня знову…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Анну Романову. Прошу. <i>(Шум у залі)</i></p>
<p>Борислав Береза передав слово.&nbsp; <i>(Шум у залі)</i></p>
<p>&nbsp;Шановні народні депутати! Бориславу Березі передав слово Шверк, а він передав своє слово Анні Романовій. Прошу.&nbsp;&nbsp;</p>
<p>&nbsp;</p>
<p>13:30:56</p>
<p>РОМАНОВА А.А.</p>
<p>Шановні колеги! Поки у нас тривала година насправді виступів, в Україні померло майже 100 українців, саме таку цифру називають соціологі. У нас в країні іде страшенна депопуляція і щогодини в середньому, на жаль, ми втрачаємо таку кількість життів наших українців. Вже зараз криза депопуляції в Україні досягнула свого апогею. Україна займає ганебне друге місце в світі за смертністю і в цих показниках ми порівнялися з Південною Африкою, а також з такою країною як Лесото.</p>
<p>Крім того, тривалість життя населення на сьогодні також зменшується щороку на один рік. І вже зараз українські чоловіки живуть 64 роки, а українські жінки живуть 75 років. Тому та інформація, що на пенсії українець проживає 18 років, яку сьогодні заявив Прем'єр-міністр, вона абсолютно не відповідає дійсності.</p>
<p>Насправді наші українські пенсіонери, вони живуть на пенсії не більше 8 років. Якщо вірити прогнозу ООН, то через 30 років населення України буде становити лише 30 мільйонів. Але слід не забувати, що ООН відштовхувалось від офіційної статистики, яку не знає ніхто.</p>
<p>Перепис населення вже не проводився 16 років. І якщо зараз навіть подивитись статистику, то там написана цифра 42 мільйони українців.</p>
<p>Українські вчені порахували, скільки ж дійсно зараз українців? Вони користувались різними методологіями і, на жаль, дійшли дуже жахливих висновків. Нас зараз не більше 35 мільйонів! А це означає, що серед дій, які має зараз робити уряд, треба в основному робити все залежне для того, щоб зупинити кризу депопуляції, демографічну кризу.</p>
<p>Ще не менш погана ситуація з молодими талановитими людьми, які масово виїжджають за кордон на заробітки. За останні роки 7 мільйонів молодих працьовитих, талановитих, розумних українців виїхали розвивати економіку інших держав.</p>
<p>Безвіз, це, звичайно, добре. Але давайте не забувати, що без створення сприятливого податкового клімати, без створення робочих місць українці під виглядом туристів будуть масово залишати нашу країну та шукати собі долі в інших розвинутих країнах.</p>
<p>Тому "Об'єднання "Самопоміч" вимагає наступного року негайно провести перепис населення. Розробити низку заходів, які сприятимуть подоланню депопуляції населення та включити стимулювання народжуваності, збільшення зайнятості населення та зупинення масової еміграції населення. Проведення податкової реформи реальної, яка сприятиме розвитку малого та середнього бізнесу, а не …</p>
<p>&nbsp;</p>
<p>ГОЛОВУЮЧИЙ. Дякую дуже.</p>
<p>Запрошую до слова народного депутата Ігоря Попова.</p>
<p>&nbsp;</p>
<p>13:34:15</p>
<p>ПОПОВ І.В.</p>
<p>Ігор Попов, фракція Радикальної партії Олега Ляшка. Шановні колеги! Шановні виборці! Вчора у Верховній Раді кожен депутат отримав ось такий звіт Рахункової палати про виконання Державного бюджету за 2016 рік.</p>
<p>Хочу процитувати лише одну цифру, я впевнений, що всі ознайомились з цим звітом. Конфісковані кофти і кошти, отримані від реалізації майна, конфіскованого за рішенням суду за вчинення корупційного та пов'язаного з корупцією правопорушення, при плані 7 мільярдів 700 мільйонів гривень до державного бюджету надійшло протягом минулого року 200 тисяч гривень всього. Це діагноз всім нашим борцям з корупцією. Українські платники податків потратили близько 2 мільярдів гривень на всі антикорупційні органи нові, старі антикорупційні підрозділи, і всі вони разом повернули до державного бюджету 200 тисяч гривень. Саме це один з головних індикаторів того, як вони працюють. Другий індикатор – це закриті корупційні потоки. І ще один індикатор – це вироки по топ-корупціонерам, які набули законної сили. Саме за це вони повинні боротися, а не за лайки у Фейсбуку, як здається, саме на лайки працюють часто як старі, так і нові антикорупційні органи.</p>
<p>Три роки вже, як змінилася влада в Україні, півтора роки вже, як призначений спеціалізований антикорупційний прокурор і НАБУ повинно працювати у повну силу. Рік уже працює новий Генеральний прокурор, обраний у цьому залі, хоч наша фракція не підтримала його кандидатуру. За весь цей час жодного вироку державному службовцю категорії "А", топ-корупціонеру від старої влади, від нової влади – жодного вироку ми не побачили. Фракція Радикальної партії вже ходила до Спеціалізованої антикорупційної прокуратури і вимагала посилити боротьбу з корупцією. На жаль, лише такими радикальними методами ми можемо заставити їх працювати. Наступного тижня на цій трибуні ми очікуємо Генерального прокурора і ми задамо йому всі незручні питання за те, чому він недопрацьовує на своїй посаді.</p>
<p>Чи же зайняті правоохоронці, борці з корупцією замість того, щоб виконувати свої безпосередні функції? Політичним переслідуванням опозиції. На ряд моїх колег, депутатів Радикальної партії, заводяться справи, приходять обшуку, витребують документи. За що? За нашу позицію, за нашу критику влади, за нашу позицію по пенсійній реформі, земельній реформі.</p>
<p>Ми бачимо, як працює НАЗК: ця кішка не ловить мишей і ловити не буде. Чому ми не можемо його реформувати? Два законопроекти зареєстровані, давайте їх включимо до порядку денного, створимо робочу групу, напрацюємо один і перезавантажимо НАЗК, який мав на сьогодні вже перевірити 100 тисяч декларацій, перевіряє 100 лише опонентів влади і не може закінчити навіть цю перевірку.</p>
<p>Давайте посилимо парламентський контроль за роботою борців з корупцією, тому що інакше там толку не буде, а відповідатимемо ми.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І запрошую до слова народного депутата Єгора Соболєва. Прошу.</p>
<p>&nbsp;</p>
<p>13:37:40</p>
<p>СОБОЛЄВ Є.В.</p>
<p>На цьому аркуші недовіра Генеральному прокурору. Він був призначений рік тому і за цей рік Віктор Янукович і Андрій Клюєв більше не розшукуються Інтерполом, тому що Генеральна прокуратура не надала доказів їхньої відповідальності за ті злочини, що вони скоїли. Десятки беркутівців і інших людей причетних до розстрілу на Євромайдані втекли до Росії, спокійно вийшли з зали суду і спокійно втекли, а Конституційний Суд України, який надавав Януковичу диктаторські повноваження спокійно продовжує працювати як Конституційний Суд України, нікому не оголошена підозра, людина, яка придумувала як зробити Януковича диктатором залишається виконуючим обов'язки, залишається Головою Конституційного Суду.</p>
<p>Коли Президент, коли інші топ-посадовці держави не виконують своїх обов'язків або зловживають цими обов'язками, завдання парламенту кожної держави стати на сторону людей і робити те, що від них люди очікують.</p>
<p>Я вдячний всім народним депутатам, які вже поставили свій підпис за недовіру Генерального прокурора. Конституція дає нам право робити це, коли&nbsp; Генеральний прокурор не виконує своїх обов'язків, коли він не втілює ті завдання, які поставило перед ним суспільство. Я хочу звернути увагу тих колег, які вважають, що партійна дисципліна або страх перед Генеральним прокурором може їх зупиняти. Насправді всіх нас сюди обрали люди і кожен з нас тут є не меншим, і не більшим, ніж представником людей. Не бійтеся, робіть те, чого ви маєте робити за вашим серцем, за вашою совістю, за тим, що від вас очікує суспільство. Подивіться на приклад Сполучених Штатів, американського Конгресу, Міністерство юстиції Сполучених Штатів, які абсолютно в цивілізований спосіб виконують Конституцію своєї держави і допомагають своєму Президенту не робити помилок.</p>
<p>Я з сьогоднішнього дня починаю публікувати прізвища всіх народних депутатів, які висловилися за недовіру Генеральному прокурору, і всіх, хто відмовляється це робити. Генеральний прокурор, який не виконує своєї роботи, має бути звільнений з неї.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Леоніда Ємця, Сташук передав.</p>
<p>&nbsp;</p>
<p>13:40:56</p>
<p>ЄМЕЦЬ Л.О.</p>
<p>Дякую. Леонід Ємець, фракція "Народний фронт", місто Київ мажоритарний округ 221, це Печерський, це половина Солом'янського району, це частина Шевченківського району.</p>
<p>Дорогі мої друзі, шановні колеги, 17-20 років тому Київ називали зеленою столицею Європи і це дійсно було так: зелені парки, сквери, пам'ятаєте ці пишні каштани, які цвіли на Хрещатику і були візитівкою нашого любимого міста. Пам'ятаєте, як чисті пляжі заохочували приїжджати сюди не лише з віддалених районів нашого міста, а й з інших міст і, іноді навіть, з інших країн. Ми пам'ятаємо наскільки приємно було жити в цьому зеленому місті, приємно було дихати, приємно було гуляти з дітьми. На жаль, сьогодні у нас слово "парки", слово "сквери" асоціюються поруч з іншими словами, такими як словами "виробили", такими як словами "забудували", такими як словами "втратили". На жаль, це діяльність сьогоднішньої міської влади. І оце звернення, з яким до мене прийшли на персональний прийом виборці, є лише одним із багатьох прикладів, я навіть не скажу, бездіяльності, мабуть-таки, злочинної діяльності окремих представників київської міської влади, які дозволяють таким чином знищувати наше зелене місто.</p>
<p>&nbsp;Сьогодні мова йде про центр, про самий центр, вулицю Городецького, де бувають і наші кияни, і гості нашої столиці. Так от за адресою 4/6 замість скверу зеленого планується побудувати чергову забудову. При чому не просто забудову уверх, висотку як це сьогодні прийнято робити в місті Києві ще і вниз, а нагадаю, що саме за цією адресою у нас знаходиться центральний вузол двох станцій метрополітену: Хрещатик та Майдан Незалежності. І будь-якому, навіть не спеціалісту, я вже мовчу про висновки експертні, які є у десятках по цьому питанню свідчать про те, що це буде катастрофа, що це буде небезпека для будь-якої людини, яка намагатиметься скористатися станцією метрополітену, а також для всього Печерська, який знаходиться поруч із цією потенційною забудовою.</p>
<p>До мене звернулися громадяни з дуже простим питанням вимагати від київської міської ради і вони таке ж направили до Київської міської ради завдання, внести змін до зони зонування на підставі рішення 1970 року, а саме визначити, що там, можливо, лише відновлення зеленої зони відпочинку. Це є сором, сором для міста Києва, що рішення 1970 року міської ради, 1970 року має бути прикладом для сьогоднішньої Київської міської ради – це є сором. І я нагадаю, що, якщо по народних депутатах</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Левченка. Прошу, Юрій Левченко.</p>
<p>&nbsp;</p>
<p>13:44:25</p>
<p>ЛЕВЧЕНКО Ю.В.</p>
<p>Левченко, "Свобода", &nbsp;223 округ, Шевченківський район міста Києва.</p>
<p>Минулого тижня в українських ЗМІ з'явилися скандальні факти про підробний диплом правої руки Кличка – Володимира Бондаренка.</p>
<p>Я дякую журналістам з програми "Схеми", які&nbsp; зробили дуже детальне розслідування і показали суспільству, хто керує сьогодні містом Києвом. І наголошую для тих, хто каже: "Ну не у всіх дипломи. Дипломи – це неважливо". Мова йде саме про підробний диплом, фальшивий диплом, журналісти чітко довели, що він сфальшував.&nbsp; З того часу минув цілий тиждень, але&nbsp; мер столиці й досі робить вигляд, що він про це нічого&nbsp; не знає, ніяк це не коментує. Ну схожа "страусина" позиція у нього часто з'являється. Наприклад, коли він цілий рік розповідав, що&nbsp; на станції метро "Героїв Дніпра" ідуть гідроізоляційні роботи, коли там вже два&nbsp; поверхи ТРЦ стояв незаконний, про що&nbsp; й громада до нього зверталася.</p>
<p>Знаєте, мені стало відомо про&nbsp; підробний диплом Бондаренка ще на початку весни. І тоді я звернувся до правоохоронних органів, щоб не бути голослівним, звернув їхню увагу на це. І, як не дивно, цього разу все ж таки&nbsp; було відкрито кримінальне провадження, очевидно тому, що докази були 100-відсоткові і незаперечні. Але згодом мене повідомили, що Кличко особисто&nbsp; намагався зам'яти це питання з правоохоронцями, щоб ті не порушували справу проти Бондаренка. І стало питання: чому? Чи він просто прикриває&nbsp; свого друга, колишнього помічника, чи в чомусь глибше питання? І, як виявилося, коли почали досліджувати і копати, виявляється, Кличко&nbsp; незаконно призначив свого помічника ще народного депутата на посаду заступника голови Київської міської держадміністрації.</p>
<p>13 серпня&nbsp; 2014 року він призначає його на цю посаду, попри те, що в Регламенті КМДА написано, що заступник КМДА має&nbsp; погоджуватись з Адміністрацією Президента і в Кабміні. Він цього не робить, знаючи якраз те. що така перевірка виявить його&nbsp; фальшивий диплом. Він призначає його незаконно. А через тиждень&nbsp; заднім числом&nbsp; змінює&nbsp; Регламент Київської міської державної адміністрації і скасовує посаду заступника&nbsp; голови КМДА - керівника&nbsp; справами і зробить його&nbsp; просто&nbsp; керуючим справами КМДА. Очевидно, що Кличко чудово знав про те, що&nbsp; у його заступника Бондаренка є фальшивий диплом. До речі, він його незаконно прийняв на роботу помічником в Верховну&nbsp; Раду, бо тодішній Закон "Про державну службу" &nbsp;забороняв це робити без вищої освіти, а в нього навіть фіктивної&nbsp; тоді не було&nbsp; вищої освіти, очевидно, його він весь час&nbsp; прикривав для того, щоб мати своїх таких посіпак у Київській міській&nbsp; державній адміністрації в міській раді. І тому це є безперечні&nbsp; докази саме його&nbsp; кримінального діяння.</p>
<p>І сьогодні я звертаюся&nbsp; до правоохоронних органів відкрити справу не просто проти заступника Кличка, а&nbsp; проти Кличка безпосередньо, і на цій підставі відсторони через суд Кличка бандита, фальсифікатора, друга забудовників від виконуючого обов'язків Київського міського голови, він не має права посідати цю посаду.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до&nbsp; слова народного депутата Ігоря Мосійчука.</p>
<p>&nbsp;</p>
<p>13:47:45</p>
<p>МОСІЙЧУК І.В.</p>
<p>Шановний український народе! Український&nbsp; парламент! Хотілося б підняти питання інформаційної безпеки,&nbsp; яке наразі є питанням національної безпеки, яке наразі загрожує національним інтересам України. В той&nbsp; час, коли Президент Указом вводить заборону на російські соцмережі "Однакласники" "ВКонтакте" в країні вільно продовжує працювати рупор Кремля, який безпосередньо отримує вказівки з Кремля, і який працює за цими вказівками. Мова про телеканал "Інтер", який контролюється групою Фірташа-Льовочкіна, який&nbsp; піарить кремлівсько-окупаційний блок, з якого не злазить Бойко, якого б давно мали притягнути до відповідальності. Чому це відбувається? Це відбувається через змову колишніх регіоналів, а саме групи Фірташа, Льовочкіна, Бойка з&nbsp; владою, яка не хоче&nbsp; притягувати їх до відповідальності.</p>
<p>Фракція Радикальної партії звертає увагу Служби безпеки України, Генеральної прокуратури, в черговий раз, що так&nbsp; звана акція з так званим безсмертним полком була організована безпосередньо з Кремля, організована "Інтером" і продюсер цього телеканалу пані Безлюдна за це в Москві вже отримала квартиру. Вони готуються тікати з України, але чи готова влада наша забрати рупор і вплив на мізки українців, забрати і націоналізувати телеканал "Інтер"?</p>
<p>Тому наступного тижня фракція Радикальної партії Олега Ляшка, яку я маю честь представляти у парламенті, ініціює і звертається до всіх колег народних депутатів щодо створення Тимчасової слідчої комісії, яка дослідить фінансові потоки, в тому числі кремлівські, через які групою Льовочкіна, Фірташа, Бойка фінансується цей рупор Кремля, як вони з Кремля отримують гроші і як промивають мізки українцям.</p>
<p>І нарешті звертаюсь до всіх колег народних депутатів, до тих, хто називає себе патріотами і навіть націоналістами. Ваша поява в ефірах цих телеканалів свідчить, що ви також у змові з Льовочкіним і Фірташем. І тоді голосування, які були провалені, за санкції проти поплічників Януковича всім пояснюють: будьте обережними, не відмиєтесь. Слава Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Сергія Лещенка.</p>
<p>&nbsp;</p>
<p>13:51:01</p>
<p>ЛЕЩЕНКО С.А.</p>
<p>Я так розумію, що в нас всі олігархи двох сортів. Значить, до одних ходити не можна, до Ахметова на каналах сидіти годинами, розповідати про те, який це реформатор і порятунок України, то партії найбільших любителів радикалізму можна. Але питання не до цього.</p>
<p>Я хочу повернутися до свого попереднього виступу, який мені перервали, про те, що в Верховній Раді немає цього подання на Бойка. Верховна Рада вже два роки тому мала це отримати від Генерального прокурора Шокіна. Шокін це заблокував, Луценко це продовжує блокувати. Я це виявив в нетрях Генеральної прокуратури. І це подання стосується якраз скрапленого газу.</p>
<p>Коли Юрій Бойко був міністром енергетики в уряді Януковича-Азарова, він входив, як визначено слідчим за цим проектом подання, до злочинної організації Курченка, яка газ, що мав іти на потреби населення, продавала його комерційним споживачам, що призвело до величезних збитків української держави. І мною було цей документ, який зараз намагаються всі забути, що він колись існував в Генпрокуратурі, направлен до Луценка, спочатку була відповідь, що я ні я хата не моя, наступна відповідь вже була від військового прокурора Матіоса, що виявляється Бойко лише свідок в цій справі. Дуже швидко його перекваліфікували і зробили ледь там, знаєте, не людина, яка повз проходила і часом нічого не знала і не бачила, яка корупція робилася в енергетичному секторі міністром якого він був в часи Януковича.</p>
<p>Звичайно, боротьба з корупцією це набагато важче і набагато складніше, бо треба відривати від корита, до якого припали вже протягом поколінь українські корупціонери. І набагато легше займатися тим, що відбувається останнім часом, простим окозамилюванням, коли намагаються перевести фокус суспільної уваги з боротьби з корупцією на пошук внутрішніх ворогів. І це, що було цього тижня, це я вважаю шлях до авторитаризму. Не можна вводити цензуру, не можна займатися тим, чим займаються авторитарні режими: Північна Корея, Китай, Росія, африканські деспотії – не можна блокувати соціальні мережі і не можна блокувати програми комп'ютерні, які вироблені українськими айтішниками, начебто це є боротьба з російською пропагандою.</p>
<p>Я повністю підтримую заяву Інтернет асоціації України, бо справжні цілі інтернет цензури це створення політичної цензури. Починали з контактів, почали з бухгалтерської програми "1С", далі будуть блокувати українські сайти, далі будуть блокувати українські соціальні мережі, українських користувачів, для того, щоб інформація про те, що є справжнім обличчям цієї влади не потрапляли до людей, щоб люди не мобілізувалися на протести і щоб корупціонери далі перебували при владі.</p>
<p>І повністю згоден з Олександром Ольшанським, який є одним з батьків українського Інтернету, що це все робиться з однією метою потім переключитися на внутрішні ресурси.</p>
<p>Вчора у мене на прийомі був представник компанії "1С" Вадим Мазур і він сказав, що їх внесли в цей санкційний список абсолютно незаконно, вони є українськими виробниками програмного забезпечення. От їхні всі свідоцтва, які можуть це підтвердити. У них є всі дозволи. Але їх включили в санкційний список для того, щоб зачистити ринок програмного забезпечення. Всі українські бухгалтери…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошу до слова народного депутата Дмитра Лінько.</p>
<p>&nbsp;</p>
<p>13:54:23</p>
<p>ЛІНЬКО Д.В.</p>
<p>Дмитро Лінько, Радикальна партія.</p>
<p>Сьогоднішні дії влади і по всій Україні по містах призводять до одного. Що ми найближчим часом, не дай, Бог, побачимо реванш банди Януковича і реванш Путіна, які сюди привели Путіна.</p>
<p>Але в деяких містах це вже відбувається. Я хочу розказати про рідне місто Кропивницький, де злодійський блок разом з місцевим олігархатом захопили владу в місті. І ось вже з лютого місяця сесія міськради блокується і не проводиться через те, що місцевий очільник, голова Андрій Райкович і секретар, які разом прийшли незаконно до влади, (один – через рішення суду, інший – через змову з колишніми регіоналами), і вони сьогодні вирішують виключно свої власні проблеми, виключно земельні питання, дерибаном земель міста, а не питання, які турбують громади.</p>
<p>Остання сесія на цьому тижні закінчилась бійкою через те, що ні нашим депутатам, ні представникам громади не дали слова виступити. І це вже продовжується постійно.</p>
<p>Так, зокрема, питання по цінах на перевезення маршрутні в місті, які були підняті кілька місяців тому, Радикальна партія домоглася, щоб були понижені ціни. Але місцева влада не виконує навіть рішення міськради.</p>
<p>Так само були незаконно зміни до регламенту проведені на минулій сесії, якими заборонили фактично місцевим депутатам подавати запити та звернення. І все це свідчить лише про одне. Якщо ми дозволимо банді регіоналів колишніх з "Опозиційного блоку" так званого, злодійського блоку прийти до влади, ми побачимо, що вони і далі будуть дерибанити, те, що вони робили й до цього!</p>
<p>Сьогодні це відбувається якраз в місті Кропивницькому. Наші численні звернення до МВС і СБУ, зокрема про те, що нелегітимно була проведена сесія в травні місяці, без кворуму, без достатньої кількості депутатів були прийняті рішення, СБУ, прокуратура і всі правоохоронні органи ігнорують.</p>
<p>Тому я звертаюсь до правоохоронних органів припинити оце беззаконня в місті! Нарешті почати вирішувати питання громади, яких накопичилось за півроку велика кількість, які влада просто ігнорує і не чує!</p>
<p>Так само наша ініціатива, Радикальної партії, про безкоштовні медичні ліки фактично сьогодні в місті не працює і міська влада ніяк не реагує на те, що громадяни не можуть отримати свої безкоштовні ліки. Тому ми вимагаємо, щоб місцева влада припинила змову з "регіоналами" і з бандою Януковича, щоб правоохоронні органи прореагували на злочинну діяльність міського голови та його секретаря Табалова, тушки, яку виганяли з цього залу, який продався тоді банді Януковича і продається сьогодні. А я думаю всі громадяни Кропивницького і всієї України зроблять висновки і ніколи не підтримають більше таких представників, які сьогодні…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Головка.</p>
<p>&nbsp;</p>
<p>13:57:42</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні колеги, шановні глядачі, сьогодні ми чули від Прем'єр-міністра заяву про те, що, як вони бачать проведення пенсійної реформи. І основним гаслом цієї заяви – це є збільшення страхового стажу замість збільшення пенсій і, звісно, відновлення справедливості.</p>
<p>Яким чином і як бачить "Свобода", як би ми пропонували проведення справедливої реформи? Для цього потрібні, дійсно, кошти українській державі. А кошти, щоб ми отримали, нам потрібно в першу чергу вивести економіку з тіні. Понад 50 відсотків української економіки перебуває у тіні, це офіційно говорить і міністр фінансів, і представники уряду, 1 трильйон гривень. Для цього ми пропонували ряд законопроектів і ключові з них, це звісно для того, це є закони про боротьбу з офшорами, про зупинити вивезення капіталів за кордон і так далі. Ми бачимо те, що наша держава сьогодні не здатна розвиватися і піднімати нашу економіку, тому що&nbsp; вона обтяжена кредитами, тому що уряд і Національний банк безперестанку&nbsp; набирає чергові кредити. Тому "Свобода" запропонувала механізм заборони набирати чергові кредити, нові кредити для уряду і влади, а лише давати згоду. Тільки парламент має право збільшувати державний борг, який сьогодні становить астрономічно вже більше 90 відсотків відповідно до ВВП, на кожного українця це понад 65 тисяч гривень.</p>
<p>Ми, звісно, пропонуємо і інші шляхи, як виводити нашу економіку з тіні. Це в першу чергу це створювати робочі місця, щоб українці і молодь не покидали і виїжджали на заробітки, а тут лишаються одні пенсіонери, І, звісно, що жодна економіка не в стані витримати такий тиск, а створювати робочі місця, а для цього нам потрібно оновити основні фонди підприємств. Тому ми зареєстрували законопроекти, які пропонують скасувати мито і ПДВ на ввезення на декілька років обладнання, яке би створювало робочі місця, обладнання це, яке би давало звісно роботу для нашої економіки і для нашої молоді.</p>
<p>Звісно, що ми розуміємо, що в таких умовах дуже важко працювати нашій економіці адже олігархи і тотальна корупція. На жаль, цей парламент ще раз себе дискредитував, коли ухвалив закон, новий Закон про ринок електроенергії, разом "Опоблок" і коаліція голосували закон для Ахметова, який дає можливість дешеву українську електроенергію, атомну електроенергію експортувати за кордону і заробляти на цьому великі капітали, а дорогу електроенергію, теплову електроенергію, яка буде сьогодні йти для українців в рази дорожча. Звісно, що ми станемо неконкурентоздатні, ми станемо на узбіччя світової економіки і Україна в черговий раз перетвориться на сировинний придаток. От основне завдання сьогоднішньої влади, олігархів, які не думають про те, щоб як розвивати нашу економіку, створювати робочі місця, а перетворити Україну виключно на сировинний придаток.</p>
<p>Тому "Свобода" вимагає скасувати цей злочинний Закон про ринок електроенергії і ухвалити наші ініціативи, які би давали створення робочих місць, кредитували малий і середній бізнес і розвивали би українську економіку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Богдана-Юрія Шухевича. Я продовжую засідання на 15 хвилин для того, щоб депутати могли… мали змогу виступити. Прошу.&nbsp;</p>
<p>&nbsp;</p>
<p>14:01:16</p>
<p>ШУХЕВИЧ Ю.Р.</p>
<p>Український народе! Пам'ятають всі 9 травня цього року, пам'ятають всі&nbsp; ті шабаші, які під виглядом "безсмертного полку" тут появлялися на наших вулицях, особливо пам'ятної події в Дніпрі. Але, хто дуже часто був не організатором, але стояв і приймав участь в цих походах?</p>
<p>Так звані ветерани, так звані, бо існує ціла низка чисто віртуальних організацій ветеранів, в яких ні ветеранів, ні учасників війни в дійсності нема, це п'ятидесятирічні, шістдесятирічні люди, які називають себе ветеранами Великой отечественной, які тут ходять з Георгіївськими стрічками.</p>
<p>Але ви знаєте, що ці організації, в переважній більшості, фінансуються з бюджету. На них видаються гроші платників українських податків для того, щоб вони тут ходили по вулицях і руйнували ту державу, яка їх годує практично. І хай вас не дивує це, коли в оцій установі, де я зараз виступаю, існує Комісія у справах партизанів Великой Отечественной войны, де нема ні одного партизана, а згідно з декомунізаційними законами нема і Великой отечественной. Вона була заснована ще в ті часи, коли ту привалювали у Верховній Раді комуністи і вона існує по сьогодні, і фінансується з бюджету, до речі, з бюджету Верховної Ради, щоб ви знали. І нема партизанів, нема Великой отечественной і, всупереч Конституції, всупереч регламенту, згідно з яким така комісія не передбачена, тут передбачена тільки комісія у справах приватизації, а також тимчасовій слідчій комісії, які утворює парламент. Але вона утворена ще тоді і існує по сьогодні, хоча регламентом не передбачена, і вона суперечить закону, декомунізаційному закону. І було, я подавав особисто, звернення і проект ухвали про ліквідацію цієї комісії, яка фінансується власне за гроші Верховної Ради, але вона не розглядається, її включають, включають 35-ю, 40-ю і ніколи до її розгляду не доходить справа, далі вона існує, ми далі фінансуємо. І що ми дивуємося, і ми говоримо про те, що закон діє, Конституція існує, Регламенту дотримується. От вам результат цього, наочно ви бачите, як це все відбувається. Майте… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Мусія.</p>
<p>&nbsp;</p>
<p>14:04:51</p>
<p>МУСІЙ О.С.</p>
<p>Доброго дня, шановний український народу! Шановні народні депутати!&nbsp; Я хотів би вчергове вже, два роки привертаю увагу парламенту, Прем'єр-міністра, кого тільки не привертав увагу, Голову Верховної Ради, Заступника Голови Верховної Ради,&nbsp; про ту болючу проблему, яка стосується мого рідного округу 124 – Сокальщини і Червонограда – це так званий терикон, який, напевно, знають всі народні депутати. Який гасить уряд Яценюка, який гасить тепер новий уряд, а віз і нині там.</p>
<p>Спонукало мене вчергове закликати до совісті наших чиновників, тепер уже голови обласної державної адміністрації пана Синютки, тому що, нарешті, за два роки, знайшли, умовно кажучи, крайнього. 14 мільйонів виділено минулого року. 14 мільйонів з державного бюджету виділено цього року. Уявіть собі: липень – півроку скоро буде – до сьогодні ці 14 мільйонів все одно не освоєні.</p>
<p>Дослідження санепідемстанції, які на мої депутатські звернення мені потрапили, свідчать про те, що давним давно цей регіон, де палає терикон, два роки і труїть людей, а це 100 тисяч людей, продовжує наносити величезну шкоду, особливо, українським нашим дітям. Аналізи води свідчать про перевищення допустимих норм кадмію, свинцю, сірки в п'ять разів. Це воду, яку споживають люди, які там живуть. Повітря: окисли сірки, фосфору – в три рази перевищені. І це дослідження, які робили майже сто досліджень за цей вже 2017 рік. Що ще потрібно пану Синютці для того, щоб він нарешті освоїв навіть наявні кошти уже, виділені з державного бюджету. Скільки можна&nbsp; труїти населення Західної України через бездіяльність чиновників.</p>
<p>Я попрошу офіційно вважати мій виступ депутатським запитом до&nbsp; Генеральної прокуратури, може вона в чергове відкриє кримінальну справу проти тих чиновників, які відповідають уже за освоєння… за не освоєння, бездіяльність державних коштів. Тому щиро вірю пані Оксано, що наша рідна Червоноградщина і Сокальщина з вашою допомогою, в тому числі позбудеться оцього екологічного лиха у вигляді палаючого&nbsp; терикону.</p>
<p>Окрім того,&nbsp; ви знаєте, що є&nbsp; у нас і ще шість шахт. Так ось виявилося, що місяць тому на шахті номер два загорівся терикон біля шахти, і знову&nbsp; управління з гасіння териконів нічого не робить, терикони палають, а люди труяться. Владо! Схаменися і дбай про український народ. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошу до&nbsp; слова народного депутата Олега Березюка. Олега Березюка.</p>
<p>&nbsp;</p>
<p>14:08:02</p>
<p>БЕРЕЗЮК О.Р.</p>
<p>Вельмишановна пані головуюча! Шановні колеги! Минулий тиждень був&nbsp; не простим і знаковим. Але&nbsp; знаковим як в позитивному, так і в&nbsp; негативному плані в парламенті.</p>
<p>Насправді як людина, як батько і як&nbsp; депутат не розумію завивань суспільства деяких його&nbsp; представників про&nbsp; велику шкоду українській економіці і українським людям закриття&nbsp; соціальних соцмереж. Під час війни мати у серці української нації, держави і суспільства інструмент не тільки політичного, ідеологічного впливу, а інструмент аморального впливу на націю, це є злочином. З цих контактів молоді… чому&nbsp; вони такі популярні серед&nbsp; молоді? Без… без абсолютно&nbsp; контрольний доступ до всіх аморальних сайтів світу, це нормально? Батьки, які не розбираються в цьому не розуміють, чому там діти.</p>
<p>Тому&nbsp; шановні колеги,&nbsp; сміятися з цього це означає, допомагати ворогу впливати на наших людей. Беззастережно, хто говорить про те, що це є, виявляється, порушення свободи слова, у нас є прекрасні можливості висловлювати свої слова: сайти "Української правди". Врешті решт, сучасні західні, цивілізаційні інструменти Twitter, Facebook і інших. Будь ласка, використовуйте. А ворог має бути у себе вдома.</p>
<p>Друга річ. Але під тим прикрилися дві величезних проблеми – це голосування вчора у Верховній Раді, а, вірніше, неголосування, за Закон про санкції проти чиновників Януковича. Вони не пройшли. Чому? Тому що ця інституційна держава показала свою неспроможність боротися з олігархатом, бо інституційна держава сьогодні керується олігархатом.</p>
<p>І ще більша проблема. Вчора Верховна Рада не спромоглася проголосувати за включення в порядок денний медичних законів. У місті, яке має 90 тисяч населення, минулого року загинуло 34 особи працездатного віку від інфаркту міокарда. Сьогоднішній виступ про пенсійну реформу і про середній вік говорить про те: нам не стільки треба дбати про пенсійну реформу, а дбати про те, щоб люди довше жили. А для цього потрібна медицина.</p>
<p>Тому, прикриваючись добрими, але запізнілими рішеннями про соцмережі, були не проголосовані важливі рішення, від яких залежить безпека, якість і добробут українського громадянина.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова Михайла Бондара.</p>
<p>&nbsp;</p>
<p>14:11:11</p>
<p>БОНДАР М.Л.</p>
<p>Дякую. Шановні колеги, до мене як до народного депутата на окрузі звертаються дуже часто учасники бойових дій щодо виплат несправедливого розміру грошової допомоги до 5 травня.</p>
<p>В частині п'ятій статті 12 Закону України "Про статус ветерана війни та гарантії їх соціального захисту" вказано, що щорічно до 5 травня учасникам бойових дій виплачується разова грошова допомога у розмірі п'яти мінімальних пенсій за віком. Однак у травні&nbsp; в 2016 році багатьма &nbsp;управліннями праці та соцзахсту населення атошникам було виплачено лише 920 гривень. Як повідомили управління, під час виплати разової грошової допомоги, керувалися Постановою Кабінету Міністрів України від 2 березня 2016 року&nbsp; № 141 "Про деякі питання виплат у 2016 році разової грошової допомоги", з якої вбачається,&nbsp; що частина 5 статті 12 Закону України "Про статус ветеранів війни та гарантії їх&nbsp; соціального захисту" застосовується у редакції зі змінами, внесеними Законом України&nbsp; "Про Державний бюджет України&nbsp; на 2008 рік".</p>
<p>Цим законом зміни в частині 5 Закону про статус ветеранів був змінений та сформульований таким чином: щорічно до 5 травня учасникам бойових дій виплачується разова грошова допомога у розмірі, який встановлюється Кабінетом Міністрів&nbsp; України в межах бюджетних призначень, встановлених Законом про Державний бюджет України.</p>
<p>Вказані зміни до статті 12 закону… Закону №3551 пізніше було визнано такими, що не відповідають&nbsp; Конституції України згідно з рішенням Конституційного Суду України&nbsp; від 22.05.2008 року. На час виплат у 2016 році щорічної разової грошової допомоги до 5 травня одночасно діяли Закон України №3551 і Постанова Кабінету Міністрів&nbsp; України&nbsp; №141.</p>
<p>Разом з тим, Постанова Кабінету Міністрів&nbsp; України&nbsp; № 141 ним визнана&nbsp; незаконною та не скасована.</p>
<p>Юристи знають, що у разі&nbsp; невідповідності&nbsp; нормативно-правового акту Конституції України та закону України застосувати правовий акт, який має вищу юридичну силу, тобто не Постанову Кабінету Міністрів №141, а Закон 3551.</p>
<p>Виходячи із аналізу змісту цих законодавчих норм учасники АТО вважають,&nbsp; що мали отримати в 2016 році 5 тисяч&nbsp; 650 гривень.</p>
<p>Прошу звернутися до Міністерства юстиції з проханням вивчити та роз'яснити, чи законними є дії органів&nbsp; соціального захисту, які виплачували у 2016 році учасникам АТО грошову допомогу у меншому розмірі, ніж…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Михайла Папієва. І останній буде виступ народного депутата Рибалки.</p>
<p>&nbsp;</p>
<p>14:14:30</p>
<p>ПАПІЄВ М.М.</p>
<p>Дякую, Шановні народні депутати України. Перш за все хочу подякувати головуючій Оксані Іванівні, тому що надано можливість і змогу всім народним депутатам України, які виявили бажання бути в залі, надати слово. Тому я хочу подякувати вам. І, шановні колеги…</p>
<p>Михайло Папієв, "Опозиційний блок".</p>
<p>Сьогодні давайте проаналізуємо, що відбулося у Верховній Раді України під час проведення "Години запитань до Уряду". Перше прохання у мене буде до Прем’єр-міністра, щоби його виступ сьогодні не було зараховано як типа презентацію нам так званої пенсійної реформи. Це перше питання.</p>
<p>Друге питання. Як людина, яка працювала у владних структурах, мені хотілося би, щоб вимоги такі, які були до нас, аналогічні вимоги були і до теперішнього складу уряду. Я свого часу доповідав з цієї трибуни у 2003 році проект Закону України про загальнообов'язкове державне соціальне пенсійне страхування. І ми надали… це була робота, практично вона тривала рік. І народні депутати четвертого скликання можуть підтвердити, – рік. Ми надали Верховній Раді України повністю актуальні розрахунки по внесках до Пенсійного фонду, по розміру пенсії, яка буде в громадян України через 5 років, через 10, через 20 років. По наявності ресурсів в бюджеті Пенсійного фонду для індексації пенсій, відповідно до 42 статті Закону України "Про загальнообов'язкове державне пенсійне страхування", для осучаснення пенсій.</p>
<p>Паралельно ми надали демографічний зріз по… який в Україні, зріз по соціально-демографічних групах. Тобто це була кропітка велика робота, яка дала можливість нам гарантувати громадянам України: а) постійне зростання пенсії, захист цих пенсій від інфляції і курсу національної грошової одиниці і багато інших питань.</p>
<p>Що я сьогодні почув від Прем’єр-міністра України? Фактично нам кажуть, що щось вони покращать, що щось вони зроблять. З 1 жовтня вони обіцяють осучаснити пенсію. Пане Прем’єр-міністр, скажіть правду &nbsp;людям. бо з 2014 року ви не виконуєте частину другу 42 статті закону України, бо щорічно до 1 березня передбачалося, що ви маєте збільшити, перерахувати пенсії громадянам України на темпи зростання середньомісячної заробітної плати попереднього року. Ви це три роки не робили.</p>
<p>Друге питання. Пане Прем'єр-міністр, врахуйте ще одне, що пенсія це похідна від заробітної плати, неможна окремо&nbsp; врегульовувати похідну, не враховуючи функцію. Тому, бездефіцитність Пенсійного фонду з'явиться тільки тоді, коли у нас буде відповідне зростання заробітної плати. І саме головне, коли у нас співвідношення працюючих людей і пенсіонерів буде як мінімум 1.4, сьогодні він менше одиниці. І, що ви плануєте зробити, щоби створити…</p>
<p>&nbsp;</p>
<p>ГОЛОВУЮЧИЙ.&nbsp; Все. Дякую.</p>
<p>І останній виступ. Прошу, народний депутат Рибалка.</p>
<p>&nbsp;</p>
<p>14:17:49</p>
<p>РИБАЛКА С.В.</p>
<p>Шановні колеги! Шановні українці! Досвід успішних країн довів, без ефективної банківської системи не буде економічного розвитку, а це означає і зростання добробуту кожного українця. Ситуація на банківській сфері залишається дуже складною. Збитки минулого року від банківської системи вже є 200 мільярдів гривень. За інформацією з сайтів, які ми бачимо, дірка в "Приватбанку", який націоналізувала сьогодні влада, зростає. А Національний банк каже, що він не бачив ці збитки. В мене питання, а куди дивився Національний банк?</p>
<p>&nbsp;І, коли&nbsp; мені задають питання, які помилки керівництва Національного банку? Так це одна із помилок. Тому що Національний банк з одного боку інші банки відправляв як я кажу на фонд під ніж, достатньо прискорено, а іншим банкам давав відводити кошти.</p>
<p>Банкопад сьогодні, як я сказав, продовжується. Нема кредитування реального сектору економіки. А, що робить Національний банк? Наша фракція Радикальної партії два роки добивалась створення Кредитно-експертного агентства, закон, який сьогодні проголосований і підписаний у Верховній Раді. А Національний банк каже, що він проти такого інструменту, який буде давати доступне кредитування реального сектору економіки.</p>
<p>Як можуть сьогодні наші вітчизняні виробники, наприклад, літаки АН, які виготовляє наша країна&nbsp; конкурувати з іншими, наприклад, "Embraer". Коли "Embraer" дає під лізинг відсоток, 4-6 відсотків, а наші українські банки дають сьогодні кредит під 15-17 відсотків. І це є велика проблема.</p>
<p>Що сьогодні робить правління і голова Національного банку? Замість того, щоб зібрати уряд, Верховну Раду і розробити план і стратегію розвитку фінансово-банківського сектору, вона пішла на півтора місяця у відпустку. І сьогодні Національний банк взагалі залишився без керівництва.</p>
<p>Наш комітет на цьому тижні провів комітет і вирішив звернутись до Президента з вимогою якнайшвидше прискорити і призначити нового голову Національного банку.</p>
<p>Ми звернулись з дуже великим проханням для того, щоб це призначення було не кулуарним, і комітет, і депутати отримали кандидата на голову Національного банку не за 5 хвилин до голосування в парламенті. А також, щоб суспільство знало, що буде робити цей претендент. І щоб у нього вже до призначення був чіткий план розвитку і довіри до банківського сектору. Щоб суспільство знало, які кроки вони будуть робити.</p>
<p>Ще одне дуже важливе питання. Це державні банки. 55 відсотків сьогодні в долі фінансово-банківського сектору – це державні банки. І сьогодні Мінфін повинен теж розробити план розвитку державних банків. Мінфін нам пообіцяв, що цей план буде розроблений. Але станом на сьогодні всі строки вже прогуляли вони і плану такого немає.</p>
<p>Тому фракція Радикальної партії, наш комітет будуть намагатись все для того, щоб ці плани і стратегії були, були затверджені і суспільство знало, куди ми сьогодні рухаємось. Тому що тільки так ми можемо підвищувати рівень добробуту кожного…</p>
<p>&nbsp;</p>
<p>14:21:03</p>
<p>ГОЛОВУЮЧИЙ. Дякую. Дякую, шановні колеги народні депутати, за вашу участь, за вашу роботу!</p>
<p>Чергове засідання, пленарне засідання Верховної Ради України відбудеться у вівторок, 23 травня о 10 годині ранку.</p>
<p>Ранкове засідання Верховної Ради оголошую закритим.</p>
