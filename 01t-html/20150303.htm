Стенограма пленарного засідання
03 березня 2015
&nbsp;
<p align=center><a name=_GoBack></a>ЗАСІДАННЯ ДВАНАДЦЯТЕ</p>
<p align=center>Сесійний зал Верховної Ради України</p>
<p align=center>3 березня 2015 року, 12 година</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p><b>&nbsp;</b></p>
<p>12:08:51</p>
<p>ГОЛОВУЮЧИЙ. Доброго ранку, шановні народні депутати, та гості Верховної Ради України! Прошу народних депутатів підготуватися до реєстрації. Прошу карточки приготувати до реєстрації.</p>
<p>Прошу зареєструватися. Включіть реєстрацію.</p>
<p>&nbsp;</p>
<p>12:09:35</p>
<p>Зареєструвалося&nbsp;-282</p>
<p>Вітаю, у нас достатня кількість депутатів для плідної і продуктивної роботи. І тому ранкове пленарне засідання Верховної Ради України оголошую відкритим.</p>
<p>Я хотів би привітати народних депутатів, в яких сьогодні день народження. І я прошу привітати Віктора Миколайовича Короля з днем народження. <i>(Оплески)</i> І Романа Михайловича Насірова теж ми вітаємо з днем народження. <i>(Оплески)</i></p>
<p>&nbsp;У вівторок згідно Регламенту ми маємо 30 хвилин для виступів уповноважених представників депутатських фракцій та груп з внесенням пропозицій, оголошенням заяв, повідомлень. І тому прошу представників фракцій та груп записатися на виступ. Прошу провести запис і записатися на виступ представникам фракцій.</p>
<p>Дякую вам. розпочинаємо виступи. Від фракції Радикальна партія записався Галасюк Віктор Валерійович, прошу до слова, будь ласка.</p>
<p>&nbsp;</p>
<p>12:11:20</p>
<p>ГАЛАСЮК В.В.</p>
<p>Дякую. Шановний головуючий, шановні колеги народні депутати! Вчора ми з вами прийняли надзвичайно важливий пакет законопроектів. І важливий не тільки для того, щоб ми отримали транш МВФ, а важливий тому, що ми вперше забезпечуємо рівну пенсійну систему. Ліквідуємо преференції для окремих груп чиновників і забезпечуємо соціальну рівність.</p>
<p>Це є дуже важливо. Але це не є достатнім. Бо оскільки ми сьогодні отримуємо транш МВФ, оскільки ми ставимо кадрове питання про відповідальність і зняття голови Національного банку, це дозволить короткостроково виправити ситуацію. Але нам треба не стабільність на два тижні. Нам потрібно не виправлення ситуації на два місяці. А нам потрібно розгорнути нашу економіку в іншому напрямку розвитку.</p>
<p>Нам треба змінити економічну та кредитно-грошову політику нашої держави. Для того, щоб ми перейшли від того режиму, в якому ми живемо – в режимі виживання. Коли ми імпортуємо закордонні товари на ті кошти, що ми беремо в борг за кордоном, а українці втрачають в цей час робочі місця. Це є неприпустимим. Нам треба включати потужну підтримку національного виробника, знімати зайві ліцензії, знімати регуляторні бар'єри, надавати здешевлене кредитування, робити це все, що робили інші країни.</p>
<p>Тому я хочу особливо наголосити, що той час, дуже короткий, який ми матимемо стабільності, я певен, що через ці дії, через зняття Гонтаревої, через отримання фінансової допомоги від МВФ ми зможемо стабілізувати ситуацію короткостроково. Так от, ми маємо використати це вікно можливості для того, щоб розпочати нову економічну політику, причому і по лінії уряду, і по лінії Національного банку.</p>
<p>Я хочу наголосити на тому, що політика Національного банку, вона є недолугою не тільки через те, що відбувається рефінансування банків, яке визиває великі питання. Вона є недолугою через те, що підвищення облікової ставки Національного банку, воно здорожчає кредити для бізнесу. Скажіть, хто при обліковій ставці 20 відсотків може взяти кредит в банку під 40 відсотків, хто його може повернути. Це треба змінювати.</p>
<p>Національний банк має слугувати інструментом розвитку національної економіки. Коли ми кажемо про незалежність Національного банку, то він має бути незалежний від ручного керування, а не від завдань розвитку української економіки. Тому здешевлене кредитування. Не можемо змінити одразу по всій системі банківській, треба створити державний банк відбудови і розвитку, як ми наполягаємо. Треба створити кредитно-експертну агенцію, надавати підтримку українським експортерам. Треба ліквідувати всі бар'єри, які існують, щодо видачі дозволів на експорт і так далі. Ми над цим будемо дуже системно працювати.</p>
<p>Тому отримати фінансову допомогу, використати цей час для проведення…</p>
<p>&nbsp;</p>
<p>ГОЛОВУЮЧИЙ. Прошу 10 секунд дати завершити.</p>
<p>&nbsp;</p>
<p>ГАЛАСЮК В.В.&nbsp; …нової економічної політики і по лінії уряду, і по лінії Національного банку. Для створення робочих місць, для стимулювання експорту, для залучення інвестицій. Це є основа…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка"…&nbsp; Юринець, ви якось попереджайте, хто буде виступати. А вас група депутатів. Група "Львівщина",&nbsp; до слова, це від фракції Петра Порошенка буде виступати, група "Львівщина", надається слово пані Юринець. Будь ласка, включіть мікрофон.</p>
<p>&nbsp;</p>
<p>12:15:11</p>
<p>ЮРИНЕЦЬ О.В.</p>
<p>Шановна президіє, шановні депутати, шановні слухачі! Сьогодні у Львівській області, представляючи групи "Львівщина", хочемо донести таку інформацію, що питання по шахтарях, які стосуються шахтарів Львівщини, сьогодні є в критичній ситуації. Чому? Тому що на Сокальщині, місто Червоноград, перекриті дороги шахтарями, які вимагають їх почути. Ми звертаємося в особі усієї групи "Львівщина" і всіх представників в питанні, які були звернуті до міністра палива і енергетики, до п'ятниці вирішити питання із шахтарями. На Львівщині перекриті дороги. Тому просимо звернути увагу на те, що вчора було блокування під стінами Верховної Ради , сьогодні це продовжується на місцях.</p>
<p>Якщо негайно не буде почуто, і знову ж таки &nbsp;міністр, сьогодні говорить одне, а завтра робить інше. Це не сприймається&nbsp; суспільством&nbsp; і громадою. Громада виходить на вулиці.&nbsp; І в свій можливий для себе спосіб висловлює свій протест.</p>
<p>Ми, усі представники групи "Львівщина", сьогодні&nbsp; звертаємося до міністра, аби він звернув увагу на шахтарів і прийняв до уваги їхнє звернення. Якщо це не буде негайно&nbsp; вирішено, ми в інший спосіб як депутати&nbsp; Верховної Ради&nbsp; будемо звертатися і змушувати його виконувати&nbsp; свої… приймати правильні&nbsp; адекватні управлінські рішення для вирішення цього питання. Як би це можливо сьогодні&nbsp;&nbsp; не було смішно, тому що тут тепло в цьому залі і тут можна сидіти. На вулицях падає дощ, холодно і люди мусять&nbsp; в інший спосіб висловлювати свій протест.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Ще є хвилина часу, так, можемо дати ще. Ще, будь ласка, одну хвилину для виступу.</p>
<p>&nbsp;</p>
<p>12:17:30</p>
<p>БАРНА О.С.</p>
<p>Депутатська&nbsp; група "Тернопільщина".&nbsp; Значить,&nbsp; шановні депутати, ми розуміємо, що олігархи хочуть собі поділити і вугільну галузь, державні&nbsp; шахти&nbsp; хочуть довести до банкрутства. Ми розуміємо, що&nbsp; Ахметов&nbsp; не може розрахуватися за вугіль, який&nbsp; взяв ще у вересні&nbsp; місяці на свої теплові електростанції.&nbsp; Але питання&nbsp; в іншому: коли вони нажеруться і скільки їм ще треба, щоб вони&nbsp; нарешті подавалися.</p>
<p>Значить, Прем'єр-міністру&nbsp; до&nbsp; п'ятниці вирішити питання&nbsp;&nbsp;&nbsp; кризи на львівських, волинських&nbsp; шахтах.&nbsp; Якщо до п'ятниці він&nbsp; не вирішує це питання,&nbsp; будемо вирішувати питання ми. Так чи ні? Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Долучаюся до&nbsp; вимоги групи "Львівщина" і передаю слово від&nbsp; "Економічного розвитку"&nbsp; Кулінічу. Прошу до трибуни.</p>
<p>&nbsp;</p>
<p>12:18:10</p>
<p>КУЛІНІЧ О.І.</p>
<p>Олег&nbsp; Кулініч, група "Економічний розвиток", 147 виборчий округ, Полтавщина.</p>
<p>Шановний пане Голово, шановні колеги, шановні виборці!&nbsp; Вчора Верховна Рада&nbsp; прийняла важке рішення по державному бюджету, важке, але необхідне для отримання кредиту від Міжнародного валютного фонду. Проте кредит – це не&nbsp; подарунок і&nbsp; не виграш у лотерею, його треба&nbsp; буде віддавати. Виникає логічне питання: а як Україна&nbsp; буде&nbsp; його віддавати за рахунок чого.</p>
<p>На сьогоднішній день єдина галузь економіки в державі, яка ще хоч якось тримається – це сільське господарство. Очевидно, що саме аграрна галузь, як і раніше, буде основним постачальником валюти в України. І саме за її рахунок будуть виплачуватися ті кредити, які плануються взяти у наших міжнародних партнерів. Але і аграрна галузь сьогодні поставлена в дуже важкі умови, по суті, на грань виживання. Вже збільшилася собівартість вирощування сільськогосподарської продукції. Це автоматично призвело до подорожчання харчів. І хоч МінАПК говорить, що продовольства достатньо, а ціни на нього будуть незмінними, чогось люди цього не відчувають, продукти дорожчають з кожним днем. Усі основні матеріально-технічні ресурси закуповуються за валюту плюс введено імпортне мито на насіння, засоби захисту рослин та мінеральні добрива. Як аграрій, хочу вам сказати, що майже все насіння та засоби захисту рослин – це імпорт і це валюта.</p>
<p>Крім того, давайте не забувати про підвищення єдиного податку для аграріїв майже в 20 разів, підвищення мінімальної орендної плати за ріллю, сіножаті та пасовища в 30 разів, а за землю під багаторічними насадженнями в 100 разів, введено податок на житлову нерухомість. Все це величезний тягар для сільгоспвиробника. Зараз аграрії готують до посівної і без підтримки з боку уряду прогнози розвитку галузі однозначно невтішні. Що зробив уряд? Ми постійно чуємо про наміри скасувати спеціальний режим оподаткування на фіксований сільськогосподарський податок. Кредитування на посівну відсутнє, у сьогоднішніх умовах це вб'є галузь. Чи зробила Верховна Рада все від неї залежне, аби полегшити життя аграріям? Всі аграрні земельні законопроекти ставляться чомусь в кінець списку і до них не доходить черга. Наведу яскравий приклад. Вчора Верховна Рада разом з іншими податковими ініціативами мала б розглядати законопроект за номером 2003 про внесення змін до Податкового кодексу України, що відшкодування ПДВ при експорти сільськогосподарської продукції. Автори законопроекту представляють більшість фракції. Він був підтриманий аграрним комітетом та податковим комітетом. Проте, чомусь проект було знято з розгляду. На сьогодні відсутність відшкодування ПДВ – це запровадження ще одного мита при експорті для аграріїв. Результатом стане скорочення експорту зерна та зменшення надходжень до державного бюджету.</p>
<p>Група "Економічний розвиток" вимагає від керівництва Верховної Ради в четвер розглянути всі законопроекти, які стосуються аграрного сектору та села, по яким є висновки комітетів. &nbsp;Такі як 2003, 1159, 0944 та інші, та показати свою готовність підтримувати галузь. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" запрошується до трибуни депутат Бойко.</p>
<p>&nbsp;</p>
<p>12:21:31</p>
<p>БОЙКО Ю.А.</p>
<p>Шановний головуючий, шановні народні депутати, останні події на сході України дають нам певний оптимізм по вирішенню військового конфлікту мирним і дипломатичним шляхом в руслі підписаних Мінських домовленостей. І ми бачимо основне завдання парламенту сьогодні в підтримці на законодавчому рівні цього процесу, впровадженні законів, які дозволять дипломатично завершити військовий конфлікт і повернути країну до мирного життя. Тому ми знову повертаємося до пропозиції відновити і створити комітет по Донбасу, по проблемам Донбасу, який би напрацьовував проекти законів для затвердження їх в сесійній залі. Нагальною є проблема відновлення інфраструктури міст, які знаходяться в зоні конфлікту, які також потребують підтримки, в тому числі і на законодавчому рівні.</p>
<p>Вчора в цьому залі на законодавчому рівні була практично підтримана економічно-провальна політика уряду України. Я думаю, що голосування особливо п'ять разів по зменшенню пенсії, яке проходило з порушенням всіх норм Регламенту, дійсно, показало, в якому стані і хто підтримує людей в цій країні.</p>
<p>Я думаю, що блискавично, в лапках, інформація уряду по тому, що наше населення отримує 25 мільярдів субсидій на рахунок підвищення тарифу на енергоносії, не була почута основним населенням&nbsp; тому, що скромно замовчали про інші 25 мільярдів, яке навантаження, яке буде сплачувати найбільш соціально-активна частина нашої країни. Тому що сумарна вартість підвищення тарифів в &nbsp;нашій країні складає 50 мільярдів гривень і за це також проголосувала сесійна зала. На жаль, це так, це проблема для нашої країни.</p>
<p>Тому, використовуючи цю трибуну, я звертаюсь до Президента України, враховуючи антинародний характер законів, прийнятих вчора, запропоновується прийняти право вето і не допустити втілення їх в життя, для блага нашої країни зупинити ці закони. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. До слова запрошується представник фракції "Батьківщина" Сергій Соболєв. Будь ласка, включіть мікрофон.</p>
<p>&nbsp;</p>
<p>12:24:17</p>
<p>СОБОЛЄВ С.В.</p>
<p>Шановні колеги, вже більше 7 місяців як спецслужбами Російської Федерації була викрадена наша льотчиця, героїня – Надія Савченко. Сьогодні вже 81 день її голодування і ми всі чудово розуміємо, що цей тиждень буде переломним. Свідчення німецьких лікарів, її адвокатів про те, що фактично 7-8 березня може стати критичною датою для здоров'я Надії Савченко, коли можуть розпочатися вже безповоротні процеси, засвідчують одне: режим Путіна, який не спромігся за 7 місяців навіть передати матеріали в суд для того, щоб хоч якимись сфабрикованими фактами довести обвинувачення проти Надії Савченко, використовує лише один метод – метод знищення її у московській в'язниці.</p>
<p>Саме тому наша фракція вважає, що всі ті зусилля, які прийняла світова спільнота, український парламент, український Президент, дають можливість все-таки в ці останні дні, коли вирішується доля цієї героїчної жінки, зробити все можливе, щоб витягнути її з московських застінків.</p>
<p>Друге питання, яке є найважливіше для нашої фракції, – це питання цілого ряду законопроектів, які чомусь не розглядаються вже майже шостий тиждень, хоча вони пройшли відповідні комітети і внесені на розгляд в сесійній залі. Лише один законопроект про особисті фермерські господарства&nbsp;&nbsp;&nbsp; &nbsp;про створення&nbsp; сімейних&nbsp; ферм, який дозволяє фактично 4,6 мільйона тих сімей, які&nbsp; сьогодні мають і обробляють&nbsp; землі в країні, зробити зайнятими – перевести&nbsp; із статусу тимчасово непрацюючих у статус осіб, які не просто будуть виробляти продукцію і продавати її по прямих зв'язках, але які отримають можливість сплачувати соціальні внески, отримувати пенсії, отримувати всі можливості для того, щоб бути повноцінними громадянами цієї країни.</p>
<p>Крім того, у зв'язку з підняттями цін на енергоносії, фактично ці люди не мають&nbsp; можливості&nbsp; сьогодні отримувати субсидії. Цей закон, який ми сьогодні будемо&nbsp; розглядати, надає їм таку можливість.</p>
<p>Крім того, ще сім законів, які дають можливість через&nbsp; відповідні податкові законодавчі акти врегулювати статус сімейних ферм.</p>
<p>&nbsp;А у нас, я хочу наголосити,&nbsp; із 45 тисяч фермерських господарств, які ми мали&nbsp; в 2009 році, залишилось лише 28.&nbsp; Тому це є питання&nbsp; виживання мільйонів наших громадян. І ми наполягаємо на внесенні всіх…</p>
<p>&nbsp;</p>
<p>ГОЛОВУЮЧИЙ. Прошу дати завершити 10 секунд.</p>
<p>&nbsp;</p>
<p>СОБОЛЄВ С.В. … всіх цих законодавчих ініціатив і розгляд їх на цьому&nbsp; сесійному тижні. Дякую. <i>(Оплески)</i></p>
<p>ГОЛОВУЮЧИЙ. Дякую вам.</p>
<p>Від фракції "Народний фронт" слово надається Вікторії Сюмар.</p>
<p>&nbsp;</p>
<p>12:27:46</p>
<p>СЮМАР В.П.</p>
<p>Шановні колеги! По-перше, дуже хочу подякувати кожному з&nbsp; вас, хто вчора взяв на себе відповідальність за реалізацію запропонованого&nbsp; урядом Арсенія Яценюка пакету змін до Податкового та&nbsp; Бюджетного кодексу.</p>
<p>Насправді це реальні реформи. Ми зробили більш&nbsp; прозору банківську діяльність і дозволили притягувати до відповідальності&nbsp; реальних власників банків за ті злочини, які&nbsp; вони насправді роблять сьогодні.</p>
<p>Тому що очевидно, що на тих коливаннях курсу від яких сьогодні страждає кожен українець – хтось заробляє, і цей хтось це якраз власники банків. Ми підвищили ренти – на&nbsp; руду, на транспортування аміаку &nbsp;і на багато інших речей, і це означає, що ми будемо наповнювати бюджет, в першу чергу, за рахунок тих людей, які мають кошти.</p>
<p>Ми ліквідували спецпенсії, хоч це питання викликало багато дискусій у залі, хоч це абсолютна норма для кожної нормальної європейської держави. Фактично, ми сьогодні зробили все можливе від парламенту для того, аби стабілізувати курс і стабілізувати ситуацію в економіці, оскільки ми поновили довіру до нас з боку міжнародних фінансових інституцій, а без цього не можлива довіра будь-якого інвестора. Україна сьогодні, очевидно, надзвичайно потребує іноземних інвестицій. Але головне – це продовжувати реформи.</p>
<p>Які реформи є сьогодні пріоритетними? На думку фракції "Народний фронт", парламент так само мусить бути в авангарді реформ. В першу чергу, це реформа децентралізації та місцевого самоврядування. Ми&nbsp; повинні тут, у парламенті якомога більше повноважень віддати на місця. Це, фактично, реформа прозорості, прозорості державної влади. І дуже добре, що сьогодні ми включимо до порядку денного і будемо, я сподіваюсь, розглядати на цього сесійному тижні президентський законопроект, який, власне, покликаний більш прозорими зробити дані щодо всієї тієї інформації, якою володіє держава.</p>
<p>Очевидно, що пора приступати до виборчої реформи, оскільки ми говоримо сьогодні про місцеві вибори і не до кінця розуміємо, за якою виборчою системою вони будуть відбуватися.</p>
<p>Ну, і нарешті, конституційна реформа. Ви знаєте, що&nbsp; Президент створив конституційну комісію. Кожна фракція має відрядити туди своїх представників. І дуже важливо, аби конституційна реформа в Україні стала справді національним консенсусом, аби ми домоглися балансу влад, аби ми змогли виправити всі ті помилки, які існують сьогодні у нинішній Конституції і могли перетворити Україну у справді європейську державу. Це – наше завдання, і очевидно, що це – пріоритет номер один.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Від фракції "Самопоміч" слово надається Єгору Соболєву. Прошу Єгора Соболєва до трибуни для полум'яного виступу. &nbsp;Ми чекаємо. Прошу включити мікрофон.</p>
<p>&nbsp;</p>
<p>12:31:10</p>
<p>СОБОЛЄВ Є.В.</p>
<p>Колеги, є кілька справ, які ми маємо зробити після Майдану і ніхто з нас не має права заспокоюватися поки ми ці справи не зробили.</p>
<p>Перша дуже важлива справа, давайте дозволимо людям, які віддали життя за Україну, отримати звання Героя України. Родина Жизнєвських, яка всім так знайома, так улюблена, вона дуже просить про це, це для них важливо. Вони живуть в країні, де їхній син вважається фашистом. Тому давайте віддячимо і відзначимо його як справжнього Героя України. Такий проект Закону вже розроблений, пройшов профільний&nbsp; комітет. Треба щоб він був винесений в зал і ми за нього проголосували.</p>
<p>Друга важлива справа за результатами Євромайдану – час приєднуватися до Римського статуту. Так само законопроект є, є 150 підписів. Давайте виносити в зал, щоби все було почесному і ми могли в Міжнародному суді&nbsp; переслідувати злочинців, що тероризували Євромайдан.</p>
<p>І останнє, час нагадати новому Генеральному прокурору, що він вже не новий. Він вже працюючий Генеральний прокурор. І ми чекаємо від нього реальних результатів в притягнені до відповідальності банди, яка тероризувала і розстрілювала Євромайдан. Ми це не забудемо, давайте це зробимо.</p>
<p>&nbsp;</p>
<p>ГОЛОВУЮЧИЙ. Дякую дуже за виступ.</p>
<p>Всі групи і&nbsp; фракції виступили. Переходимо до оголошень, а потім – до порядку денного.</p>
<p>Отже, зараз я зачитаю оголошення, які надійшли в президію Верховної Ради. Отже, перше оголошення, повідомляю про входження народного депутата України Мельничука Сергія Петровича до складу депутатської групи "Воля народу" у Верховній Раді&nbsp; восьмого скликання.</p>
<p>Повідомляю про створення у Верховній Раді України восьмого скликання міжфракційного депутатського об'єднання "Україна – морська держава". Головою міжфракційного депутатського об'єднання "Україна – морська держава" обрано народного депутата України Бурбака Максима Юрійовича. Привітаймо його, Максима, нашого моряка.</p>
<p>Наступне оголошення. Повідомляю про створення у Верховній Раді України восьмого скликання міжфракційного депутатського об'єднання зі зв'язків з Європейським парламентом "Україна – Європейський Союз". Головою цього міжфракційного депутатського об'єднання обрано народного депутата України Климпуш-Цинцадзе Іванну Орестівну. привітаймо її.</p>
<p>І останнє оголошення. Повідомляю про створення у Верховній Раді України восьмого скликання міжфракційного депутатського об'єднання "Полтавщина". Головою міжфракційного депутатського об'єднання "Полтавщина" обраного народного депутата України Реку Андрія Олександровича. Привітаймо нашого колегу.</p>
<p>Таким чином, ми оголосили всі повідомлення, які надійшли в Президію, і переходимо до розгляду питань порядку денного. Дякую.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>12:35:11</p>
<p>ГОЛОВУЮЧИЙ. Шановні колеги народні депутати, переходимо до розгляду питань порядку денного. Прошу підготуватися до голосування щодо процедури розгляду даного питання, реєстраційний номер… Шановні колеги, вам роздано питання: для включення до порядку денного сесії ряду законопроектів. Проект реєстраційний номер 2172 щодо включення до порядку денного. Відповідальний за підготовку голова профільного комітету. Цей законопроект внесений Президентом України, проект Закону про внесення змін до статті 28 Бюджетного кодексу України щодо доступу до інформації про бюджетні показники у формі відкритих даних.</p>
<p>Я прошу керівників фракцій запросити депутатів до зали для голосування за включення питань до порядку денного сесії. Шановні колеги! Вноситься питання до порядку денного сесії. Проект Закону про внесення змін до статті 28 Бюджетного кодексу України щодо доступу до інформації про бюджетні показники у формі відкритих даних. Мова йде про відкриті дані, про абсолютно публічний, прозорий законопроект, внесений Президентом України.</p>
<p>Прошу включити його в порядок денний сесії. Прошу голосувати. Порядок денний сесії, прошу голосувати, колеги. Колеги, прошу голосувати.</p>
<p>&nbsp;</p>
<p>12:37:12</p>
<p>За-201</p>
<p>Шановні колеги, прошу, сконцентруйтесь на роботі, будь ласка. Займіть свої місця. Займіть свої місця у залі, будь ласка. Прошу Секретаріат, запросіть депутатів до зали. Займайте місця, шановні колеги, будь ласка. Давайте, ще раз ставлю на голосування, реєстраційний проект номер 2172. Щодо включення до порядку денного сесії. Це не зараз його розглядати, а просто в порядок денний сесії.</p>
<p>Про форми відкритих даних – 2172 прошу голосувати. Прошу підтримати включення до порядку денного сесії. Прошу голосувати.</p>
<p>&nbsp;</p>
<p>12:38:24</p>
<p>За-258</p>
<p>Рішення прийнято.</p>
<p>Включено питання.</p>
<p>Наступне питання для включення до порядку денного сесії, колеги.&nbsp; 2171 – проект Закону про внесення змін до деяких законів України щодо доступу до публічної інформації у формі відкритих даних. Те ж саме щодо відкритості доступу до публічної інформації. Прошу підтримати включення до порядку денного сесії. Прошу голосувати. Прошу підтримати.</p>
<p>&nbsp;</p>
<p>12:39:02</p>
<p>За-265</p>
<p>Рішення прийнято.</p>
<p>Проект Закону про внесення зміни до статті 73 Кодексу законів про працю України (щодо встановлення святкового дня – День захисника України), внесений Президентом&nbsp;&nbsp; України, 2181, до включення до порядку денного сесії. Для того, щоб ми могли його розглядати. Прошу, шановні колеги, підтримати. Прошу голосувати за включення.</p>
<p>&nbsp;</p>
<p>12:39:41</p>
<p>За-247</p>
<p>Шановні колеги, на ваш розгляд вноситься законопроект щодо включення до порядку денного, внесений урядом України, реєстраційний номер 2149 – проект Закону про соціальний і правовий захист військовослужбовців та членів їх сімей (щодо зарахування мобілізованим військової служби для призначення пенсії на пільгових умовах) – щодо включення до порядку денного сесії.</p>
<p>Прошу голосувати. Прошу підтримати.</p>
<p>&nbsp;</p>
<p>12:40:48</p>
<p>За-268</p>
<p>Дякую. Рішення прийнято.</p>
<p><a href="http://w1.c1.rada.gov.ua/pls/zweb2/webproc4_2?pf3516=2081&skl=9" target=_blank>2081</a> – про участь України в міжнародних операціях з підтримки миру&nbsp; &nbsp;і безпеки. Теж законопроект, внесений урядом України. Реєстраційний номер&nbsp; 2081.</p>
<p>Прошу голосувати щодо включення до порядку денного сесії. Прошу підтримати.&nbsp;&nbsp;</p>
<p>&nbsp;</p>
<p>12:41:23</p>
<p>За-274</p>
<p>Рішення прийнято. Дякую.</p>
<p>Проект Закону про внесення змін до Кодексу адміністративного судочинства України, внесений урядом України, (2189) – до включення&nbsp; до порядку денного сесії.</p>
<p>&nbsp;</p>
<p>12:41:59</p>
<p>За-246</p>
<p>Рішення прийнято. Дякую.</p>
<p>Наступне питання 2182. Законопроект, внесений народними&nbsp; депутатами&nbsp; України. Реєстраційний номер&nbsp; 2182. "Про електроенергетику" щодо особливостей регулювання відносин у сфері енергетики на території, де органи державної влади тимчасово не здійснюють або здійснюють не в повному обсязі свої повноваження.</p>
<p>Прошу підтримати включення до порядку денного даного законопроекту.</p>
<p>&nbsp;</p>
<p>12:42:52</p>
<p>За-256</p>
<p>Дякую. Рішення прийнято.</p>
<p><a href="http://w1.c1.rada.gov.ua/pls/zweb2/webproc4_2?pf3516=2065&skl=9" target=_blank>2065</a> законопроект.&nbsp; Профільний комітет, Денісова Людмила Леонтіївна, 2065.&nbsp; Доопрацюємо його, добре? Доопрацюємо.</p>
<p>Шановні колеги,&nbsp; переходимо до розгляду питань порядку&nbsp; денного.</p>
<p>Законопроект на ваш розгляд вноситься&nbsp; 2265. Хочу вам нагадати, що <a name=Temp></a>&nbsp;вчора ми на ньому завершили наш розгляд, домовились, що він буде сьогодні першим питанням. Є пропозиція розглянути його в першому читанні за основу за скороченою процедурою, прошу визначатись щодо, 2265, щодо розгляду за скороченою процедурою. Щодо розгляду за скороченою процедурою.</p>
<p>&nbsp;</p>
<p>12:43:56</p>
<p>За-190</p>
<p>Рішення прийнято.</p>
<p>Дякую.</p>
<p>Будь ласка, доповідає міністр фінансів Наталія Яресько.</p>
<p>&nbsp;</p>
<p>12:44:30</p>
<p>ЯРЕСЬКО Н.</p>
<p>Шановний пане Голово, шановні депутати, вибачте, що я спізнилась. Ми всі розуміємо складність ситуації, що склалася сьогодні на валютному ринку країни. Тому уряд буде застосовувати всі можливі важелі задля того, аби стабілізувати ситуацію на ньому.</p>
<p>З цією метою ми пропонуємо внести зміни до Закону України "Про порядок здійснення розрахунків в іноземній валюті", зокрема ми пропонуємо, по-перше, зменшити граничні строки зарахування виручки резидентів у іноземній валюті та на їх валютні рахунки в уповноважених банках України, а також зменшити період відстрочення поставки при здійсненні експортних та імпортних операцій з 180 до 90 днів. Я вам нагадаю, що на сьогоднішній день так воно і працює, і Нацбанк має цей сам режим 90 днів.</p>
<p>По-друге. Відмінити законодавчу норму, яка дозволяє фактично на необмежений строк зупинити перерахунок валютної виручки в Україну.</p>
<p>Нагадаю, що поточним законодавством передбачено, що у разі прийняття до розгляду судом, Міжнародним комерційним арбітражним судом чи Морською арбітражною комісією при Торгово-промисловій палаті України повної заяви резидента про стягнення з нерезидента заборгованості, яка виникла внаслідок недотримання нерезидентом строків передбачених експортно-імпортними &nbsp;контрактами строки перерахування валютної виручки, встановлені законодавством, зупиняються і пеня за їх порушення в цей період не сплачується. Це створювало б можливість і для бізнесу обійти законодавчу норму, що зобов'язує експортерів повертати валютну виручку до країни та зупинити нарахування пені за це. Таким чином зараз виводиться великі суми валюти з країни.&nbsp; Ми пропонуємо терміново врегулювати це питання, вилучивши з цього закону підставу, що дозволяє зупинити перерахування валютної виручки, а також забороняє нарахувати пеню незалежно від звернення&nbsp; суб'єктів господарювання до судових інстанцій. Так, ми розуміємо, що робимо регулювання в цій сфері набагато жорсткішим…</p>
<p>&nbsp;</p>
<p>ГОЛОВУЮЧИЙ. Не обмежуйте, будь ласка, доповідайте пані міністр.</p>
<p>&nbsp;</p>
<p>ЯРЕСЬКО Н. … але цей крок робиться виключно в інтересах всієї економіки на тимчасовий період з метою стабілізації ситуації з курсом. Це може бути відмінено щойно він досягне своєї мети.</p>
<p>По-третє, ми пропонуємо тим компаніям, які в силу специфіки свого бізнесу мають звертатися за індивідуальною ліцензією для перевищення зазначеного строку, спростити цей процес. Наразі спеціальний висновок, що надає експортеру право на отримання такої ліцензії, надає першим Міністерство економіки, а потім саму ліцензію надає Нацбанк України. Ми пропонуємо аби видачею індивідуальної ліцензії займався виключно Нацбанк. Хоча&nbsp; при потребі можуть проводитися консультації з Мінекономікою. Тобто замість двома до одного. таким чином ми скоротимо процедуру отримання цієї ліцензії і тим самим зменшимо можливості для корупції в цьому питання та можливості для втручання чиновників в цьому процесі. Просимо проголосувати за. Дякую.</p>
<p>&nbsp;</p>
<p>ГОЛОВУЮЧИЙ. Дякую пані міністр.</p>
<p>Прошу… Ні, не передбачені питання. Прошу співдоповідь голови комітету профільного. Якщо будуть запитання, я надам можливість задати їх і відповісти. Зараз підемо по процедурі, а потім.</p>
<p>&nbsp;</p>
<p>12:48:04</p>
<p>РИБАЛКА С.В.</p>
<p>Шановний пане голово, шановні присутні, Комітет Верховної Ради з питань фінансової політики і банківської діяльності на своєму засіданні сьогодні розглянув проект Закону України про внесення змін до Закону "Про порядок здійснення розрахунків в іноземній валюті", внесений Кабінетом Міністрів&nbsp; України. Основним завданням законопроекту є прискорення зарахувань виручки резидентів в іноземній валюті та їх валютні рахунки в уповноважених банках та зменшення гривневих строків відстрочення поставки при здійсненні імпортних операцій зі 180 на 90 днів. Також пропонувалось встановити необхідність отримання індивідуальної ліцензії Національного банку України у разі перевищення значного строку, скасувавши при цьому необхідність отримання висновку центрального органу виконавчої влади, що реалізують державну політику у сфері економічного розвитку.</p>
<p>Крім того, законопроектом відміняється норма про призупинення нарахування пені за порушення резидентом вище сказаних строків у випадку прийняття до розгляду судом, міжнародним, комерційним, арбітражним судом чи Морською арбітражною комісією при Торгово-промисловій палаті України позовної заяви резидента про стягнення з нерезидента заборгованості, яка виникла внаслідок недотримання нерезидентом строків.</p>
<p>Запропоновані зміни покликані дисциплінувати учасників розрахунків в іноземній валюті та припинити масові зловживання судовими оскарженнями для припинення застосування санкцій.</p>
<p>Головним науково-експертним управлінням Апарату Верховної Ради&nbsp; у своєму висновку висловлюють зауваження до законопроекту. Національний банку України в своєму висновку не заперечує проти цих норм. Під час розгляду законопроекту на засіданні комітету члени комітету висловили ряд невеликих зауважень, які в дуже стислі строки можна врахувати при доопрацюванні цього законопроекту. Тому комітет пропонує: вирішив рекомендувати Верховній Раді України прийняти законопроект за основу із скороченим терміном підготовки до другого читання. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, пане голово.</p>
<p>Будь ласка, запишіться: 2 – "за", 2 – "проти".</p>
<p>Тетяна Острікова, "Самопоміч".</p>
<p>&nbsp;</p>
<p>12:50:23</p>
<p>ОСТРІКОВА Т.Г.</p>
<p>Шановні колеги, безумовно, це є важливий закон і необхідно його підтримати з метою того, щоб унеможливити ті зловживання, які на сьогоднішній день є на валютному ринку. Мається на увазі, коли імпортери, зловживаючи нормами цього закону, виводять гроші по передплаті і потім товари не надходять в Україну. А так само експортери поставляють товари і не заводять, користуючись нормами цього закону валютну виручку, від чого ми маємо дестабілізацію платіжного&nbsp; балансу нашої держави.</p>
<p>Але, зокрема, цим законопроектом пропонується вилучити, взагалі, вилучити&nbsp; норму статті&nbsp; 4 щодо того, що нарахування пені зупиняється в разі подання позову&nbsp; до суду або Міжнародного комерційного арбітражу.</p>
<p>Шановні колеги, ми повинні з вами розуміти, що норми&nbsp; цього закону будуть поширюватися не тільки на недобросовісних&nbsp; експортерів і імпортерів.</p>
<p>Тому є така пропозиція, підтримати&nbsp; цей закон за основу. Але оці норми, які&nbsp; Мінфін пропонує нам виключити в статті 4. Наша пропозиція фракції "Самопоміч" – обмежити дію цієї норми, точніше, зупинити&nbsp; дію цієї норми на 2015 рік до 1 січня 2016 року.</p>
<p>Оскільки це тимчасовий&nbsp; кризовий захід, який&nbsp; спрямований виключно на стабілізацію зараз в цих умовах платіжного балансу та надходження валютної виручки.</p>
<p>Тому ще раз під стенограму, повторюю, що ми готові&nbsp; підтримати цей законопроект за основу – за&nbsp; умови, в статті 4&nbsp;&nbsp; оцих норм про зупинення нарахування пені, вразі подання позову до&nbsp; суду і комерційного&nbsp; арбітражу зупинення й дія цих норм на 2015 рік, і щоб вони почали діяти&nbsp; з 1 січня 2016 року. Дякую. І прошу підтримати.</p>
<p>&nbsp;</p>
<p>ГОЛОВУЮЧИЙ. Дякую я зафіксував.</p>
<p>Будь ласка, Купрієнко, Радикальна партія.</p>
<p>&nbsp;</p>
<p>12:52:31</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка, Чернігівщина.</p>
<p>Ми підтримуємо цей&nbsp; законопроект він важливий, він&nbsp; на часі і давно це треба було зробити.</p>
<p>Але суть цього законопроекту&nbsp; полягає в тому, що повноваження продовження&nbsp; затримки валютних коштів передаються від міністерства до&nbsp; Національного банку. І якщо раніше хабарі брали у міністерстві, то зараз будуть брати у Національному банку. У законі не зазначено, на яких підставах Нацбанк буде продовжувати&nbsp; термін дії, термін прострочення. Тобто видавати ліцензію.</p>
<p>Тому необхідно до другого читання&nbsp;&nbsp; доопрацювати закон і встановити так, щоб видача індивідуальних ліцензій на продовження терміну затримки повернення валютних цінностей були на підставі вмотивованого рішення відповідного органу. І тільки тоді –&nbsp; тільки тоді! –&nbsp; воно не буде… корупційної там складової.</p>
<p>У зв'язку з цим ще раз наголошую на те, що Національний банк під&nbsp; керівництвом тієї голови, яка зараз є, ні до чого доброго не приведе. Тому цей законопроект треба приймати і розглядати у зв'язку з питанням відставки Гонтаревої з посади голови Національного банку.</p>
<p>До речі, якщо ми таку норму запровадимо, звертаюся до "Самопомочі", то при прийнятті вмотивованого рішення якраз і будуть розглянуті питання, якщо суб'єкт звертається до суду, то це буде підставою для продовження терміну видачі ліцензії, і тоді пеня не буде нараховуватися. Тому з цим… це питання також можна врегулювати саме з зазначенням норми Закону про вмотивоване рішення, яке буде підставою ліцензії.</p>
<p>Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, народний депутат Долженков, "Опозиційний блок".</p>
<p>&nbsp;</p>
<p>12:54:44</p>
<p>ДОЛЖЕНКОВ О.В.</p>
<p>Дякую, шановний пане Голово.</p>
<p>Шановні народні депутати, шановні громадяни, виборці, представники бізнесу! Фактично, вказаний законопроект спрямований на боротьбу з вітчизняними імпортерами, резидентами України, які здійснюють імпортну діяльність та експортну діяльність.</p>
<p>Що пропонується урядом? По-перше, пропонується скоротити на законодавчому рівні строк проведення експертно-імпортних операцій, а саме розрахунки за вказані операції. Хочу наголосити, що як вже сказала пані Яресько, в нас діє 90-денний строк, він встановлений Національним банком України, тому що вказані повноваження надаються&nbsp; відповідно до Закону України "Про порядок здійснення розрахунків в іноземній валюті". Тому змінювати його знову зі 180-и днів до 90&nbsp; днів, це буде апріорі означати, що більших строків розрахунків більше в Україні немає.</p>
<p>По-друге, я вважаю, що це злочинна ініціатива – пропонувати виключити взагалі статтю четверту Закону України "Про порядок здійснення розрахунків в іноземній &nbsp;валюті. Що мають на увазі? От представник профільного комітету сказав, що цей законопроект покликаний для того, щоби дисциплінувати. А кого ми збираємося дисципліновувати? Імпортерів чи експортерів? Експортерів, з якими не розраховуються нерезиденти чи імпортерів, яким нерезиденти не поставляють відповідну продукцію? Фактично вказана законодавча ініціатива буде спрямована на порушення законних прав експортерів та імпортерів, саме резидентів України, які не зможуть діяти, мають правові важелі проти недобросовісних нерезидентів. І подання чи неподання відповідних позовів до суду, до Міжнародної арбітражної комісії, до Міжнародного комерційного арбітражного суду не призведуть до зупинення строків, відповідно до яких буде нараховуватися пеня. Фактично це ставить їх в дискримінаційне положення. Це буде означати згортання експорту та імпорту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Пинзеник Віктор Михайлович, прошу.</p>
<p>&nbsp;</p>
<p>12:57:02</p>
<p>ПИНЗЕНИК В.М.</p>
<p>Шановні народні депутати, коли виникає будь-яка проблема, в першу чергу з'ясовують її причини, усувать ці причини, а не борються з наслідками.</p>
<p>Поданий проект Закону є класичним проектом боротьби з наслідками. Хіба скорочення термінів зарахування валютної виручки збільшить кількість валюти? Ні, навпаки воно вдарить по торгових операціях, в тому числі і по експорту. Ви розумієте, що Україна є не дуже добрим партнером, який може поставити&nbsp; без передплати продукцію? Скажіть, будь ласка, яким чином&nbsp; український виробник закупить технологічне обладнання, яке вимагає тривалого стоку виготовлення? Який іноземний партнер візьметься за виготовлення продукції, коли він має вкластися в 30... 90 днів? Не менші загрози цей проект несе і&nbsp; для українського експорту, який поставляється на умовах відкладної оплати. Скорочення терміну зарахування валютної виручки вимагатиме збільшення кількості походів до Національного банку України. А в цьому залі не один раз говорили про боротьбу з корупцією. Яка боротьба із корупцією, коли кількість дозволів українського чиновника зросте? І накінець, останнє, якщо&nbsp; цей закон &nbsp;передбачає, що вам забороняється зупиняти нарахування пені. На жаль, обманюють не тільки в Україні. Вас кинути можуть за кордоном. І коли вас кинули за кордоном, включається лічильник нарахування штрафів. І цей лічильник раніше можна було зупинити судом, зараз уряд пропонує, щоб цей лічильник взагалі не зупиняли.</p>
<p>Людина послизнулась. Що треба зробити? Правильно, його треба добити. Таку логіку закладає цей закон. Якщо підприємство кинули, тобто йому заподіяли шкоду, закон пропонує це українське підприємство добити. Якщо дехто вважає, що це правильне рішення, голосуйте за нього.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Соболєв.</p>
<p>&nbsp;</p>
<p>12:59:20</p>
<p>СОБОЛЄВ С.В.</p>
<p>Ви знаєте, це законопроект, в якому можна застосувати стару мудрість: і ти, Віктор Михайлович, правий, і ти, уряд, правий. Тобто, якщо ми не вирішимо зараз питання фактично оборудок з виведенням валюти за кордон, а такі оборудки надаються можливістю 180 діб неповернення в Україну, такі оборудки надаються можливістю через торгово-промислову палату фактично зупиняти будь-які судові рішення стосовно цього, ми отримувати будемо і надалі фіктивні операції, які будуть відбуватися на цьому ринку.</p>
<p>Саме наша фракція, "Батьківщина", підтримує ухвалення цього законопроекту в першому читання. А ті застереження, які виникли стосовно корупційної складової, відпрацювати на другому читанні і внести відповідні пропозиції. Але залишати ситуацію з валютним ринком, коли фактично під виглядом контрактів виводиться валюта за кордон і не повертається…</p>
<p>&nbsp;</p>
<p>ГОЛОВУЮЧИЙ. Будь ласка, дайте завершити.</p>
<p>&nbsp;</p>
<p>СОБОЛЄВ С.В. … залишати неможливо. Тому фракція "Батьківщина" пропонує проголосувати за цей законопроект в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Сергій Пашинський, "Народний фронт". Потім Юрій Левченко від позафракційних.</p>
<p>&nbsp;</p>
<p>13:00:54</p>
<p>ПАШИНСЬКИЙ С.В.</p>
<p>Шановні колеги! У своїх виступах ми всі дуже переконливо розказуємо, як ми боремося за державу, як ми боремося за народ, як ми хочемо стабільного курсу, як ми боремося з корупцією. А коли справа доходить до голосування, то згадуються якісь концепції про те, що треба інвестиційний клімат покращити. Що закон, який не дає вкрасти валюту, це поганий закон. Що треба його в першому читанні проголосувати і розібратися. Нема з чим розбиратися.</p>
<p>На сьогоднішній день, тільки за офіційними даними, більше мільярда доларів виведено з цієї нещасної країни. Це за офіційними. Я впевнений, що в три рази більше не неофіційним даним! Щодо обладнання і всього іншого. Закон говорить тільки про авансові платежі. Може, хто не знає, є акредитиви підтверджені, не підтверджені. І цей закон їх не обмежує.</p>
<p>Саме тому фракція "Народного фронту" вимагає, це терміновий закон, прийняти його за основу і в цілому. Якщо будуть якісь зауваження, ніколи не буде пізно повернутися до цього закону, його вдосконалити. Сьогоднішній день…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ПАШИНСЬКИЙ С.В. На сьогоднішній день іде спекулятивний відтік валюти по напівлегальним схемам. І ми ці схеми повинні заблокувати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Юрій Левченко.</p>
<p>&nbsp;</p>
<p>13:02:16</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ. Ну, ми дуже раді, що нарешті наш уряд почав хоч щось робити з проблемою валюти сьогодні в країні. Не тільки вивозити валюту і не тільки допомагати спекулянтам і працювати на них, а ще й боротися проти цього. Тобто це позитив.</p>
<p>І цей закон треба вносити не сьогодні, а треба було вносити кілька місяців тому. Це для тих, хто зараз так швидко поспішає і каже, що давайте в цілому. І закон загалом позитивний. Але в ньому є величезна корупційна складова, величезна, яку не можна допустити. Це мова йде по ліцензії Нацбанку. В законі немає жодним чином прописано, яким, на підставі чого і на підставі яких критеріїв будуть ці ліцензії видаватися взагалі жодного слова про це не сказано.</p>
<p>Відповідно, дозволяється Нацбанку на свій власний розсуд комусь видавати, комусь не видавати. Ну, і це пряма кормушка для пані Гонтаревої або для її наступників, які, напевно, вже скоро будуть з'являтися. Тому "Свобода" вимагає, що треба цей закон приймати. Сьогодні ухвалити в першому читанні. Терміново в скороченій процедурі доопрацьовувати і приймати в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Я прошу народних депутатів зайняти свої місця, приготуватися до голосування. Шановні народні депутати, заключне слово зараз буде мати пані міністр. Але я просив би всіх зайняти свої місця. Було ряд пропозицій. Я думаю, що багато з них є слушними.</p>
<p>Будь ласка, шановні народні депутати, займайте свої місця. Заключне слово, міністр фінансів Яресько.</p>
<p>&nbsp;</p>
<p>13:03:51</p>
<p>ЯРЕСЬКО Н.</p>
<p>Шановний пане Голово, шановні депутати! Я хочу просто підкреслити, що ми цим законом не міняємо строк. Тобто є&nbsp; сьогодні 90 днів, по практиці воно є в Нацбанку 90 днів, і воно тепер буде в законі.</p>
<p>Друге. Щодо скорумпованості і щодо можливості використати скорумповані чинники, щоб отримати ліцензію на дострокові, вибачте, на продовження. Те, що говорилося від Радикальної партії, створює більші можливості. Тому що коли ви говорите про обумовлені якісь, то хто вирішує, що обумовлені чи ні. Сьогодні в нас є яка система? В нас є, перше, в Мінекономіки іти і у них попросити дозвіл, і їхнє добро, а потім в Нацбанк.</p>
<p>Друге. Ми просто говоримо про спрощення замість і в Мінекономіки, і в Нацбанк – в Нацбанк. Чому в Нацбанк? Тому що Нацбанк контролює валюту. Немає іншого місця, немає іншої установи, яка є відповідальною за платіжний баланс країни.</p>
<p>Тобто я вас прошу, прийміть сьогодні закон цей в першому читанні. І тоді якщо хочете опрацювати далі, але це зробити якнайскоріше. Тому що я знову підкреслюю, виручка від експорту в 13-му році не прийшла назад в Україну мільярд доларів, в 14-му році по контрактах не повернулося в Україну 742 мільйони. Будь ласка.</p>
<p>&nbsp;</p>
<p>ГОЛОВУЮЧИЙ. Дякую, пане міністре.</p>
<p>Безперечно, що є проблема, яку потрібно врегулювати. Я думаю, що цілком було би слушно з урахуванням пропозицій "Самопомочі", яка пролунала під стенограму, проголосувати його для того, щоб підтримати міністра і підтримати перший крок для вирішення цієї проблеми, всі визначили, що це є проблема, за основу. Далі під час підготовки депутати визначаться, які норми можуть бути сприйнятні, які – ні. Ми ж розуміємо, що важливо, коли закон приймається в цілому. І до другого читання ви підготуєте його і далі ми проведемо з вами консультації щодо його прийняття: уряд, фракції&nbsp; і&nbsp; групи, а також позафракційні депутати, коаліція визначиться&nbsp; щодо прийняття чи неприйняття цього закону. Я думаю, що це буде абсолютно об'єктивно зараз його прийняти просто за основу.</p>
<p>Шановні колеги народні депутати, прошу, займіть свої місця, будь ласка. Займіть свої місця, будь ласка. Будь ласка,&nbsp; займайте свої місця. Будь ласка, будь ласка,&nbsp; займайте свої місця. Будемо голосувати зараз&nbsp;&nbsp; за основу 2265. Ви&nbsp; чули позицію міністра. З врахуванням позиції "Самопоміч"&nbsp; під&nbsp; стенограму те, що сказала народний депутат&nbsp; Тетяна Острікова. Готові, колеги? Готові?&nbsp;&nbsp;</p>
<p>Вноситься на голосування законопроект&nbsp; № 2265 – за основу з врахуванням пропозицій народного депутата Острікової.&nbsp; Прошу голосувати за основу.&nbsp; За основу.</p>
<p>&nbsp;</p>
<p>13:07:24</p>
<p>За-162</p>
<p><i>(Шум у залі)</i></p>
<p>&nbsp;Шановні колеги, чи є необхідність повертатися до розгляду цього законопроекту?&nbsp; <i>(Шум у залі)</i></p>
<p>Є пропозиція Андрія Кожем'якіна&nbsp; повернутися до голосування. Будь ласка, давайте спробуємо повернутись до розгляду цього питання. Будь ласка, за повернення.&nbsp;</p>
<p>&nbsp;</p>
<p>13:08:14</p>
<p>За-156</p>
<p>Немає голосів.</p>
<p>Шановні колеги, я тоді пропоную, я тоді пропоную зробити наступним чином. Зараз всім підтримати дружно пропозицію повернути суб'єкту законодавчої ініціативи на доопрацювання, в порядку доопрацювання ми визначимося з цим питанням. Я не бачу в цьому ніяких, жодних проблем. В чому проблема? Прошу за повернення суб'єкту на доопрацювання. Прошу голосувати за повернення.</p>
<p>&nbsp;</p>
<p>13:08:52</p>
<p>За-219</p>
<p>Законопроект вважається відхиленим.</p>
<p>Дякую.</p>
<p>Йдемо далі, шановні колеги, (реєстраційний номер 1547), 1547 реєстраційний проект номер, проект Закону про внесення змін до Закону України "Про організацію оборонного планування".</p>
<p>&nbsp;</p>
<p>ЛЯШКО О.В. Володимир Борисович, дайте з мотивів голосування.</p>
<p>&nbsp;</p>
<p>ГОЛОВУЮЧИЙ. 1547 щодо організацію оборонного замовлення, оборонного планування, 1547. Прошу, є пропозиція Сергія Пашинського розглянути це питання за скороченою процедурою. Прошу визначатись.</p>
<p>&nbsp;</p>
<p>13:09:45</p>
<p>За-75</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; <i>(Шум у залі)</i></p>
<p>Шановні колеги народні депутати, є по хвилині пропозиція надати з місця. Ляшко хвилину, і хвилину, хто ще? І хвилина Пашинський.</p>
<p>Будь ласка, Ляшко, хвилина.</p>
<p>&nbsp;</p>
<p>13:11:06</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, щойно у парламенті було провалено важливий законопроект&nbsp; спрямований на повернення валютної виручки в Україну. Мене дивує позиція Голови Верховної Ради, який робить вигляд, що нічого не відбулося, що начебто так і треба, і каже пішли далі. Я вважаю, що ми маємо повернутися&nbsp; до розгляду цього законопроекту. Ми просимо фракцію, президентську фракцію пояснити, чому вона не голосує за те, щоб повернути валютну виручку в Україну для того, щоб стабілізувати гривню, для того, щоб відновити платіжний баланс. І я вимагаю повернутися до розгляду цього законопроекту, прийняти його і вернути гроші закордону в Україну, а не тримати їх по офшорах і по закордонах. І заробляти, як Гонтарева на обвалі курсу гривні. Якщо не повернетеся до розгляду цього законопроекту, ми заблокуємо трибуну з вимогою відставки Гонтаревої.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Будь ласка, ну, було б що мені коментувати, дивує позиція. Ви мою позицію подивіться під час голосування. Я голосував "за" цей законопроект, щоб вас не дивувала позиція.</p>
<p>Будь ласка, Сергій Пашинський, хвилина.</p>
<p>&nbsp;</p>
<p>13:12:31</p>
<p>ПАШИНСЬКИЙ С.В.</p>
<p>Шановні колеги, я хочу трошки понизити градус і звернутися, по-перше, з подякою до всіх членів коаліції, які вчора проголосували за надзвичайно важливий пакет законів, що дають нам можливість, можливість, стабілізувати нашу фінансову банківську систему. Одних із цих законів, яку цю можливість дають реалізовувати, це сьогоднішній законопроект. Я ще раз хочу звернутися до своїх колег по коаліції. Всім відомо, що в тому числі оте, що відбувається з нашою національною валютою, це робота спекулянтів, це робота недобросовісних &nbsp;банків. Саме тому ми підтримуємо категорично пропозиції уряду, що цьому треба покласти край. І нам не зрозуміла позиція наших партнерів, які на словах говорять одне, а голосують в залі по-іншому.</p>
<p>Шановний спікере, Володимир Борисович, ми не бачимо можливості продовжувати роботу, поки ми не приймемо цей закон за основу та в цілому. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, від фракції "Блоку Петра Порошенка" Ігор Кононенко. Потім – Олег Березюк.</p>
<p>&nbsp;</p>
<p>13:13:50</p>
<p>КОНОНЕНКО І.В.</p>
<p>Шановні колеги! Ігор Кононенко, "Блок Петра Порошенка".</p>
<p>Чому… У нас була серйозна дискусія щодо законопроекту на фракції, чому наша фракція визначилась і не підтримала в залі цей законопроект.</p>
<p>По-перше, на наш погляд, в цьому законопроекті є суттєва корупційна складова, це перша позиція, і її потрібно звідти прибрати.</p>
<p>Друга позиція. На наш погляд, цей законопроект не є досконалим чому – бо він зовсім не працює проти шахраїв, які виводять кошти за кордон, на жаль. Бо кошти за кордон виводяться з фірм, які потім припиняють своє існування, і ніякі санкції проти них не діють. Цей закон б'є по підприємствам, які чесно працюють&nbsp; і б'є по реальному сектору економіки, на жаль. Тому… Але…</p>
<p>Але,&nbsp; колеги, в позиції комітету є слушна пропозиція щодо там міжнародної судової процедури. Іще раз кажу, підсилювати відповідальність потрібно. Тому пропозиція до залу і пропозиція, звертаюсь до фракції, давайте відправимо цей закон до комітету і ще з ним попрацюємо. Дякую. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую. Колеги, заспокойтесь.</p>
<p>&nbsp;</p>
<p>КОНОНЕНКО І.В. Повернути до комітету.</p>
<p>&nbsp;</p>
<p>ГОЛОВУЮЧИЙ. Послухайте, заспокойтесь! От давайте знаєте як, давайте не говорити тут ультиматуми – ми будемо працювати, ми не будемо працювати.&nbsp; Ми з вами знаходимося для того, щоб приймати консенсусні рішення, знаходити порозуміння. Якщо щось вийшло не так, як ви планували, то нічого трагічного не відбулося. І не треба з цього робити трагедію.</p>
<p>Будь ласка, Олег Березюк. Я зараз поставлю на голосування щодо повернення до цього законопроекту, були пропозиції від трьох фракцій. Наберуть голоси – так. Ні – в рамках коаліції, в рамках Погоджувальної ради будемо напрацьовувати інші рішення.</p>
<p>&nbsp;</p>
<p>13:15:46</p>
<p>БЕРЕЗЮК О.Р.</p>
<p>Шановний пане Голово!</p>
<p>Без сумніву, цей закон потребує&nbsp; доопрацювання. Але в мене&nbsp; претензії до "Блоку Петра Порошенка" – це ваш міністр&nbsp; фінансів, і&nbsp; я маю претензії, і наш і ваш. Але я маю претензії до неякісного менеджменту підготовки законодавства.</p>
<p>Тому що ви мали час вчора і передвчора вияснити&nbsp; ті речі. Чому ви цього не зробили?</p>
<p>Тому сьогодні кидаєте&nbsp; країну в абсолютно не потрібну дискусію. Пропозиція є дуже природня і була&nbsp; нормальна – повернути на доопрацювання, доопрацювати і прийняти.</p>
<p>Тому що він справді є недосконалий і ми з вами&nbsp; в цьому погоджуємося.</p>
<p>Тому були пропозиції "Самопомочі" з її пропозиціями повернути або в комітет, або в&nbsp; уряд, або&nbsp; прийняти в першому читанні і дати доопрацювати.</p>
<p>&nbsp;</p>
<p>ГОЛОВУЮЧИЙ. Колеги, дивіться, я думаю, що це те, що стосується за основу його прийняти – навряд чи будуть голоси.</p>
<p>Давайте відправимо, послухайте мене,&nbsp; давайте ми його відправимо зараз&nbsp; у комітет на підготовку до повторного другого читання. Перепрошую, першого читання, але домовимося про те, що ми винесемо його на четвер. Приймається така позиція? У комітет на підготовку&nbsp; на повторне перше читання, і&nbsp; на четвер&nbsp; ми його поставимо і узгоджено проголосуємо. Приймається. Компромісна позиція давайте її спробуємо проголосувати.</p>
<p>Давайте її спробуємо проголосувати, у комітет на повторне перше читання і на доопрацювання для підготовки до повторного першого читання.</p>
<p>"Народний фронт" голосує за таку пропозицію? Не голосуєте. Вимагають перерву. Добре. Тоді, а ми вже його закінчили розгляд.</p>
<p>Шановні колеги, я оголошую п'ятнадцятихвилинну перерву. І після нього ми зможемо повернутися. 15 хвилин - перерва. Лідерів фракцій і коаліції, прошу зайти до мене до робочого кабінету.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p>ПАРУБІЙ А.В.&nbsp; Прошу заходити в зал. Перерва завершена, продовжуємо нашу роботу.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги народні депутати, займайте свої місця у залі. Шановні колеги народні депутати, займайте свої місця у залі, будемо продовжувати нашу роботу. <i>(Шум&nbsp; у&nbsp; залі)</i></p>
<p>Шановні колеги народні депутати, за результатом засідання фракцій&nbsp; коаліції і проведення наради було прийнято рішення про те, що в перерві між 14 і 16 годиною буде засідання&nbsp; фракцій "Блоку Петра Порошенка", на якому буде присутній міністр, відповідні фахівці, де буде ще раз обговорено питання законопроекту номер (2065). І ми розглянемо його, оскільки не знайшли узгодженого рішення. За результатами цієї наради,&nbsp; засідання фракції розглянемо його на вечірньому засіданні від 16 години. А це було одноголосне одностайне рішення всіх керівників фракцій. Я думаю, що на засіданні фракцій багато питань буде обговорено і знято з.... застережень щодо цього законопроекту.</p>
<p>Шановні колеги, ми можемо продовжувати розгляд питань порядку денного. У нас є&nbsp; законопроект (реєстраційний номер 1547), (1547) – проект Закону про внесення змін до Закону України "Про організацію оборонного планування" в новій редакції.</p>
<p>Була пропозиція депутата Івченка розглядати цей законопроект за скороченою процедурою. Готові голосувати за скорочену процедуру? Готові? Колеги, готові голосувати за скорочену процедуру? Ще немає голосів? Будь ласка, займайте свої місця, шановні колеги.</p>
<p>Шановні колеги, є пропозиція щодо розгляду законопроекту 1547 за скороченою процедурою. Готові голосувати? Будь ласка, визначайтесь: за скороченою процедурою. Прошу підтримати. Прошу підтримати, колеги, голосуйте.</p>
<p>&nbsp;</p>
<p>13:46:18</p>
<p>За-126</p>
<p>Процедурне питання, потребує 150 голосів. Прошу ще раз підготуватися. Пашинський не встиг проголосувати. За пропозицією Сергія Пашинського. 1547 за скороченою процедурою, щодо розгляду законопроекту за скороченою процедурою. Прошу голосувати. За скороченою процедурою.</p>
<p>&nbsp;</p>
<p>13:46:50</p>
<p>За-149</p>
<p>Шановні колеги, пропозиція… Із "Самопомочі" у народного депутата не спрацювала карточка.</p>
<p>Ще раз на голосування щодо розгляду законопроекту&nbsp; 1547 за скороченою процедурою. Прошу голосувати.</p>
<p>&nbsp;</p>
<p>13:47:21</p>
<p>За-164</p>
<p>Рішення прийнято.</p>
<p>Я передаю ведення Першому заступнику Голови Верховної Ради, оскільки у мене запланована зараз зустріч з шахтарями, тут виступали колеги з трибуни. Розглянемо проблематику. Також хотів би дати доручення Комітету з питань правосуддя терміново розглянути питання щодо арешту суддів. На 15 годину провести засідання комітету, внести пропозиції до парламенту щодо голосування цього питання.</p>
<p>Прошу, Андрій Володимирович.</p>
<p>&nbsp;</p>
<p>13:47:58</p>
<p>ПАРУБІЙ А.В.</p>
<p>Дякую.</p>
<p>Отже, у нас до перерви… Будь ласка, я дуже прошу депутатів…</p>
<p>&nbsp;</p>
<p>ГОЛОВУЮЧИЙ. Зупиніться! Я прошу розблокувати, розблокуйте, колеги. Розблокуйте! Заспокойтеся! Зупиніться! Мельничук! Зупиніться, я сказав. <i>(Шум у залі)</i></p>
<p>&nbsp;Зупиніться! <i>(Шум у залі)</i></p>
<p>&nbsp;Зупиніться! Відійдіть в сторону, будь ласка. Розборонити їх я прошу вас. Розбороніть. На місця сядьте, депутати. На місця сядьте, будь ласка. На місця. Прошу на місця. На місця прошу сісти. На місця.&nbsp; На місця, будь ласка. <i>(Шум у залі)</i></p>
<p>&nbsp;Мосійчук! Мосійчук! Зупиніться! Все. Все, вичерпано. Сіли на &nbsp;місця, я вас прошу, колеги! Все, вичерпано, вичерпано. На місця. На місця, будь ласка, колеги. Хвилину, шановні колеги, хвилину. Я прошу всіх сісти на місця. На місця, будь ласка, сядьте всі, прошу. На місця, будь ласка, сядьте на місця, шановні колеги народні депутати! У мене є прохання, будь ласка, сядьте на свої місця. Заберіть звідти…</p>
<p>Шановні колеги! Ранкове засідання я оголошую закритим. Вечірнє засідання о 16 годині. Дякую.</p>
<p>&nbsp;</p>
<p>&nbsp;</p>
<p>&nbsp;</p>

