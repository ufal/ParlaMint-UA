Засідання 1 (продовжити)
03. 05. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>03 травня 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:05:52</p>
<p>ГОЛОВУЮЧИЙ. Шановні колеги, будь ласка, займайте місця, і зараз ми розпочинаємо.</p>
<p>Шановні колеги, слава Україні!</p>
<p>Шановні народні депутати, дивіться, я вас відразу прошу, давайте ми сядемо, тому що коли у нас гості, делегація, спікер, я дуже би просив, щоб ви не бігали по залу, не демонстрували спину нашим колегам, тому що, ще раз прошу, це дуже важливе питання етичності і внутрішньої моралі. Будь ласка, займіть свої місця з тим, щоб я бачив ваші обличчя.</p>
<p>Шановні колеги, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу... <i>(Шум у залі)</i></p>
<p>Шановні колеги, звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Прошу всіх колег поважати прийняте українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас. </p>
<p>Шановні народні депутати, я пропоную за традицією нашого парламенту розпочати роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати, триває другий рік рішучого протистояння України в широкомасштабному військовому вторгненні Російської Федерації. Дякую нашим мужнім захисникам і захисницям, які героїчно та самовіддано відбивають ворожі атаки на Бахмутському, Авдіївському, Мар'їнському напрямках та в інших гарячих точках на лінії фронту, завдаючи рашистським загарбникам відчутних втрат. Вічна шана і слава всім, хто боронить нашу Батьківщину в такий надскладний час.</p>
<p>Прошу вшанувати хвилиною мовчання світлу пам'ять всіх, хто віддав своє життя за Україну, а також всіх мирних громадян, загиблих від рук російської держави-терориста. <i> </i></p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, сьогодні у залі засідань я запрошую делегацію, парламентську делегацію Португальської Республіки, яку очолює Голова Асамблеї Республіки пан Аугушту Ернешту Сантуш Сілва. Давайте оплесками привітаємо наших португальських друзів. <i> (Оплески)</i></p>
<p>Шановні колеги, вельмишановний пане Голово Асамблеї, перед тим як запросити вас до слова, дозвольте від імені Верховної Ради України висловити слова щирої вдячності португальському народу, Асамблеї Республіки і вам особисто за підтримку та солідарність з українським народом у надскладний для нас час. Португалія рішуче засудила збройну агресію проти України та воєнні злочини, скоєні Російською Федерацією на території нашої держави. Надана вашою державою військова допомога не просто наближає нашу перемогу над окупантом, а допомагає зберегти найдорожче, що у нас є, – життя наших воїнів і цивільних громадян.</p>
<p>Розраховуємо на продовження такої важливої військової підтримки. Дружня Португалія активно долучається до наших ініціатив щодо притягнення держави-агресора до відповідальності за скоєні злочини.</p>
<p>Вітаємо приєднання Португальської Республіки до робочої групи і створення спеціального міжнародного трибуналу щодо злочинів агресії Російської Федерації проти України.</p>
<p>Сподіваємось також, що португальський парламент визнає Росію державою-терористом. Португалія бере активну участь у парламентському вимірі Міжнародної Кримської платформи і підтримує вступ України до ЄС та НАТО. Ми високо цінуємо надання вашою державою тимчасово переміщеним громадянам України, а це майже 60 тисяч осіб, які вимушені були залишити свої домівки внаслідок війни.</p>
<p>Дякуємо Португалії за плідну роботу і за надану гуманітарну допомогу, а також за активну участь у відбудові зруйнованих закладів освіти в Україні. Підтримка Португалії відчутна. Ми пишаємося, що маємо таких друзів.</p>
<p>Пане Голово, ваш приїзд до Києва припав на всесвітній тиждень португальської мови та культури, центральним днем якого визначено 5 травня. Любов до власної мови, культури та історії ще більше зближує наші народи і країни, бо є нашою спільною і невід'ємною рисою. Тому хочу сказати вам і вашим колегам португальською: <i>(Вислів іноземною мовою) (Оплески)</i></p>
<p>Шановні народні депутати, до слова запрошується Голова Асамблеї Португальської Республіки пан Аугушту Ернешту Сантуш Сілва. Прошу привітати. <i>(Оплески)</i></p>
<p></p>
<p>10:15:43</p>
<p>СІЛВА А.С.</p>
<p>Шановний пане Голово Верховної Ради України пане Руслане Стефанчук, шановні друзі, пані і панове українські депутати! Я дякую вам за те, що мене запросили відвідати Україну. Від себе особисто, від нашого парламенту, від членів нашої делегації ми хочемо сказати, що ми тут маємо поручників<i> </i>від кількох політичних партій португальських – соціалісти, соціал-демократи, ліберали. І я хочу подякувати за нагоду зустрітися з Володимиром Зеленським – нашим героєм, українським Президентом, і з Прем'єр-міністром України Денисом Шмигалем. І я маю превелику честь звертатися сьогодні до пленарного засідання Верховної Ради.</p>
<p>Наша делегація має особливу мету: висловити глибоку солідарність португальського народу з українцями, підтверджуючи те, що Португалія цілковито підтримує українську боротьбу проти свого ворога, безжального ворога, що зазіхає на невід'ємне право українців мати свою землю, свою територію. І ми зразу зрозуміли, як почався день 24 лютого 2022 року, наш уряд, наш парламент, наш Президент Республіки висловили одностайно своє засудження агресії з боку Російської Федерації і підтвердили засади ООН і хартії цього органу, цілковито відкидаючи будь-який намір змінити кордони європейських держав силоміць. І ми, безумовно, підтверджуємо і підтримуємо право України боронитися законним чином. Ми вітаємо українських переміщених осіб і також підтримуємо санкції проти тих, хто відповідає за навалу, і також вимагаємо припинення збройної навали, і виведення всіх військ з усіх окупованих українських територій.</p>
<p>Від самого початку агресії португальський парламент висловив свою солідарність з українським народом і також його керівництвом багато разів. Ми пригадуємо цю сесію у квітні 2022 року з присутністю Президента Зеленського. Ми мали також відеоконференцію у травні 2022 року з паном Русланом, Головою Верховної Ради України. І 24 лютого ми мали пленарні дебати з приводу війни проти України і висловили вже тоді нашу цілковиту підтримку українському народові і наше засудження, осуд російської агресії. І також відповідні комітети португальського парламенту, і група, португальсько-українська група, робили численні заходи під приводом українського посольства в нашій столиці із українською громадою, що перебуває в Португалії.</p>
<p>Пане Президенте, пані і панове, пане Голово, пані і панове, це жах, коли одна сторона провокує іншу, другу сторону, то ця сторона під нападом має не просто право, а і обов'язок боронитися збройно. Отже, настав час підтримувати Україну, потрібне військове спорядження і інші засоби для оборони країни. І коли агресор, як от Росія, умисно націляється на цивільних, бомбардує міста, житлові квартали, школи і лікарні, вчиняючи воєнні злочини. Міжнародна громада має діяти з тим, щоби притягнути відповідальних до суду, до відповідальності.</p>
<p>Війна в Україні стосується всієї Європи. Ми не можемо дозволите те, щоб логіка імперіалістської експансії знову затягнула Європу у прірву безладдя. Ми вважаємо, що треба боронити міжнародне право, мир, наших громадян те, щоб забезпечити світовий лад на підставі правил і доброго розуму, а не сили. Ми хочемо миру в Україні, миру, що може настати тільки через забезпечення припинення російської військової агресії і безумовного виведення всіх російських військ з усіх окупованих українських територій. <i>(Оплески) </i></p>
<p>Пане Голово, шановні друзі! Як парламентарі ми маємо також відігравати дуже важливу роль, приділяючи пильну увагу політичній риториці, що виходить від Кремля. Незаконні наративи дуже небезпечні, і їх треба заперечити. Те, що Росія має якесь історичне право на те, що колись належало до території під домінуванням колишньої Російської імперії, ця ідея є неправдива, хибна і неприйнятна для нас цілковито.</p>
<p>Думка про те, що кінець СРСР, я тут цитую Путіна, це була найбільша геополітична катастрофа ХХ століття, є хибна, ми не можемо цього прийняти. Навпаки, розпад Радянського Союзу дав свободу від утисків і дав змогу мирного переходу до демократії для декількох націй і мільйонів людей.</p>
<p>Розширення НАТО, оборонного альянсу. І сама думка про те, що це становить якусь загрозу Москві є хибна і неприйнятна думка. Твердження про те, що українська дорога до Європи становить будь-яке порушення рівноваги у Східній Європі, – це хибна і неприйнятна річ. Навпаки, це репрезентує український європейський шлях, що відбиває бажання, волю українського народу, європейські сподіванки цієї нації: сподіванки на правовладдя, соціальну єдність, мир, спільну працю, безпеку, сфери чи царини впливу.</p>
<p>Твердження про те, що наддержави мають право впливати на своїх сусідів і утискати їх для ХХІ століття річ неприйнятна і хибна. Всі ультранаціоналістичні доктрини про те, що треба битися до кінця і нищити ворога, – хибні і неприйнятні речі. Нам потрібні правила для того, щоб нації могли спільно працювати на підставі міжнародного права, людських прав. І путінське твердження, що він має якусь місію для того, щоб зберігати релігійні традиції і боротися з якоюсь моральною деградацією Заходу, - це хибна і неприйнятна річ для всіх нас. Навпаки, вільні держави, плюралістичні суспільства, космополітична культура, ліберальні демократії – це найліпший захист для окремих осіб, для їхніх вірувань, їхніх традицій і переконань.</p>
<p>Пане Голово, пані і панове, Португалія і Україна – це дві країни-посестри, дуже близькі в європейській своїй і західній долі. Ми маємо превелике збільшення… зближення між нашими народами, тому що велика українська громада живе в Португалії, говорячи двома мовами – українською і португальською. Тепер наші зв'язки стали іще міцніше, відколи Україна почала свою дорогу до вступу до Європейського Союзу.</p>
<p>Португалія цілковито підтримує цей процес і розглядає Європейський Союз як те місце, де мають відбутися реформи для того, щоб дати відповідь на динаміку розширення Союзу. Ми міцніємо і зростаємо у спільній праці між Україною і НАТО альянсом, де Португалія – одна з країн-засновниць, і ця робота посилюється.</p>
<p>Насамкінець, я вважаю, що португальська дипломатія може додати якісного змісту до міжнародної підтримки нашої спільної боротьби. Коаліція країн, що політично і дипломатично підтримують Україну, засуджуючи російську агресію без усяких застережень – це, на щастя, дуже широка коаліція. Але нам і далі потрібно розширювати цю коаліцію, сприяти діалогові між країнами так званого Глобального Півдня, а саме – Африки і Латинської Америки.</p>
<p>Ці країни Африки і Латинської Америки – також жертви економічного і соціального наслідку цієї війни, але подеколи вони сприймають події не так, як слід сприймати. Вони іноді вважають, що це далекі європейські справи. Ми маємо близькі тісні стосунки з Африкою і з Латинською Америкою. Португалія може таким чином допомогти вам у зближенні з цими країнами для спільної боротьби за незалежність вашої країни, її територіальну цілісність. І Португалія саме це і робить. І ось що Португалія і далі робитиме. Для того, щоб з'ясувати це, треба сказати, що українські кордони сьогодні – це країни свободи, безпеки і миру для всього світу. Португалія підтримує Україну. <i>(Оплески)</i></p>
<p>Міцна дружба між Португалією і Україною. Слава Україні! <i> (Оплески)</i></p>
<p></p>
<p>ГОЛОВУЮЧИЙ. Шановні народні депутати, давайте ще раз подякуємо вельмишановному Голові Асамблеї Республіки та португальській делегації за участь у пленарному засіданні Верховної Ради України та беззаперечну підтримку України. Слава Україні! <i> (Оплески)</i></p>
<p>Шановні колеги, я передаю далі Олександру Сергійовичу, бо у нас буде двостороння зустріч з колегами, тому працюймо.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>10:30:28</p>
<p>ГОЛОВУЮЧИЙ. Шановні колеги, сьогодні день народження у нашого колеги народного депутата Сергія Валерійовича Буніна. Давайте привітаємо колегу. <a name=_GoBack></a><i>(Оплески) </i>Побажаємо довгих років життя, міцного здоров'я, мирного неба, плідної праці, якнайшвидшої перемоги України.</p>
<p>Шановні колеги, пропонуємо провести сигнальне голосування відповідно до 28 статті Регламенту Верховної Ради України. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло. Пропоную провести сигнальне голосування.</p>
<p></p>
<p>10:31:33</p>
<p>За-204</p>
<p>Дякую. Майже всі натиснули зелену кнопку, але опозиція продовжує впевнено тиснути червону.</p>
<p>Шановні колеги… По фракціях? Окей, по фракціях, будь ласка. Позиція проявляється навіть у сигнальному голосуванні.</p>
<p>Шановні колеги, у нас низка питань без обговорення, тому прохання зайняти свої місця, запросити депутатів до зали. І зараз ми близько 15 питань без обговорення пройдемо, і тоді вже перейдемо до розгляду питань з обговоренням. Запросіть, будь ласка, депутатів до зали.</p>
<p>Поки депутати сходяться, ще раз нагадаю, що ми маємо неухильно дотримуватися безпекових правил у Верховній Раді, не поширювати інформацію щодо перебігу пленарного засідання та прийнятих у парламенті раніше рішень раніше ніж за годину після завершення роботи.</p>
<p>Отже, колеги, переходимо до розгляду питань порядку денного. Нам запропоновано проект Постанови за реєстраційним номером 9265 про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради дев’ятого скликання".</p>
<p>Пропозиція прийняти даний проект постанови в цілому з урахуванням пропозицій комітету та з необхідними техніко-юридичними поправками. Прошу голосувати. Це голосування вже результативне. Прошу колег зайняти свої місця і голосувати.</p>
<p></p>
<p>10:33:32</p>
<p>За-252</p>
<p>Рішення прийнято. Постанова прийнята.</p>
<p>Наступне питання порядку денного – законопроект за реєстраційним номером 7629. Проект Закону про внесення змін до Кодексу України про адміністративні правопорушення щодо посилення відповідальності в сфері колективно-договірної діяльності.</p>
<p>Ми домовлялися прийняти його без обговорення. Пропозиція...</p>
<p>Окей, "Батьківщина" 2 хвилини і тоді голосуємо. Будь ласка, хто від "Батьківщини"? Волинець, будь ласка. Волинець, 2 хвилини, і голосуємо.</p>
<p>Запросіть депутатів до зали.</p>
<p></p>
<p>10:34:11</p>
<p>ВОЛИНЕЦЬ М.Я.</p>
<p>Шановні колеги, прошу уваги! Ми зараз маємо розглядати законопроект, який подається як євроінтеграційний і який важливий, який передбачає відповідальність роботодавця за заключення колективних договорів і введення певної категорії шкали штрафів.</p>
<p>Але, з другого боку, не можна погодитися з тим, що тут пропонується механізм з боку уряду: колективи, які нараховують до 25 чоловік у трудовому колективі, там не будуть застосовуватися штрафи, і зрозуміло, що не буде стимулу для того, щоб заключалися колективні договори і угоди. Крім того, закладається такий механізм, щоб, наприклад, підприємство, де 75 працівників (це немало 75 працівників) або навіть 50, можна було розділити умовно на 3 підприємства і знову ж не заключати колективні договори. Все підводиться до того, щоб надати перевагу заключенню індивідуальних договорів між роботодавцем та найманим працівником. Уявіть собі, чи зможе найманий працівник протистояти роботодавцю, який може запропонувати більшу, меншу зарплату, запропонувати якісь умови на короткий період при індивідуальному договорі чи щоденно змінювати цей індивідуальний договір. Тобто колективний захист на тих підприємствах, які являються невеликими, а великих підприємств в Україні стає менше і менше, а малих підприємств, це європейська практика, стає більше і більше, там люди не будуть захищені.</p>
<p>Тому я пропоную не голосувати за такий законопроект. Щоденно в парламенті щоразу приймаються закони, які порушують права людей найманої праці, права тих, хто сьогодні захищає країну, наймані працівники, які повернуться в Україну, повернуться до мирного життя після війни…</p>
<p></p>
<p>ГОЛОВУЮЧИЙ. Дякуємо.</p>
<p>Колеги, прошу… Переходимо до голосування.</p>
<p>Ставлю на голосування пропозицію прийняти за основу проект Закону за реєстраційним номером 7629 про внесення змін до Кодексу України про адміністративні правопорушення щодо посилення відповідальності в сфері колективно-договірної діяльності. Прошу голосувати.</p>
<p></p>
<p>10:37:07</p>
<p>За-240</p>
<p>Рішення прийнято. Проект прийнято за основу.</p>
<p>По фракціях покажіть, будь ласка. Дякую.</p>
<p>Наступне питання порядку денного – проект Постанови за реєстраційним номером 9202 про вихід Верховної Ради України з Угоди про Міжпарламентську Асамблею держав-учасниць Співдружності Незалежних Держав. Пропоную включити це питання до порядку денного.</p>
<p></p>
<p>10:37:51</p>
<p>За-278</p>
<p>Рішення прийнято. Питання включено до порядку денного сесії.</p>
<p>Пропоную прийняти проект Постанови в цілому з необхідними техніко-юридичними поправками (реєстраційний номер 9202) про вихід Верховної Ради України з Угоди про Міжпарламентську Асамблею держав-учасниць Співдружності Незалежних Держав. Прошу голосувати.</p>
<p></p>
<p>10:38:24</p>
<p>За-280</p>
<p>Рішення прийнято. Постанова ухвалена.</p>
<p>Наступне питання порядку денного. Законопроект (за реєстраційним номер 9078) про внесення зміни до розділу ХV "Прикінцеві положення" Закону України "Про загальнообов'язкове державне пенсійне страхування" щодо джерел оплати послуг з доставки пенсій та виплати допомоги на поховання.</p>
<p>Пропоную включити це питання до порядку денного сесії.</p>
<p></p>
<p>10:39:04</p>
<p>За-259</p>
<p>Рішення прийнято. Питання включено до порядку денного сесії.</p>
<p>Пропоную прийняти даний законопроект за основу (реєстраційний номер 9078): проект Закону про внесення зміни до розділу ХV "Прикінцеві положення" Закону України "Про загальнообов'язкове державне пенсійне страхування" щодо джерел оплати послуг з доставки пенсій та виплати допомоги на поховання. Прошу голосувати.</p>
<p></p>
<p>10:39:42</p>
<p>За-272</p>
<p>Рішення прийнято. Законопроект прийнято за основу.</p>
<p>Наступне питання порядку денного. Ми домовлялись, з обговоренням. Так, добре. 9220: проект Постанови про проміжний звіт Тимчасової слідчої комісії Верховної Ради України з питань розслідування можливих фактів неефективної діяльності Державного агентства лісових ресурсів України, Державного агентства водних ресурсів України, Державної екологічної інспекції України, їх територіальних органів, підприємств, установ та організацій, що належать до сфери їх управління, які могли призвести до зменшення надходжень до державного та місцевих бюджетів за шість місяців діяльності.</p>
<p>Доповідає голова тимчасової слідчої комісії Микола Миколайович Тищенко. Будь ласка.</p>
<p>Запросіть, будь ласка, Миколу Миколайовича до зали. <i>(Шум у залі)</i></p>
<p>Добре, якщо доповідач не з'явився, обговорювати будемо, да? Два – за, два – проти?</p>
<p>О, Микола Миколайович, вибачайте. Будь ласка, 3 хвилини. Будь ласка.</p>
<p><i> </i></p>
<p>10:41:29</p>
<p>ТИЩЕНКО М.М.</p>
<p>Вітаю, друзі! Ну що, сьогодні... Доброго дня, шановні народні депутати, вельмишановний пан головуючий! В жовтні минулого року нами була створена тимчасова слідча комісія, яка впродовж шести місяців працює із залученням понад 20 фахівців різних напрямків, а саме: правоохоронці, працівники лісової галузі, екологи, юристи, правознавці та науковці.</p>
<p>В результаті роботи ТСК встановлено, що за період 2021-2022 років було офіційно здійснено порубку 20 мільйонів кубометрів лісу, з яких 2 мільйони – це ділова деревина породи дуб. Навіть якщо порахувати за нижчою ціною, то разом це складає 10,2 мільярда гривень. І це ми кажемо про офіційні дані сировини.</p>
<p>В ході роботи виявлено, що стільки же було зрублено "в чорну", поза бухгалтерським обліком, а кошти від незаконних порубок осіли в кишенях "чорних" лісорубів та корумпованих суб'єктів господарської діяльності, які не сплатили жодних податків в державу, проте систематично використовують їх для впливу на політичні процеси у регіонах та для хабарів, для кришування своєї діяльності, що врешті-решт призводить до підриву економіки України.</p>
<p>У той же час Державне агентство лісових ресурсів в своїй офіціальній промові зазначає, що всі лісові господарства є банкрутами, а… вони на грані банкрутства. Замість того, щоб встановити більш жорсткий контроль та внести ці гроші <i>(нерозбірливо)</i> і зробити підприємство прибутковим, Агентство лісових ресурсів пішло по простішому шляху. За два тижні, тільки вдумайтеся, за два тижні схлопнуло, тобто об'єднало підприємства і привело під нову назву ДП "Ліси України". І хоча керівники обіцяли, що скорочення не буде, наразі звільнено більше 3 тисяч лісників. А я хочу нагадати, що більше 6 тисяч сьогодні лісників воюють у ЗСУ.</p>
<p>І на сьогоднішній день, за даними фактами Національною поліцією та ДБР було відкрито понад 30 кримінальних проваджень, які на даний час розслідуються, за встановленими фактами суми збитків. Тому, крім того, комісія встановила засоби та методи злочинів "чорними" лісорубами.</p>
<p>Ми також виконуємо наказ Президента, парламенту, тому я хочу, щоб саме сьогодні парламент здійснював демократичний обов'язок та був на захисті інтересів народу України. Ми переможемо тільки разом з вами, бо парламент – це сила. Слава Україні! Слава ЗСУ!</p>
<p></p>
<p>ГОЛОВУЮЧИЙ. Героям Слава! Дякуємо, Микола Миколайович, за вашу лаконічність.</p>
<p>Будь ласка: два – за, два – проти від фракцій і груп.</p>
<p>Будь ласка, Лаба Михайло Михайлович. Тищенко. Передали Тищенку.</p>
<p>Будь ласка, Микола Миколайович.</p>
<p></p>
<p>10:45:05</p>
<p>ТИЩЕНКО М.М.</p>
<p>Так, я хочу сказати, друзі, сьогодні ми стоїмо на дуже великому шляху щодо об'єднання держави. Сьогодні йде війна, сьогодні кожен з нас має розуміти, що ми маємо підтримувати, підтримувати наш народ, українців, наших виборців.</p>
<p>Так само, побачте, і я, і ми з народними депутатами зафіксували лисі гори. І коли запитують у нас наші виборці, чому знищуються Карпати, ми кажемо, тільки парламент сьогодні, тільки Президент, тільки наша держава, наше ЗСУ мають стати на захист. Я хочу сказати, що якщо порахувати 20 мільйонів кубометрів лісу, це приблизно 10,2 мільярда, і стільки ж, ми вже встановили цей факт, знаходяться в тіні, не надходять у військовий бюджет України. Ми з вами шукаємо гроші, ми шукаємо гроші для наших військових. Парламент зробив разом з Президентом дуже правильну річ: він підтримав щодо надходжень до військових, 30 тисяч гривень надходжень, які ми з вами проголосували. Але де шукати гроші? А я вам скажу, гроші знаходяться від ненадходження в галузі. А скільки ми перевірили щодо ненадходжень в галузь, в бюджет України, щодо копалин водних ресурсів. Ми зробили оцінку водних ресурсів, кожен п'ятий літр видобувної води і тільки з одного сплачуються податки. Ви тільки вдумайтеся собі, тільки з одного літра сплачуються податки.</p>
<p>Тому, якщо ми з вами разом всі, друзі, ретельно попрацюємо, підтримаємо, продовжимо нашу боротьбу за наші українські ліси, за наші українські надра, тільки тоді парламент буде робити свою демократичну роботу – захищати народ України.</p>
<p>Дякую. </p>
<p><i> </i></p>
<p>ГОЛОВУЮЧИЙ. Дякую, Микола Миколайович. Будь ласка, сідайте. Микола Миколайович, час закінчився. Микола Миколайович, все, треба сідати.</p>
<p>Далі Ірина Володимирівна Геращенко просить, "Європейська солідарність".</p>
<p></p>
<p>10:47:18</p>
<p>ГЕРАЩЕНКО І.В.</p>
<p>Шановні колеги, мабуть, повага до лісу починається з оцього: коли ТСК по лісу роздала сьогодні пару, знаєте, десятки гектарів карпатських лісів, як ТСК. І в цьому взагалі все ставлення до цієї надто серйозної теми лісу. Говорять, коли корупцію не можеш подолати, її треба очолити. Це той випадок. І ми вперше бачимо насправді, коли сьогодні влада, яка мала би насправді контролювати вирубку незаконну лісів через повні свої структури в Міністерстві внутрішніх справ, через прокуратуру створює ТСК в парламенті, витрачаючи невідомо які кошти на друк невідомо яких оцих паперів, на кепочки, курточки, модные такие прикиды, знаєте, замість того, щоби дійсно займатися лісом. І коли парламент ржот на тому, що Колі немає в залі, пів години шукає його, – це теж ставлення до лісу.</p>
<p>Тому насправді тема лісу дуже важлива. Централізація вирубки оцих от лісів, вона сьогодні очолюється владою. Ми закликаємо насправді до цієї теми ставитися дуже серйозно.</p>
<p>І вважайте цей мій виступ запитом опозиційної фракції "Європейська Солідарність" до влади – до Міністерства внутрішніх справ, до глав облдержадміністрацій, до прокуратури з питанням: так а хто сьогодні хоч один відповів за цю вирубку лісів? І для чого влада сама створює свої ж ТСК в парламенті для того, щоби про своїх щось або говорити, або "обилечивать"? Це ганьба, те, що ви зараз робите.</p>
<p></p>
<p>ГОЛОВУЮЧИЙ. Дякуємо.</p>
<p>Нестор Іванович… А прізвище було, лунало? Право на репліку, добре.</p>
<p>Микола Миколайович, будь ласка, одна хвилина – репліка.</p>
<p></p>
<p>10:49:16</p>
<p>ТИЩЕНКО М.М.</p>
<p>Мене чутно? Дякую за те, що ви звернули увагу сьогодні. Я вважаю, що саме Петро Олексійович Порошенко сьогодні має разом з командою підтримати, підтримати роботу ТСК. Ви знаєте, що я позафракційний, я не є і не состою в партії "Слуга народу", і відповідаю сам за своїх виборців і за округ, який мене обрав.</p>
<p>Тому сьогодні я закликаю до єдності, як того вимагає Президент, як того вимагає наше ЗСУ. До єдності, об'єднатися і побороти "лісову гідру", всю лісову мафію. Ми маємо всі разом перемогти і тільки разом до перемоги! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Ірина Володимирівна, якщо дійсно не було згадування прізвища, я перевірю стенограму, принесу вибачення і дам вам хвилину. Мені треба час перевірити стенограму тепер, Ірино Володимирівно. В мене немає можливості оперативно перевірити стенограму.</p>
<p>Порошенко згадувався, прізвище Порошенка згадувалося. Фракція не згадувалась, здається. <i>(Шум у залі)</i></p>
<p>З процедури? Не в питанні, після питання, будь ласка, після питання. Ірина Володимирівна, я вам дам хвилину. Якщо я був неправий, я вам дам теж хвилину. Зараз я вивчу стенограму. Будь ласка, Апарат, дайте мені, будь ласка, оперативно стенограму зараз виступу Ірини Володимирівні Геращенко. Можна, будь ласка, оперативно стенограму виступу Ірини Володимирівні Геращенко надайте. Дякую.</p>
<p>Шановні колеги, Нестор Іванович Шуфрич, будь ласка, партія "За життя та мир", платформа.</p>
<p></p>
<p>10:50:54</p>
<p>ШУФРИЧ Н.І.</p>
<p>Дякую, шановний пане головуючий.</p>
<p>Ми всі отримали звіт, кожен має можливість зробити відповідні висновки і визначитись шляхом голосування, до чого і закликаю. Дякую за увагу.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>Чи є ще бажаючі виступити? З процедури після питання, Ірина Володимирівна.</p>
<p>Тоді ставлю на голосування пропозицію затвердити прийняти в цілому проміжний звіт Тимчасової слідчої комісії Верховної Ради України з питань розслідування можливих фактів неефективної діяльності Державного агентства лісових ресурсів України, Державного агентства водних ресурсів України та Державної екологічної інспекції України, їх територіальних органів, підприємств, установ та організацій, що належать до сфери їх управління, які могли призвести до зменшення надходжень до державного та місцевих бюджетів за шість місяців діяльності (реєстраційний номер постанови 9220). Пропонується прийняти постанову в цілому з необхідними техніко-юридичними поправками. Прошу голосувати.</p>
<p></p>
<p>10:52:09</p>
<p>За-130</p>
<p>Рішення не прийнято. Постанова не ухвалена.</p>
<p>З процедури, будь ласка, Ірина Володимирівна. Іванна Орестівна, будь ласка.</p>
<p></p>
<p>10:52:23</p>
<p>КЛИМПУШ-ЦИНЦАДЗЕ І.О.</p>
<p>Шановний пане головуючий, я рада, що ви запропонували перевірити стенограму, але насправді прозвучало ім'я. І я думаю, що в цьому залі імені Микола є набагато більше, ніж людина, якій ви дали слово.</p>
<p>Тому я просила би набагато уважніше ставитися до того, що говорять колеги на трибуні, що говорять народні депутати, і не зловживати своїм правом головуючого.</p>
<p>Дякую.</p>
<p></p>
<p>ГОЛОВУЮЧИЙ. Теж з процедури?</p>
<p>Будь ласка, Ірина Володимирівна Геращенко – з процедури.</p>
<p></p>
<p>10:53:05</p>
<p>ГЕРАЩЕНКО І.В.</p>
<p>Шановні колеги, дійсно є таке прізвище Коль, був такий Гельмут Коль, але в залі його немає, в сесійній, да. І людини на прізвище Коля тут теж немає, але є Коля, якому ви чомусь дали слово, пане головуючий, можливо, що він представляє близьку вам фракцію.</p>
<p>І я хочу ще раз наголосити, що захист лісів – це повага до паперу теж. І не треба на звіт ТСК, це вперше в історії цього парламенту, ще раз наголошую, коли за три роки його чи чотири роботи на ТСК, цей звіт там, да, на картинки витратили пару гектарів карпатських лісів. Ось це треба засудити.</p>
<p>Ну, і результат на табло тільки що був. Ми дякуємо всім колегам, які не дали права цій абсолютно безглуздій ТСК далі продовжувати імітувати бурхливу діяльність. Ну, і Коля все одно ж не встиг вчасно презентувати свою цю доповідь, бігав роздавав "карпатські ліси" по залу.</p>
<p>Дякую.</p>
<p></p>
<p>ГОЛОВУЮЧИЙ. Дякую, Ірина Володимирівна. Це було не з процедури. Так як ви пред'являєте мені претензії щодо дотримання Регламенту, я вам повертаю, що виступи з процедури проводяться з процедури, а не по суті. Тому прохання дотримуватися Регламенту з вашого боку також. Дякую.</p>
<p>Шановні колеги, йдемо далі. У нас є наступне питання, теж без обговорення: проект Закону з реєстраційним номером 9110 щодо внесення змін до деяких законів України щодо визначення категорій осіб, які визнаються особами з інвалідністю внаслідок війни та членами сімей загиблих Захисників і Захисниць України, а також надання їм соціальних гарантій. Пропонується включити це питання до порядку денного сесії.</p>
<p>Прошу голосувати.</p>
<p></p>
<p>10:55:02</p>
<p>За-249</p>
<p>Рішення прийнято. Питання включено до порядку денного сесії.</p>
<p>Пропоную прийняти за основу законопроект з реєстраційним номером 9110 про внесення змін до деяких законів України щодо визначення категорій осіб, які визнаються особами з інвалідністю внаслідок війни та членами сімей загиблих Захисників і Захисниць України, а також надання їм соціальних гарантій (реєстраційний номер 9110).</p>
<p>Пропонується прийняти за основу. Прошу голосувати.</p>
<p></p>
<p>10:55:41</p>
<p>За-265</p>
<p>Рішення прийнято. Законопроект прийнято за основу.</p>
<p>Шановні колеги, наступною у нас постанова про дітей, але… А, це закон, пардон, це інше, ні, 9199 – це не постанова, вибачаюся.</p>
<p>Наступним законопроект теж без обговорення, реєстраційний номер 9199, проект Закону про внесення змін до Закону України "Про соціальний і правовий захист осіб, стосовно яких встановлено факт позбавлення особистої свободи внаслідок збройної агресії проти України, та членів їхніх сімей" щодо розширення переліку підстав для встановлення факту позбавлення особи особистої свободи внаслідок збройної агресії проти України та приведення окремих його положень у відповідність до чинного законодавства. Пропонується це включити питання до порядку денного сесії. Прошу голосувати.</p>
<p></p>
<p>10:56:46</p>
<p>За-276</p>
<p>Рішення прийнято. Питання включено до порядку денного сесії.</p>
<p>Пропоную прийняти за основу законопроект за реєстраційним номером 9199: проект Закону про внесення змін до Закону України "Про соціальний і правовий захист осіб, стосовно яких встановлено факт позбавлення особистої свободи внаслідок збройної агресії проти України, та членів їхніх сімей" щодо розширення переліку підстав для встановлення факту позбавлення особи особистої свободи внаслідок збройної агресії проти України та приведення окремих його положень у відповідність до чинного законодавства.</p>
<p>Пропонується прийняти за основу. Прошу голосувати.</p>
<p></p>
<p>10:57:32</p>
<p>За-285</p>
<p>Рішення прийнято. Законопроект прийнято за основу.</p>
<p>Пропонується скоротити наполовину строки подачі пропозицій і поправок для підготовки до другого читання. Прошу голосувати.</p>
<p></p>
<p>10:57:59</p>
<p>За-253</p>
<p>Рішення прийнято. Строк подачі пропозицій і поправок скорочено наполовину.</p>
<p>Наступний законопроект за реєстраційним номером 8009: проект Закону про внесення змін до статті 26 Закону України "Про військовий обов'язок і військову службу" щодо розширення підстав звільнення з військової служби деяких категорій громадян в період воєнного стану.</p>
<p>У нас тільки виступ Яцик, Юлія просить Григорівна, там є важлива інформація, потім обговорення невелике, да? Окей. Тоді з обговоренням. Окей.</p>
<p>Будь ласка, Юлія Григорівна Яцик від авторів.</p>
<p></p>
<p>10:58:38</p>
<p>ЯЦИК Ю.Г.</p>
<p>Дякую. Шановні колеги, прошу буквально хвилину вашої уваги. Мій друг запорізький адвокат Денис Тарасов з перших днів війни взяв до рук зброю і пішов боронити нашу державу, свою родину, своїх дітей, нас з вами у складі славнозвісної 110-ї Запорізької окремої бригади територіальної оборони. В січні цього року він загинув під час бойових дій, а в Запоріжжі на його честь був названий сквер – сквер Дениса Тарасова. Саме з ним, фаховим адвокатом, а також досвідченим військовослужбовцем, командиром цієї бригади Олександром Сергійовичем Ігнатьєвим, ми неодноразово розглядали питання, життєві питання, буденні, життя військовослужбовців, які потребували законодавчого врегулювання. І цей законопроект є результатом нашої спільної роботи.</p>
<p>Влітку минулого року ми вже внесли зміни до Закону України про мобілізацію, надавши право на відстрочку від призову на військову службу особам, чиї близькі родичі загинули під час бойових дій або пропали безвісти під час війни в Україні. Настав час відновити справедливість і надати аналогічне право тим військовослужбовцям, які вже сьогодні боронять нашу державу зі зброєю в руках у складі Збройних Сил України, будучи призваними як за мобілізацією, так і за контрактом. І це можливо шляхом внесення змін до 26 статті Закону України про військову службу.</p>
<p>Цей законопроект підтримується і Генеральним штабом, і Міністерством оборони, і профільним комітетом не лише за основу, а й в цілому. Тому я прошу вас, шановні колеги, шановний зал, підтримати цей законопроект.</p>
<p>Щиро вам дякую.</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, Бобровська. Хто ще? Від вас буде хтось? Гончаренко. Будь ласка, Бобровська, Гончаренко, і тоді голосуємо.</p>
<p>Будь ласка, Соломія Бобровська, "Голос".</p>
<p></p>
<p>11:01:03</p>
<p>БОБРОВСЬКА С.А.</p>
<p>Дякую. Бобровська Соломія, фракція "Голос". Ви знаєте, морально-психологічний стан і забезпечення – це те, на що, на жаль, в останню чергу звертають увагу і командири, і командувачі, і, власне, цивільне населення, яке думає, що війна полягає лише в активній фазі бойових дій і в бойовій підготовці.</p>
<p>І такі речі, які ми сьогодні приймаємо, і дякую Юлі за таку ініціативу, про право звільнення родичів за умови загибелі близького родича на війні, – це те, що може підтримати, зокрема, і сім'ї. Тому що є випадки, коли мобілізовані чотири і п'ять братів, і це всі брати, які є в мами, до речі. Це ще раз нагадую, як працюють наші центри комплектації, коли забирають чоловіків, особливо сільського населення, де, напевно, вже скоро буде в місті більше чоловіків призивного віку в абсолютно здоровому фізичному стані, аніж в громадах.</p>
<p>Але я би хотіла звернути ще одну увагу на ще один важливий законопроект 8061, це про право на звільнення після полону. Я звертаюся цим виступом, зокрема, і до Генерального штабу, і до Міністерства оборони, нарешті дати зелене світло і проголосувати в другому читанні. І це наш обов'язок моральний перед тими людьми, дівчатами і хлопцями, які мають право, частина з них, безперечно, хоче служити і сьогодні служить після своєї реабілітації і після оговтання, що вони пережили в полоні, але частина з них хоче і має мати право не лише згідно Женевської конвенції, а згідно просто здорового глузду звільнення з полону.</p>
<p>Мені здається, що це некритична кількість, і Збройні Сили не втратять, а з повагою мають поставитися до їхнього вибору призупинити свою службу в силах оборони. 8061, я надіюсь, ми побачимо скоро його в порядку денному.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Фріз Ірина. А, Гончаренко, окей.</p>
<p>Будь ласка, Олексій Гончаренко, "Європейська солідарність".</p>
<p></p>
<p>11:03:01</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Надзвичайно важливий законопроект. Я закликаю всіх колег підтримати, щоб ми зараз вирішили і дали можливість, це перше читання, але, я сподіваюсь, пропоную все це пришвидшити, щоб якомога швидше ми прийняли цей законопроект в цілому, щоб він був підписаний Президентом. Щоб ті рідні, найближчі родичі людей, які загинули під час цієї війни, чиї батьки, діти, брати, сестри, онуки загинули чи, навпаки, дід, баба, щоб вони могли бути демобілізовані, щоб могли вони повернутися до своїх родин.</p>
<p>Це дуже важливо, але треба рухатися далі. Взагалі питання демобілізації стоїть дуже гостро. Ми з вами… Я дякую вам, ви підтримали законопроект мій щодо батьків трьох і більше дітей, це теж важливо. Але нам треба ставити питання в цілому, ми не можемо витягти всю цю війну на плечах тих людей, які рік тому пішли добровольцями або були мобілізовані, але не ховалися, і багато хто з них сьогодні виснажені. Так, хто хоче воювати до кінця – честь, слава і подяка. Але ті, хто втомилися, ті, хто виснажені, їм треба дати можливість видихнути, їм треба дати підтримку, це про повагу до людей.</p>
<p>Тому у Верховній Раді мій законопроект 9142, який передбачає демобілізацію після 18 місяців служби, якщо людина захоче. Я закликаю приймати такі законопроекти, робити це негайно, бо наше військо, саме цінне – це люди в ньому, і ми маємо їх зберегти. І мова не тільки про поранення або вбитих людей, ми втрачаємо їхніх… також, тому що їм дуже складно психологічно. Наше завдання їх підтримати, дати більше відпусток, дати можливість демобілізуватися тим, хто втомився, щоб потім вони змогли захистити нашу державу і в майбутньому. Слава Збройним Силам України!</p>
<p></p>
<p>ГОЛОВУЮЧИЙ. Героям слава!</p>
<p>Вічна пам'ять всім полеглим.</p>
<p>Хвилинку – "Батьківщина", будь ласка.</p>
<p></p>
<p>11:05:18</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане головуючий, шановні народні депутати, я дякую авторам цього законопроекту. Він насправді захищає сьогодні тих людей, які ціною власного життя і здоров'я стали на захист добра над злом. І, справді, цього законопроекту очікують тисячі і військовослужбовців, і члени їх родин.</p>
<p>Але є ще одна проблема, і я просив би Комітет з питань національної безпеки і оборони розглянути. У нас все-таки є декілька тисяч військовослужбовців строкової служби, які після 24 лютого минулого року не можуть і не були демобілізовані у зв'язку з законом. Вони переслужили всі ці терміни. Їм пропонують підписати контракт не менше ніж на 3 роки. А вони люди інших цивільних професій, вони отримують в місяць зарплату (увага!) від 350 до 700 гривень. Потрібно їм дозволити підписувати контракт до закінчення воєнного стану. І я просив би комітет розглянути це питання. А цей голосуємо "за".</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування, колеги. Ставлю на голосування пропозицію прийняти за основу законопроект за реєстраційним номером 8009: проект Закону про внесення змін до статті 26 Закону України "Про військовий обов'язок і військову службу" щодо розширення підстав звільнення з військової служби деяких категорій громадян в період воєнного стану.</p>
<p>Пропонується прийняти за основу. Прошу голосувати.</p>
<p></p>
<p>11:07:04</p>
<p>За-276</p>
<p>Рішення прийнято. Проект ухвалено за основу.</p>
<p>Є пропозиція ухвалити в цілому. Немає заперечень? Окей.</p>
<p>Тоді ставлю на голосування пропозицію ухвалити в цілому законопроект за реєстраційним номером 8009: проект Закону про внесення змін до статті 26 Закону України "Про військовий обов'язок і військову службу" щодо розширення підстав звільнення з військової служби деяких категорій громадян в період воєнного стану. Прошу голосувати.</p>
<p><a name=Temp></a></p>
<p>11:07:42</p>
<p>За-291</p>
<p>Рішення прийнято. Закон ухвалено в цілому. Дякуємо.</p>
<p>Наступний законопроект за реєстраційним номером 8273: проект Закону про внесення змін до Закону України "Про охорону культурної спадщини" щодо незанесення до Державного реєстру нерухомих пам'яток України та вилучення з Державного реєстру нерухомих пам'яток України окремих об'єктів культурної спадщини. Це друге читання.</p>
<p>Немає правок, можемо переходити до голосування?</p>
<p>Тоді ставлю на голосування пропозицію прийняти в другому читанні та в цілому з необхідними техніко-юридичними поправками законопроект за реєстраційним номер 8273 щодо внесення змін до Закону України "Про охорону культурної спадщини" щодо незанесення до Державного реєстру нерухомих пам'яток України та вилучення з Державного реєстру нерухомих пам'яток України окремих об'єктів культурної спадщини. Прошу голосувати.</p>
<p></p>
<p>11:08:45</p>
<p>За-285</p>
<p>Закон прийнято в цілому з необхідними техніко-юридичними поправками.</p>
<p>По фракціях покажіть, будь ласка, реєстраційний номер 8273.</p>
<p>Шановні колеги, далі у нас постанова про дітей, про депортацію дітей. Доповідач – Руслан Олексійович. Чи нема заперечень, ми її пізніше розглянемо, коли він повернеться? Окей, дякую.</p>
<p>Тоді переходимо до наступного законопроекту, він уже з обговоренням, реєстраційний номер 9153. Проект Закону про внесення змін до Регламенту Верховної Ради України щодо удосконалення законодавчої процедури.</p>
<p>Пропоную включити це питання до порядку денного сесії.</p>
<p></p>
<p>11:09:35</p>
<p>За-263</p>
<p>Рішення прийнято.</p>
<p>Пропоную розглянути це питання за скороченою процедурою.</p>
<p></p>
<p>11:09:55</p>
<p>За-248</p>
<p>Рішення прийнято.</p>
<p>Можемо відразу до обговорення переходити?</p>
<p>Доповідач, будь ласка, Ігор Павлович Фріс. Будь ласка, від авторів.</p>
<p></p>
<p>11:10:15</p>
<p>ФРІС І.П.</p>
<p>Вітаю всіх, колеги! Законопроект для розуміння досить простий. Ми з вами вже неодноразово голосували і вчора голосували за процедуру прийняття відповідних законів тільки законами України і змін до цих законів. Так зміни в Цивільний кодекс, я надіюся, коли підпише Президент, в Кримінальний кодекс вже, в Податковий кодекс, в Бюджетний кодекс, в Закон про Державний бюджет, у відповідний закон, пов'язаний з судоустроєм та статусом суддів, зміни до цих нормативно-правових актів вносяться виключно окремими законами про внесення змін до вказаних актів.</p>
<p>Але у нас виникають питання, коли по 116-й до другого читання у вказані нормативно-правові акти наші колеги намагаються вставити правочку. От щоб цього не було, якраз і є ідея, щоби подавалися правки до цих законів тільки змінами до цих законів. Щоб не можна було по 116-й внести зміни в бюджет, щоб не можна було внести зміни в Закон "Про судоустрій і статус суддів", в Кримінальний кодекс, в Митний кодекс, в Податковий кодекс. Оце ключові питання, це ключові нормативно-правові акти, за якими живе держава. Тому пропозиція підтримати цей закон до першого читання. Є слушні зауваження регламентного комітету щодо доповнень до відповідних норм Регламенту, які повинні охопити вказану процедуру.</p>
<p>Прошу вас підтримати. Дякую.</p>
<p></p>
<p>ГОЛОВУЮЧИЙ. Дякуємо, Ігор Павлович.</p>
<p>Сергій Віталійович, висновок Комітету з питань Регламенту, депутатської етики та організації роботи Верховної Ради України. Кальченко Сергій Віталійович, будь ласка.</p>
<p></p>
<p>11:11:58</p>
<p>КАЛЬЧЕНКО С.В.</p>
<p>Шановний пане головуючий, шановні народні депутати! Регламентний комітет на своєму засіданні розглянув проект Закону (реєстраційний номер 9153), де пропонується внести зміни до частини шостої статті 90, частини першої статті 116 Регламенту парламенту.</p>
<p>Комітет зауважив, що запропоновані зміни заслуговують на увагу, але вони не передбачають повного вирішення порушеної проблеми по суті, і для впровадження запропонованих новел необхідні зміни також і до іншої восьмої частини 90 статті, і до статті 118 Регламенту Верховної Ради, з чим, власне, щойно погодився і доповідач шановний Ігор Павлович Фріс. Тобто комітет вважає також за необхідне уточнити редакцію частини першої статті 116 Регламенту.</p>
<p>Головне науково-експертне управління Апарату Верховної Ради у своєму висновку щодо цього законопроекту також відзначає, що управління не заперечує проти його прийняття.</p>
<p>Отже, у підсумку розгляду цього питання наш комітет ухвалив висновок на проект Закону реєстраційний номер 9153 і рекомендує парламенту за наслідком розгляду його в першому читанні прийняти за основу з дорученням нашого комітету підготувати цей проект до другого читання, уточнивши запропоновані зміни до статті 116 Регламенту та передбачивши внесення необхідних змін до частини восьмої статті 90, статті 118 Регламенту Верховної Ради України, про що оголошується головуючим на пленарному засіданні відповідно до частини першої статті 116 Регламенту Верховної Ради України.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Сергій Віталійович.</p>
<p>Запишіться, будь ласка, два – за, два – проти від фракцій і груп.</p>
<p>Юлія Володимирівна Тимошенко, будь ласка.</p>
<p>Сергій Власенко, будь ласка, Сергій Володимирович.</p>
<p></p>
<p>11:14:12</p>
<p>ВЛАСЕНКО С.В.</p>
<p>Дякую, пане головуючий. Шановні колеги, я думаю, що ні для кого не секрет, що особливо в цій каденції зловживання 116 статтею і другим читанням набуло масового масштабу. Я лишень хочу нагадати вам одну просту ситуацію. Всі ж ми пам'ятаємо, що колишня депутат, а нинішній суддя Конституційного Суду, бігала по залу і в Закон про сільських старост понапихувала зміни до Закону Про Конституційний Суд. Ми ж це всі пам'ятаємо. Давайте ми вирішимо це питання хоча б частково.</p>
<p>Те, що запропонували колеги у своєму законопроекті, дає можливість вносити зміни в ті закони, в які вносяться зміни лише цими законами, окремо від всього іншого і не пхати їх в друге читання. І не буде можливості запихувати зміни в Цивільний кодекс, в законопроекти про будівництво чи про щось інше, не буде можливості запихувати закон... зміни до Закону "Про судоустрій і статус суддів", в якісь інші законопроекти, які абсолютно з цим не пов'язані.</p>
<p>Тому ця ініціатива абсолютно правильна, її треба підтримати. Дійсно, я погоджуюсь із зауваженнями регламентного комітету, які врахували певні неточності технічного характеру, а не стратегічного і засадничого в цьому законопроекті. Я думаю, що абсолютно комітет зможе поправити його під час підготовки до другого читання, і ми отримаємо нормальний, якісний законопроект, який дозволить реально покращити законотворчу роботу і надасть можливість зменшити кількість маніпуляцій і зі 116 статтею Регламенту, і з можливістю запихувати поправки, хитрі поправки, скажімо так, в законопроекти, які до цих поправок не мають зазвичай ніякого відношення.</p>
<p>Тому я би закликав всіх цей законопроект підтримати, долучити до його опрацювання до другого читання, якнайшвидше винести в сесійну залу Верховної Ради в другому читанні і проголосувати його.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Сергій Володимирович.</p>
<p>Будь ласка, Устінова Олександра Юріївна, "Голос".</p>
<p>Хто? Я не бачу.</p>
<p></p>
<p>11:16:20</p>
<p>УСТІНОВА О.Ю.</p>
<p>Железняк.</p>
<p></p>
<p>ГОЛОВУЮЧИЙ. Железняк Ярослав Іванович, будь ласка.</p>
<p>Железняк Ярослав Іванович.</p>
<p></p>
<p>11:16:28</p>
<p>ЖЕЛЕЗНЯК Я.І.</p>
<p>Шановні колеги, я підтримую ідею пана Фріса внести відповідні зміни в Регламент. Як представнику податкового, митного комітету, чесно говорячи, теж набридло виловлювати різні поправки в Податковий або в Митний кодекс. Розумію і позицію правого комітету, і, чесно говорячи, ми так ніколи нормально законодавчо державу не побудуємо, якщо будемо постійно вносити сто-п'ятсот змін в кодекси.</p>
<p>Тому, якщо є зауваження регламентного комітету, давайте їх врахуємо до першого читання. Це розумна ініціатива, яку треба було прийняти ще декілька десятків років тому. Але добре, що ми зараз виправляємо цю ситуацію.</p>
<p></p>
<p>ГОЛОВУЮЧИЙ. Будь ласка, Шуфрич Нестор Іванович, "Платформа за життя та мир".</p>
<p></p>
<p>11:17:14</p>
<p>ШУФРИЧ Н.І.</p>
<p>Дякую, шановний пане головуючий. Шановні колеги, безумовно, треба припинити, ну, м'яко кажучи, сталу, але доволі ганебну практику під час внесення змін до законів до другого голосування, під час внесення поправок, вносити поправки, які не мають ніякого відношення до теми закону, який приймався… і ідеї закону, який приймався в першому читанні.</p>
<p>Тому відповідні поправки є слушними. Безумовно, ключовим є заключення і нашого науково-експертного комітету, і нашого профільного комітету. В першому читанні цей закон має бути підтриманий.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ніна Петрівна Южаніна, "Європейська солідарність".</p>
<p></p>
<p>11:17:57</p>
<p>ЮЖАНІНА Н.П.</p>
<p>Прошу передати слово Герасимову Артуру.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>11:18:10</p>
<p>ГЕРАСИМОВ А.В.</p>
<p>Шановні колеги, відразу скажу, що в першому читанні ми підтримуємо цю ініціативу. Але тепер про погане.</p>
<p>На перший погляд, ініціатива дуже правильна, тому що, дійсно, ми бачимо, як в закони про сільських старост потрапляють поправки про Конституційний Суд, ну і так далі, і так далі, і так далі. Але диявол, як завжди, криється в деталях. От просто уважно послухайте. А хто буде визначати, ця поправка до цього закону чи не до цього? І тому я дуже насторожений з того, що цей механізм може стати серйозним механізмом впливу на будь-якого народного депутата, який буде подавати поправки до законів.</p>
<p>Саме тому в першому читанні ми підтримаємо цю ініціативу, але ми просимо всіх дуже уважно читати саме цей законопроект до другого читання - це зміни до Регламенту, до документу, який керує нашими діями в цій залі, - для того, щоб не допустити того, що цей механізм буде використаний не для тієї мети, яка зараз озвучена з цієї трибуни доповідачами, які презентували цей закон, а буде використано, навпаки, для того, щоб не давати народним депутатам подавати правки до законів. Бо щось мені здається, що ця прихована мета, можливо, буде основною.</p>
<p>Тому уважно слідкуємо за цим законом. А, не забувайте, право народного депутата подавати правки – це його право законодавчої ініціативи, яке гарантоване Конституцією.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Артур Володимирович.</p>
<p>Будь ласка, чи є бажаючі від "Слуги народу"? Фріс Ігор Павлович, будь ласка.</p>
<p>Запросіть депутатів на голосування, скоро будемо голосувати. Ще з мотивів Кальченко, і будемо голосувати.</p>
<p></p>
<p>11:20:10</p>
<p>ФРІС І.П.</p>
<p>Колеги, ще маленьке така, знаєте, уточнення, для чого це потрібно. Знаєте, нещодавно був проголосований дуже важливий закон, який регламентує питання відшкодування шкоди внаслідок зруйнованого майна. Так ось у цей закон колегами була вставлена відповідна правка змін до Цивільного кодексу, який практично нівелює питання можливості оформлення спадщини і визначення місця оформлення спадщини. І нам необхідно зараз готувати цілий комплекс змін, пов'язаних із регуляцією цього питання, щоб відновити людям можливість спадкувати майно.</p>
<p>От такого щоб цього не було, саме і є передумова прийняття цього закону: щоби зміни в закони приймалися тільки змінами до законів і не мали можливості імплементуватися в правки до другого читання. Дякую.</p>
<p></p>
<p>ГОЛОВУЮЧИЙ. Дякую.</p>
<p>Сергій Віталійович Кальченко – з мотивів, будь ласка.</p>
<p></p>
<p>11:21:00</p>
<p>КАЛЬЧЕНКО С.В.</p>
<p>Ви знаєте, шановні колеги, дуже тяжко шукати чорну кішку в темній кімнаті, коли її там не було. Один із виступаючих говорив про те, що а хто ж буде визначати, до якого закону саме вноситься пропозиція? Так це ініціатор народний депутат, який вносить пропозицію, він і вказує, до якого закону вноситься та чи інша пропозиція чи поправка. Це не буде визначати ані головний комітет, ані в подальшому Верховна Рада при розгляді в залі. Тому тут немає жодних ризиків у тому, що тяжко буде головному комітету ідентифікувати, до якого саме закону внесена пропозиція чи поправка.</p>
<p>Тому повторюю, я рекомендую всім проголосувати за ухвалення цього проекту закону в першому читанні за основу. Дякую.</p>
<p></p>
<p>ГОЛОВУЮЧИЙ. Шановні колеги, прошу, зберіть депутатів на голосування, запросіть.</p>
<p>Я хотів би від себе додати, що як голова робочої групи з питань парламентської реформи постійно діючої, це питання піднімалось неодноразово, зокрема і під час Місії Кокса у 2015-2016 роках, і зараз воно піднімається. Це питання більш дійсно впорядкованої роботи із законопроектами до другого читання, тому тут немає жодних суперечностей ні зі стратегією, ні з тактикою парламентської реформи, а всі застереження опозиційних колег, звичайно, можна до другого читання врахувати і теж дати їм місце в законопроекті.</p>
<p>Отже, колеги, переходимо до голосування. Реєстраційний номер 9153: проект Закону про внесення змін до Регламенту Верховної Ради України щодо удосконалення законодавчої процедури.</p>
<p>Пропонується прийняти за основу з пропозиціями, урахуванням пропозицій, висловлених у висновку комітету відповідно до частини першої статті 116. Будь ласка, прошу голосувати.</p>
<p></p>
<p>11:23:09</p>
<p>За-262</p>
<p>Рішення прийнято. Проект закону ухвалено в першому читанні за основу.</p>
<p>Будь ласка, шановні колеги переходимо до наступного закону. А, вибачаюся, я хотів би повернутися до дискусії, яка в нас була, мені стенограму дали, да, будь ласка, Ірина Володимирівна.</p>
<p>Так, я, як обіцяв, якщо я був неправий, я буду приносити вибачення. Але я хотів би звернути вашу увагу на формулювання, яке було. Отже, це цитата зі стенограми, ваші слова: "І коли парламент ржот на тому, що Колі немає в залі, пів години шукає його, – це теж ставлення до лісу". Так, формально прізвище Тищенка не лунало, тому я приношу вибачення і даю вам зараз одну хвилину, як я і обіцяв. Але з контексту було зрозуміло, що зараз тільки один Микола відсутній в залі, тільки одного Миколу шукали. Можемо провести опитування депутатів, якого Миколу вони викликали оплесками. Мені здається, це все-таки був Микола Миколайович Тищенко.</p>
<p>Але формально ви праві, тому одна хвилина, будь ласка. Я приношу вибачення офіційно, Ірино Володимирівно, за неправильне використання норми Регламенту Верховної Ради України щодо права на репліку. І, разом з тим, вітаю філігранність публічної, public speech, я не знаю, як це сказати українською, в своїх промовах, коли можна згадати людину, не згадуючи прізвище. Будь ласка.</p>
<p></p>
<p>11:24:34</p>
<p>ГЕРАЩЕНКО І.В.</p>
<p>Дякую. Ви знаєте, ми зараз повернулися разом з паном Олександром і іншими колегами, до речі, вперше я одна була там головою фракції, інші, на жаль, голови фракцій не були присутні на Діалогах Моне. І ми дуже довго там спілкувалися про реформу парламенту, про парламентську етику і парламентську культуру. І, безумовно, мені здається, що дуже важливо, коли ми в цій залі в першу чергу виходимо з високої політичної культури і взаємоповаги.</p>
<p>Я хочу сказати, що головуючий на засіданні – це лише головуючий на засіданні, це лише рівні серед рівних. І закликати президію уважно слухати виступаючих, а не в цей час спілкуватися з іншими колегами для того, щоб мати можливість модерувати залу, і в першу чергу з повагою ставитися до тих рядів, які представляють сьогодні не опозицію, а меншість, тому що ми зараз як державники всі разом працюємо на країну, і не коментувати меншість. Повірте, будь ласка, від цього виграє і президія, і парламентаризм...</p>
<p></p>
<p>ГОЛОВУЮЧИЙ. Дякую, Ірина Володимирівна, за вашу позицію.</p>
<p>Микола Миколайович, немає репліки, бо я вас не згадував. Микола Миколайович, це була згадка в стенограмі. Згадував? Добре. Я тоді спочатку оголошу інформацію, потім дам вам репліку – 1 хвилину.</p>
<p>Будь ласка, відповідно до статті 60 прим.1 Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "ТСК НАЦРЕСУРС", головою цього об'єднання обрано народного депутата України Тищенка Миколу Миколайовича. Вітаємо колег.</p>
<p>Будь ласка, хвилина – Тищенко.</p>
<p></p>
<p>11:26:15</p>
<p>ТИЩЕНКО М.М.</p>
<p>Дякую. По-перше, я хочу сказати, що у певного пана олігарха бордів навіть під час війни висить більше, ніж волосся у всій фракції. А по-друге, я хочу сказати, що з лісовою мафією Коля як боровся, так боротися і буде заради Президента, заради нашої команди, заради наших ЗСУ. Мафія, чекай, ми йдемо за тобою. Слава Україні!</p>
<p></p>
<p>ГОЛОВУЮЧИЙ. Дякуємо.</p>
<p>Шановні колеги, переходимо, повертаємося до Постанови про депортацію українських дітей. У нас з'явився якраз Руслан Олексійович після зустрічі. Тому, колеги, пропоную перейти до розгляду питання 9267: проект Постанови про Звернення Верховної Ради України до парламентів та урядів іноземних держав, міжнародних організацій та їх міжпарламентських асамблей щодо засудження вчинених російською федерацією злочинів примусової депортації українських дітей. Пропоную включити це питання до порядку денного сесії.</p>
<p></p>
<p>11:27:29</p>
<p>За-258</p>
<p>Рішення прийнято. Законопроект включено до порядку денного сесії.</p>
<p>Пропоную розглянути це питання за скороченою процедурою.</p>
<p></p>
<p>11:27:51</p>
<p>За-205</p>
<p>Рішення прийнято.</p>
<p>Будь ласка, переходимо до розгляду питання. Запрошую для доповіді від авторів Голову Верховної Ради України Руслана Олексійовича Стефанчука.</p>
<p></p>
<p>11:28:08</p>
<p>СТЕФАНЧУК Р.О.</p>
<p>Вельмишановні колеги, вашій увазі пропонується для розгляду проект Постанови про Звернення Верховної Ради України до парламентів та урядів іноземних держав, міжнародних організацій та їх міжпарламентських асамблей щодо засудження вчинених російською федерацією та республікою білорусь злочинів примусової депортації українських дітей.</p>
<p>Уже понад 9 років триває збройна агресія Росії проти України, яка з 24 лютого 2022 року набули характеру повномасштабного збройного вторгнення. Серед усіх злочинів, які вчинила російська федерація проти України, мабуть, найбільш страшними є злочини, які вчиняються проти наших дітей. І ви знаєте, що саме з приводу цих злочинів той, хто сьогодні очолює російську федерацію, а також псевдоомбудсменка дитяча отримали ордер на арешт від Міжнародного кримінального суду.</p>
<p>Шановні друзі, я вважаю, що сьогодні в парламенті України ми маємо зробити все для того, щоб на політичному рівні зробити звернення Верховної Ради про засудження цих злочинів, вимагати від наших колег парламентарів інших країн долучитися до цього питання, а також зробити все, щоб українські діти якомога швидше повернулися у свої сім'ї.</p>
<p>Я окремо при розгляді цієї заяви хотів би висловити слова вдячності всім співавторам, а особливо Олені Костівні Кондратюк, яка є основним автором цієї постанови і яка дуже багато сьогодні зробила для того, щоб це питання не сходило з повістки на міжнародному порядку денному. Тому, шановні колеги, запрошую всіх доєднатися до цієї заяви, давайте проголосуємо і зробимо так, щоб тема українських дітей ніколи не сходила з питань повістки міжнародних інституцій, а українські діти якомога швидше повернулись до своїх українських домівок. Слава Україні!</p>
<p></p>
<p>ГОЛОВУЮЧИЙ. Героям слава! Так, а є, хто позицію комітету представить, хтось… Будь ласка, Олександр Любимович Копиленко від комітету. Будь ласка.</p>
<p></p>
<p>11:30:36</p>
<p>КОПИЛЕНКО О.Л.</p>
<p>Шановний Голово, шановні колеги, справді, одним із жахливих наслідків російської агресії є злочини проти українських дітей. У проекті постанови наведені страшні цифри жертв. От майже 2 тисячі наших дітей загинули, поранені або зникли безвісті і майже 20 тисяч примусово депортовані. Саме тому поява цієї постанови є вкрай актуальною і важливою, і необхідною. Наш комітет розглянув проект постанови, одноголосно підтримав і пропонує, закликає так само підтримати в залі цей проект.</p>
<p>Спасибі.</p>
<p></p>
<p>ГОЛОВУЮЧИЙ. Запишіться, будь ласка, два – за, два – проти на виступ.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:32:06</p>
<p>ГОЛОВУЮЧИЙ. Будь ласка, народна депутатка Гринчук Оксана Анатоліївна, фракція політичної партії "Слуга народу".</p>
<p></p>
<p>11:32:13</p>
<p>ГРИНЧУК О.А.</p>
<p>Прошу передати слово Олександру Ковальчуку.</p>
<p></p>
<p>ГОЛОВУЮЧИЙ. Будь ласка, Олександр.</p>
<p></p>
<p>11:32:23</p>
<p>КОВАЛЬЧУК О.В.</p>
<p>Олександр Ковальчук, політична партія "Слуга народу". Шановні колеги, шановна президія, я в першу чергу хочу подякувати авторам цієї постанови за висвітлення надзвичайно важливої теми для нашої країни. Хочу нагадати, що війна в Україні триває не лише на полі бою, війна триває також і в духовній частині нашого виховання, в моральному секторі, кібербезпека, на різних напрямках ворог нещадно атакує сьогодні нашу країну. І одним з самих ганебних явищ цієї війни є те, що відбувається сьогодні з українськими дітьми, з родинами, з батьками, які сьогодні не мають інформації і не знають, де знаходяться їхні діти і що з ними відбувається.</p>
<p>Як батько чотирьох дітей, я можу уявити собі стан батьків, родин, бабусь, дідусів, рідних і близьких тих дітей, які сьогодні знаходяться за межами нашої країни проти їх волі. І сьогодні наша з вами, я би сказав, свята задача і обов'язок звертатись щоденно, щотижнево, при любій можливості до наших міжнародних партнерів, колег і друзів з тим, щоб доносити цю вкрай важливу інформацію. Тому що цифри вражають. Тисячі дітей загинули, тисячі дітей отримали каліцтво в різній ступені і більше 20 тисяч дітей знаходяться за межами нашої країни.</p>
<p>Я абсолютно впевнений, що парламент повною більшістю підтримає дану постанову. Ще раз дякую авторам. І закликаю нас робити такі публічні комунікації, кожен на рівні своїх можливостей. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бондар Михайло Леонтійович, фракція політичної партії "Європейська солідарність".</p>
<p>Ірина Володимирівна Геращенко, будь ласка.</p>
<p></p>
<p>11:34:39</p>
<p>ГЕРАЩЕНКО І.В.</p>
<p>Шановні українці, масова спроба позбавити українських дітей їх ідентичності вперше відбувалась минулого сторіччя, коли маленьких українців як дітей врагов народа тисячами вивозили в ГУЛАГ або насильницьки асимілювали в радянських цих сім'ях. І, власне, Радянський Союз не поніс жодного покарання за цей злочин. Непокаране зло завжди повертається.</p>
<p>Саме тому сьогодні Росія, яка є повним правонаступником цього людиноненависницького сталінського режиму, повністю повторює ці практики. І це абсолютно правильно, що сьогодні весь світ визнав незаконну депортацію маленьких українців як частину геноциду українського народу. І перше, по чому можна сьогодні притягти Путіна і його банду, – це саме незаконна депортація дітей. І саме по цьому злочину Міжнародний кримінальний суд в Гаазі видав ордер на арешт Путіна і його банди.</p>
<p>Дуже важливо, що і Європейський парламент, і Парламентська асамблея Ради Європи уже прийняли резолюції, де засудили цей злочин. І я як співавтор так само цієї заяви вважаю її надзвичайно важливою. Але до чого хочу всіх нас закликати, і себе, щоб ми тут не пасли задніх, а тримали лідерство і першими приймали такі важливі заяви.</p>
<p>Друге. Ми сьогодні навіть не знаємо точну кількість незаконно депортованих дітей. В постанові ми говоримо про одну цифру, але наша влада навіть говорить від 19 до 300 тисяч, можливо, у нас є незаконно депортованих дітей, тому що ми не маємо доступу до окупованих територій. І наша задача, звичайно, знайти кожного маленького українця, повернути його додому.</p>
<p>Ця проблема почалась з 14-го року, коли покидьки викрадали українських дітей з окупованих територій, вивозили дитячі будинки. Ми протистояли цьому, повертали дітей, але сьогодні діти…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Констанкевич Ірині Мирославівні, депутатська група "Партія "За майбутнє". Після цього я ще попрошу Білозір, Павленко і Немиря по одній хвилині.</p>
<p></p>
<p>11:37:00</p>
<p>КОНСТАНКЕВИЧ І.М.</p>
<p>Шановний пане головуючий, народні депутати, група "За майбутнє", звичайно, підтримує дану постанову.</p>
<p>Але я хочу скористатися можливістю і наголосити на потребі нашої спільної роботи для того, щоб не просто підтримати дане звернення, а кожен має працювати на тій частині широкого як міжнародного фронту, так і внутрішнього фронту для того, щоб вирішувати питання із поверненням додому, поверненням в Україну депортованих українців і, зокрема, дітей.</p>
<p>Насправді, перша частина цього питання – це міжнародна. Я хочу наголосити, що вперше і єдина Парламентська асамблея Ради Європи ухвалила цілу низку важливих міжнародних рішень, де, по-перше, надала оцінку діям Росії. Далі, запропонувала шляхи вирішення цього питання. І третє, найголовніше, що визначила покарання і відповідальність путінського режиму за ці злочини. Тому, я вважаю, що ми повинні підтримати і подякувати всім колегам із Парламентської асамблеї Ради Європи за їхню прогресивну позицію в цьому питанні.</p>
<p>І тепер друга частина, на чому я хоч у наголосити, це те, що, власне, депортація українських дітей – це є елемент геноциду. І Росія на чолі із Путіним свідомо викрадає, вбиває, нищить українських дітей, тому що це наше майбутнє. Ми повинні розуміти, що це не є протизаконні дії, це дії, які мають трактуватися і визначатися як геноцид і каратися як геноцид. І, зокрема, своє слово про геноцидну політику сказала теж Парламентська асамблея Ради Європи.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Білозір Ларисі Миколаївні, депутатська група "Довіра".</p>
<p></p>
<p>11:39:16</p>
<p>БІЛОЗІР Л.М.</p>
<p>Шановні колеги, шановний пане Голово, шановні українці! Дійсно, нещодавно українська делегація ПАРЄ повернулася з весняної сесії, де прийнята була історична Резолюція і рішення про визнання насильницького переміщення українських дітей злочином геноциду. Це все чітко підпадає під 2 статтю Конвенції про запобігання злочину геноциду і передбачає покарання. І тому накладає відповідальність кожної держави на планеті зробити все можливе, щоб зупинити геноцид і притягнути воєнних злочинців до відповідальності. Адже зараз в Україні Росія реалізовує наймасштабніший в історії України прецедент викрадення та вбивства наших дітей. Є закони війни, але, ми бачимо, Російська Федерація та Путін воює з беззахисними дітьми, жінками та людьми похилого віку. І ми маємо зробити все можливе, щоб донести, що ці злочини світової спільноти, що вони мають бути покарані…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Павленко Юрій Олексійович, депутатська група "Платформа за життя та мир".</p>
<p></p>
<p>11:40:29</p>
<p>ПАВЛЕНКО Ю.О.</p>
<p>Шановний пане Голово, шановні колеги, ми, без сумніву, підтримаємо дану постанову, дане звернення до держав світу щодо засудження дій Російської Федерації по примусовому вивезенню, викраденню українських дітей. Без сумніву, дії сьогоднішньої Росії – це злочин, це геноцид проти українського народу, проти українських дітей. І, я переконаний, ми повинні зробити все, щоб кожна дитина була повернута.</p>
<p>Разом з тим, важливі і дії українського уряду, і української влади по тому, аби ми знали кожну дитину, яку депортували, аби ми зараз негайно поновили відповідну базу даних дітей-сиріт, дітей, позбавлених батьківського піклування. Аби у нас не було таких випадків, коли Міністерство соціальної політики без жодних пояснень знімає з обліку дітей, наприклад, з Херсонського будинку дитини, які незаконно вивезені, і лише за наполяганням народних депутатів вони були…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Немиря Григорій Михайлович. І після цього, шановні колеги, переходимо до голосування.</p>
<p>Будь ласка, Григорій Михайлович.</p>
<p></p>
<p>11:41:43</p>
<p>НЕМИРЯ Г.М.</p>
<p>Шановні колеги, фракція "Батьківщина" буде підтримувати зазначений проект постанови і звернення. Але ми б хотіли звернути увагу на наступне.</p>
<p>Вчора була інформація, що в Україні запрацював нарешті реєстр зниклих безвісти. Чи знаєте ви, коли мав бути створений і запрацювати цей реєстр? Шість років тому. Шість років тому Україна не спромоглася запустити реєстр, Державний реєстр зниклих безвісти.</p>
<p>Урок має бути наступний. Зараз, коли всі говорять про важливість такої постанови, маємо пам'ятати, що ці 20 тисяч, які за неповними даними є нелегально депортовані, хочу підкреслити, 20 тисяч – це Російська Федерація, але за наявними даними більше тисячі знаходяться в Білорусі. Щоб в цій ситуації, коли лише 361 повернувся, ми не зробили знову помилку, давайте...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Я прошу приготуватися до прийняття рішення.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови про Звернення Верховної Ради України до парламентів та урядів іноземних держав, міжнародних організацій та їх міжпарламентських асамблей щодо засудження вчинених російською федерацією злочинів примусової депортації українських дітей. Реєстраційний номер проекту Постанови 9267.</p>
<p>Готові голосувати? Я прошу народних депутатів голосувати.</p>
<p></p>
<p>11:43:42</p>
<p>За-294</p>
<p>Рішення прийнято.</p>
<p>По фракціях покажіть, будь ласка. Прекрасно.</p>
<p>Шановні колеги, наступний законопроект 8185. Це проект Закону про внесення змін до деяких законодавчих актів України щодо застосування правоохоронними органами безпілотних повітряних суден та протидії їх незаконному використанню.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:44:22</p>
<p>За-231</p>
<p>Рішення прийнято.</p>
<p>Шановні колеги, два – за, два – проти, будь ласка, запишіться.</p>
<p>Поки ви записалися, давайте, Іонушас все-таки просить виступити. І після цього підемо два – за, два – проти.</p>
<p>Будь ласка, Сергій Костянтинович.</p>
<p></p>
<p>11:44:55</p>
<p>ІОНУШАС С.К.</p>
<p>Шановні колеги, події останнього року засвідчили, що ми всі є учасниками війни, в якій ключову роль відіграють мотивація, технології, військова стратегія. Фактично цим законопроектом ми надаємо можливість використання на законних підставах безпілотників Національною поліцією, Національною гвардією, Службою безпеки України та іншими правоохоронними органами відповідно до уніфікованого порядку правозастосування.</p>
<p>З боку наших колег лунали певні зауваження, зокрема наша колега Олександра Устінова казала щодо можливості застосування безпілотників приватними особами. Ми домовилися з нашими колегами, що ми доопрацюємо цей законопроект до другого читання, щоб він не викликав ніяких сумнівів.</p>
<p>Тому, шановні колеги, прошу на законодавчому рівні надати можливість СБУ, Нацполіції використовувати безпілотні транспортні засоби, що літають у повітрі, рухаються поверхнею води або під нею, з метою забезпечення державної безпеки.</p>
<p>Крім того, шановні колеги, ми з вами повністю розуміємо, що в прикордонній смузі через державний кордон і контрольними пунктами такі безпілотні судна не повинні використовуватися ані приватними особами, ані відповідними фізичними особами.</p>
<p>Тому, обговоривши питання використання безпілотних повітряних суден (реєстраційний номер законопроекту 8185), комітет просить підтримати за основу. Дякую, шановні колеги.</p>
<p></p>
<p>ГОЛОВУЮЧИЙ. Дякую, Сергій Костянтинович.</p>
<p>Переходимо до обговорення. Я запрошую до слова народного депутата Олександра Анатолійовича Дануцу, фракція політичної партії "Слуга народу". Я так розумію, передає слово Олександру Сергійовичу Бакумову?</p>
<p>Будь ласка, Олександр Сергійович.</p>
<p></p>
<p>11:46:38</p>
<p>БАКУМОВ О.С.</p>
<p>Дякую. Шановні колеги, ми звертаємось до вас з пропозицією підтримати вказаний законопроект за основу. Він, дійсно, є дуже важливим, тому що безпілотні літальні апарати зараз мають вирішальний вплив на безпеку нашої держави, у тому числі на правоохоронну її складову.</p>
<p>Тут є визначення, що таке безпілотна авіаційна система, визначення, що таке дистанційний пілот. Відповідно унормовуються повноваження Служби безпеки України, Національної поліції щодо застосування безпілотних літальних апаратів, щодо боротьби із безпілотними літальними апаратами. Так, дійсно є дискусійні питання щодо використання безпілотних літальних апаратів відповідно цивільними особами. Я впевнений, ми разом із представниками всіх депутатських фракцій і груп до другого читання проаналізуємо ці норми і виробимо правильний правовий механізм, щоб не було ризиків відповідно по цих питаннях.</p>
<p>Шановні колеги, надважливий законопроект, прошу вас підтримати, тому що він про безпеку і про правопорядок. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>11:47:47</p>
<p>КУБІВ С.І.</p>
<p>Шановний пане Голово, слово прошу передати пану Сергію Алєксєєву.</p>
<p></p>
<p>ГОЛОВУЮЧИЙ. Будь ласка, Сергій Алєксєєв.</p>
<p></p>
<p>11:47:57</p>
<p>АЛЄКСЄЄВ С.О.</p>
<p>Шановні колеги, беззаперечно, ідея цього законопроекту правильна. Але фракція "Європейської солідарності" буде утримуватись при голосуванні в першому читанні за цей законопроект через те, що щодо термінів цього законопроекту, вони багато в чому не кореспондують з Повітряним кодексом України.</p>
<p>Як, наприклад, Повітряний кодекс України відрізняє державну авіацію і цивільну, – в цьому законопроекті не запропоновано такого і також багато іншого. І ще варто зауважити, що у Верховній Раді на розгляд у другому читанні винесений законопроект про внесення змін до Повітряного кодексу України щодо удосконалення законодавчого врегулювання у сфері безпілотних повітряних суден цивільної авіації за реєстраційним номером 3716. І він розглянутий вже був комітетом і готовий до другого читання 14 липня 2021 року.</p>
<p>І певні зміни до окремих статей Повітряного кодексу України у законопроектах за реєстраційним номером 3716 і 8185 є повністю ідентичними. І ми вважаємо, що в першу чергу варто проголосувати за зміни до Повітряного кодексу і цих законопроектів, які я щойно зазначив, а після цього вже голосувати за цей законопроект, це більш логічно.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос".</p>
<p>Будь ласка, Олександра Юріївна Устінова.</p>
<p></p>
<p>11:49:28</p>
<p>УСТІНОВА О.Ю.</p>
<p>Шановні колеги, ви знаєте, наскільки зараз важливі безпілотники на фронті. Ви зараз будете голосувати два законопроекти. Перший, будь ласка, зверніть увагу, щодо застосування правоохоронними органами безпілотних повітряних суден та протидії їх незаконному використанню. Я перепрошую, в нас зараз всі безпілотники і вся наша аеророзвідка, яка літає, це незаконне застосування. Але якщо ми зараз будемо приймати другим законом відповідальність за це, всі пілоти зараз наші, вся спільнота опиниться поза межами закону. Цей законопроект потрібно доопрацювати до другого читання, обов'язково потрібно прибрати вимоги про реєстрацію безпілотників як цивільної авіації, тому що ми зараз цього не зможемо зробити. Це треба робити після закінчення воєнного стану.</p>
<p>Друге. Нам потрібно прибрати з цих законопроектів обов'язкові державні сертифікати пілотам, тому що всі… тисячі зараз наших пілотів, які зараз керують безпілотниками, ще раз, опиняться за межами закону і будуть нести відповідальність за те, що вони допомагають зараз нашим на фронті, за те, що вони навчають. Тому цей законопроект обов'язково потрібно доопрацювати до другого читання.</p>
<p>Ми будемо утримуватися в першому. Якщо ці зміни не будуть внесені, якщо не будуть проведені консультації зі спільнотою, яка десятками тисяч безпілотники зараз постачає на фронт, то, вибачте, будь ласка, це плювок буде в обличчя тим, хто зараз захищає наше небо разом з нашими пілотами, які літають на літаках.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Євтушок Сергій Миколайович, фракція "Батьківщина". Після цього ще… Я розумію так, що передає Кожем'якіну, да?</p>
<p>Будь ласка, Андрій Анатолійович.</p>
<p></p>
<p>11:51:16</p>
<p>КОЖЕМ’ЯКІН А.А.</p>
<p>Шановний Руслан Олексійович, шановні колеги, фракція "Батьківщина" сьогодні прийняла рішення, як і завжди, послідовно і рішуче підтримувати всі пропозиції, які стосуються підтримки сил оборони України, Збройних Сил, Міністерства внутрішніх справ, Служби безпеки України, Сил територіальної оборони, добровольчих формувань. Тому, звичайно, ми за те, щоби… У нас є зауваження до цього законопроекту, але ми вважаємо, що зараз не наразі говорити про… Ні, треба говорити так і рухатись далі.</p>
<p>Але про це так не можна сказати, на жаль, про більшість депутатів у фракції провладній, які дали тільки 68 голосів за підтримку добровольчих формувань, за підтримку тих, хто сьогодні вночі боровся з "шахедами" з пунктів враження. Вони підключились разом з силами тероборони і збили шість "шахедів" сьогодні над Києвом. Коли Збройні Сили України воюють на фронті, добровольчі формування, яких не хоче підсилювати комітет, який очолює відомий пан, і постійно ці законопроекти вони відхиляють, кажучи, що з тими, хто краде яйця, я маю на увазі Міністерство оборони, вони не погоджуються. Але у добровольців, у добровольців сьогодні, і вночі вони це показали, яйця стальні. І вони не потребують яєць Міністерства оборони, тим більше тухлих. Тому ми підтримуємо і вважаємо, що далі МВС і Нацполіція, вони будуть підсилені цим законопроектом. Слава Україні!</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту, переходимо до прийняття рішення. Будь ласка, я ставлю пропозицію прийняти за основу проект Закону про внесення змін до деяких законодавчих актів України щодо застосування правоохоронними органами безпілотних повітряних суден та протидії їх незаконному використанню (реєстраційний номер законопроекту 8185).</p>
<p>Готові голосувати? Прошу народних депутатів голосувати.</p>
<p></p>
<p>11:54:04</p>
<p>За-239</p>
<p>Рішення прийнято. Дякую.</p>
<p>Шановні колеги, ми домовлялися одразу наступний без обговорення. Тому я одразу ставлю пропозицію прийняти за основу проект... По фракціях покажіть, будь ласка. По фракціях.</p>
<p>Я ставлю пропозицію прийняти за основу проект Закону про внесення змін до Кодексу України про адміністративні правопорушення щодо встановлення відповідальності за порушення порядку та правил використання повітряного простору України експлуатантами безпілотних повітряних суден (реєстраційний номер 8186). Прошу народних депутатів голосувати.</p>
<p></p>
<p>11:54:57</p>
<p>За-232</p>
<p>Рішення прийнято.</p>
<p>Покажіть по фракціях. Дякую.</p>
<p>Ідемо далі, шановні колеги. Наступний законопроект 6522. Я ставлю пропозицію розглянути цей законопроект за скороченою процедурою.</p>
<p></p>
<p>11:55:27</p>
<p>За-210</p>
<p>Рішення прийнято.</p>
<p>Шановні колеги, давайте два – за, два – проти. Будь ласка, запишіться, хто буде обговорювати цей законопроект. Два – за, два – проти.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>11:56:02</p>
<p>КУБІВ С.І.</p>
<p>Шановний пане Голово, слово прошу передати Сергію Алєксєєву. Дякую.</p>
<p></p>
<p>ГОЛОВУЮЧИЙ. Будь ласка, Сергій Алєксєєв.</p>
<p></p>
<p>11:56:10</p>
<p>АЛЄКСЄЄВ С.О.</p>
<p>Шановні колеги, також ідея цього законопроекту гарна щодо адміністративної відповідальності за порушення вимог в організації тендерів. Але фракція "Європейська солідарність" також буде по ньому утримуватися через те, що є низка зауважень до цього законопроекту.</p>
<p>По-перше, строки притягнення до адміністративної відповідальності встановлені два місяці. Чомусь по цьому законопроекту вони розширюються до шести місяців, але не пізніше ніж за два роки до тої події, яка сталася.</p>
<p>Також недотримання принципу правової визначеності. Справа в тому, що редакція цього законопроекту дає право широкому колу осіб, які навіть не є учасниками тендеру, висувати вимоги до учасників тендеру, що взагалі може призвести до хаосу. І також є там багато конкуренцій, норм, запропоноване положення статті 213.3 КУпАП відтворить вже існуючі норми, про що каже Міністерство юстиції України.</p>
<p>Тому в першому читанні фракція "Європейська солідарність" буде утриматись за цей законопроект. Дякую.</p>
<p></p>
<p>ГОЛОВУЮЧИЙ. Будь ласка, "Слуга народу". Записався Ковальчук, але, я так розумію, Медяник, да?</p>
<p>Будь ласка, Медяник В'ячеслав Анатолійович.</p>
<p></p>
<p>11:57:30</p>
<p>МЕДЯНИК В.А.</p>
<p>Шановні колеги, щодо даного законопроекту, прошу його підтримати, бо насправді він є дуже важливим. Бо, за інформацією Державної судової адміністрації, це питання є дуже проблемним і за це правопорушення не притягуються винні до відповідальності.</p>
<p>Щодо останніх років, то тільки одна-дві справи були розглянуті в суді за даним правопорушенням. А ми як знаємо, що відсутність відповідальності за такі дії, вони породжують хибне відчуття безкарності та провокують на подальше порушення закону. Тому прошу підтримати зал.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Юлія Володимирівна Тимошенко, фракція "Батьківщина".</p>
<p>Крулько, будь ласка, Іван Іванович.</p>
<p></p>
<p>11:58:28</p>
<p>КРУЛЬКО І.І.</p>
<p>Іван Крулько, фракція "Батьківщина". Ми фракцією "Батьківщина" проаналізували цей законопроект, в тому числі взяли до уваги висновки, які подані до законопроекту з боку експертних установ, таких як Київський національний університет Тараса Шевченка, Національна академія внутрішніх справ, Дослідницька служба Верховної Ради, Офіс Генерального прокурора. Всі ці організації сходяться на думці, що цей законопроект, його ідея правильна, але в той же час він потребує серйозного доопрацювання.</p>
<p>Тому ми будемо пропонувати, щоб цей законопроект був відправлений на повторне перше читання для того, щоб подати той законопроект, який відповідатиме вимогам законодавства і не буде недоречностей, зокрема перегляду і корегувань потребують санкції статей, розміри штрафу за адміністративне стягнення не можуть бути аналогічними тим, які передбачені в санкціях особливої частини Кримінального кодексу за вчинення відповідних злочинів кримінальних проступків.</p>
<p>Цей законопроект передбачає точкове подовження строків накладення адміністративного стягнення, про що вже було зазначено попередніми виступаючими. І теж це є, на нашу думку, необґрунтованим.</p>
<p>Частина перша статті 164 Кодексу України про адмінправопорушення в запропонованій редакції викликає зауваження, оскільки такий підхід дає право необмеженому колу осіб, які можуть не бути учасниками тендерної процедури, звертатись з вимогами до замовника закупівель, що також є неприпустимим і необґрунтованим.</p>
<p>Саме через це фракція "Батьківщина" пропонує попрацювати над цим законопроектом більш детально і винести його після доопрацювання на розгляд Верховної Ради після повторного першого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Нестор Іванович Шуфрич, "Платформа за життя та мир".</p>
<p></p>
<p>12:00:22</p>
<p>ШУФРИЧ Н.І.</p>
<p>Шановний пане Голово, шановні колеги, безумовно, ми маємо посилити відповідальність відносно тих, хто ухиляється від надання публічної інформації. Ми всі не раз зіткались з тим, що за прихованням відповідної інформації криється реальна корупція. Ми обрали свій шлях до Євросоюзу, і ви знаєте, які жорсткі нам ставлять умови щодо подолання цієї хвороби. І ми будемо підтримувати цей законопроект заради того, щоб люди дійсно знали, куди сьогодні витрачаються бюджетні кошти, і хто, де і за що що купує за ті гроші, які люди сплачують за рахунок власних податків.</p>
<p>Законопроект має бути підтриманий. Дякую за увагу.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Переходимо до прийняття рішення. Я прошу народних депутатів зайняти свої місця.</p>
<p>Я ставлю пропозицію прийняти за основу проект Закону про внесення змін до Кодексу України про адміністративні правопорушення щодо посилення адміністративної відповідальності за порушення вимог державного фінансового контролю (реєстраційний номер 6522).</p>
<p>Готові голосувати? Я прошу народних депутатів голосувати.</p>
<p></p>
<p>12:02:14</p>
<p>За-218</p>
<p>Рішення не прийнято.</p>
<p>Шановні колеги, є пропозиція відправити на повторне перше читання.</p>
<p>Шановні колеги, я ставлю пропозицію відправити законопроект 6522 на повторне перше читання. Прошу підтримати, колеги.</p>
<p></p>
<p>12:02:47</p>
<p>За-221</p>
<p>Рішення не прийнято.</p>
<p>Я ставлю пропозицію відправити суб'єкту законодавчої ініціативи на доопрацювання. Готові голосувати? Прошу народних депутатів голосувати, це по законопроекту 6522. Прошу голосувати.</p>
<p></p>
<p>12:03:16</p>
<p>За-220</p>
<p>Рішення не прийнято. Законопроект відхилений. Дякую.</p>
<p>Ідемо далі. Наступний законопроект 8213: проект Закону про внесення змін до Закону України "Про матеріальну відповідальність військовослужбовців та прирівняних до них осіб за шкоду, завдану державі" щодо матеріальної відповідальності поліцейських.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>12:03:54</p>
<p>За-210</p>
<p>Рішення прийнято.</p>
<p>Шановні колеги, два – за, два – проти одразу. Будь ласка, запишіться: два – за, два – проти.</p>
<p>Будь ласка, слово надається народному депутату Дануці Олександру Анатолійовичу, фракція політичної партії "Слуга народу".</p>
<p></p>
<p>12:04:23</p>
<p>ДАНУЦА О.А.</p>
<p>Прошу передати слово Максиму Павлюку. Дякую.</p>
<p></p>
<p>ГОЛОВУЮЧИЙ. Будь ласка, передайте Павлюку. Будь ласка, Павлюку.</p>
<p>Так я ж попросив передати Павлюку. Включіть, будь ласка, мікрофон Максиму Павлюку. Я вже бачу…</p>
<p></p>
<p>12:05:08</p>
<p>ПАВЛЮК М.В.</p>
<p>Дякую. Доброго дня, шановні колеги! Даний законопроект поданий Кабінетом Міністрів і ініційований Міністерством внутрішніх справ. Даний законопроект усуне раніше допущені прогалини у питанні матеріальної відповідальності поліцейських за шкоду, завдану державі. Зокрема, дозволить повноцінно поширити дію Закону України про матеріальну відповідальність військовослужбовців та прирівняних до них осіб на поліцейських, які завдали ту чи іншу матеріальну шкоду державі.</p>
<p>На своєму засіданні комітет ухвалив рішення рекомендувати Верховній Раді України прийняти даний законопроект за основу в першому читані. Тому прошу підтримати, шановні колеги.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народному депутату Саврасову Максиму Віталійовичу, фракція політичної партії "Європейська солідарність".</p>
<p></p>
<p>12:05:53</p>
<p>САВРАСОВ М.В.</p>
<p>Прошу передати слово Сергію Олеговичу Алєксєєву.</p>
<p></p>
<p>ГОЛОВУЮЧИЙ. Будь ласка, Сергій Алєксєєв.</p>
<p></p>
<p>12:06:01</p>
<p>АЛЄКСЄЄВ С.О.</p>
<p>Шановні колеги, в цьому законопроекті мова йде про те, щоби несли матеріальну відповідальність поліцейські за неналежне виконання своїх обов'язків або за інші порушення.</p>
<p>Але цим законопроектом пропонується відповідно до статті 2 виключити слова "Міністерство внутрішніх справ", замінивши їх словами "поліцейських". Але така заміна не є рівнозначною, оскільки до Міністерства внутрішніх справ входить досить багато підрозділів: це і Державна прикордонна служба, це і Національна гвардія України, це і Державна служба з надзвичайних ситуацій.</p>
<p>Таким чином ми цим законопроектом значно звужуємо коло осіб, яких можна притягнути до матеріальної відповідальності, тобто це будуть лише співробітники Національної поліції, поліцейські. Оскільки це значно звужує коло осіб і не відповідає меті цього законопроекту, фракція "Європейська солідарність" в першому читанні буде утримуватися від голосування за цей законопроект. А якщо до другого читання буде виправлене це зауваження, тоді ми будемо підтримувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Сергій Миколайович Євтушок, фракція "Батьківщина".</p>
<p></p>
<p>12:07:21</p>
<p>ЄВТУШОК С.М.</p>
<p>Прошу передати слово Михайлу Михайловичу Цимбалюку.</p>
<p></p>
<p>ГОЛОВУЮЧИЙ. Будь ласка, Михайло Михайлович Цимбалюк.</p>
<p></p>
<p>12:07:34</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія, шановні народні депутати, в принципі, така ініціатива Міністерства внутрішніх справ є слушною, і нам, справді, потрібно приводити у відповідність і термінологію, і самі розуміння. І насправді, коли ми кажемо щодо звуження самого поняття матеріальної відповідальності посадових осіб Національної поліції замість представників МВС, то ми маємо розуміти, що матеріальна відповідальність за нанесення шкоди державі вже поширюється на представників і Національної гвардії, і Державної служби з надзвичайних ситуацій. Мова йде про те, що потрібно привести у відповідність норми закону, на який посилається Міністерство внутрішніх справ.</p>
<p>Як на мене, законопроект сугубо технічний, а ті неточності, які були виявлені і нашим науково-експертним управлінням, я впевнений, що ми можемо доповнити до другого читання.</p>
<p>Але, зважаючи на те, що сьогодні Національна поліція виконує і непритаманні до цього їй функції, ми знаємо, щодо створення бригад наступу, слід підтримати таку ініціативу Міністерства внутрішніх справ. Насправді, сьогодні поліцейські – це є не тільки правоохоронці, вони сьогодні відносяться до сил захисту, а найближчим часом і сил наступу. І честь і слава тим, які сьогодні наближають своїми діями нашу велику перемогу.</p>
<p>Прошу підтримати цю законодавчу ініціативу. І "Батьківщина" в першому читанні буде голосувати "за". Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Арешонков Володимир Юрійович, група "Довіра". Шановні колеги, після цього виступу ми голосуємо.</p>
<p>Будь ласка, Володимир Юрійович.</p>
<p></p>
<p>12:09:37</p>
<p>АРЕШОНКОВ В.Ю.</p>
<p>Дякую, пане Голово. Шановні колеги, депутатська група "Довіра" вважає, що даний законопроект є достатньо, скажімо, чітким, зрозумілим. Це ініціатива Кабінету Міністрів, і мова йде про те, що всі мають бути рівні перед законом і всі мають нести відповідальність за свої дії, в тому числі за ту шкоду матеріальну, яку можуть вони вчинити внаслідок таких дій.</p>
<p>Да, є окремі питання, які стосуються, як говорили колеги, звуження категорій, які можуть підпадати під дію законопроекту. Мені здається, що ми можемо попрацювати з тим, щоб врегулювати окремі питання. В цілому, ми вважаємо, перше читання необхідно підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Будь ласка, приготуйтеся до голосування.</p>
<p>Я ставлю пропозицію прийняти за основу проект Закону про внесення змін до Закону України "Про матеріальну відповідальність військовослужбовців та прирівняних до них осіб за шкоду, завдану державі" щодо матеріальної відповідальності поліцейських (реєстраційний номер законопроекту 8213).</p>
<p>Готові голосувати? Прошу народних депутатів голосувати.</p>
<p></p>
<p>12:11:11</p>
<p>За-249</p>
<p>Рішення прийнято. Дякую, колеги.</p>
<p>Шановні колеги, ми домовлялися на Погоджувальній раді щодо наступного законопроекту, що якщо все-таки виникнуть поправки, ми його пропустимо і підемо далі. Що "ні-ні"?</p>
<p>Наступний законопроект 9156.</p>
<p>Разумков, будь ласка, з процедури.</p>
<p></p>
<p>12:11:54</p>
<p>РАЗУМКОВ Д.О.</p>
<p>Шановний Руслан Олексійович, шановні колеги, він стоїть в порядку денному. Тому, якщо ми його зміщаємо кудись, ми повинні поставити це запитання на голосування залу і визначатись.</p>
<p></p>
<p>ГОЛОВУЮЧИЙ. Дмитро Олександрович…</p>
<p></p>
<p>РАЗУМКОВ Д.О. Ні, я не завершив.</p>
<p></p>
<p>ГОЛОВУЮЧИЙ. Завершуйте.</p>
<p></p>
<p>РАЗУМКОВ Д.О. Це важливий законопроект, доповідає наш колега Роман Вячеславович Бабій, і є правильні речі в цьому законі. Тому, якщо зал визначиться, ми обов'язково його зможемо перемістити. Будь ласка, поставте це питання на голосування.</p>
<p></p>
<p>ГОЛОВУЮЧИЙ. Дмитро Олександрович, я просто повідомлю, вас не було на Погоджувальній раді. Я просто повідомлю вас: саме такий порядок ми визначили сьогодні, що якщо по цьому законопроекту будуть… <i>(Шум у залі)</i></p>
<p>Дивіться, шановні колеги… Давайте ви не будете керувати, добре? Дякую.</p>
<p>Давайте, наступний 9156. Це проект Закону про внесення змін до деяких законів України щодо забезпечення непорушності майнових прав.</p>
<p>Я ставлю пропозицію 9156, 9156-1, 9156-д, ставлю пропозицію включити ці законопроекти до порядку денного сесії. Будь ласка, шановні колеги.</p>
<p></p>
<p>12:13:11</p>
<p>За-267</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:13:35</p>
<p>За-226</p>
<p>Рішення прийнято.</p>
<p>Шановні колеги, прошу… З доповіддю? З доповіддю, да? Добре, давайте тоді… Одразу Фріс буде доповідати, да? А, є перший заступник міністра юстиції Горовець Євген Миколайович. Будь ласка, доповідайте. І після цього голова підкомітету Фріс, і потім два – за, два – проти.</p>
<p></p>
<p>12:14:06</p>
<p>ГОРОВЕЦЬ Є.М.</p>
<p>Шановні народні депутати, законопроект 9156 розроблений Кабінетом Міністрів на виконання рішення Конституційного Суду у справі щодо непорушності права власності. Я не буду займати ваш час, говорити про його переваги, тому що головним комітетом – Комітетом з питань правової політики прийнято рішення підтримати комітетський законопроект 9156-д, який враховує відповідні зауваження.</p>
<p>Ми підтримуємо це рішення комітету і просимо його схвалити одразу за основу та в цілому і відповідно відхилити наш урядовий законопроект. Чому важливо прийняти його відразу в цілому? Тому що 16 травня на виконання рішення Конституційного Суду Мін'юст не матиме можливості скасовувати рішення державних реєстраторів. Це зумовлює певні ризики для стабільності реєстраційної системи.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую вам.</p>
<p>Будь ласка, слово надається голові підкомітету Комітету з питань правової політики Ігорю Павловичу Фрісу. Будь ласка, Ігор Павлович.</p>
<p>Будь ласка, ви як і співавтор, і як комітет, 4 хвилини. Поставте 4 хвилини.</p>
<p></p>
<p>12:15:17</p>
<p>ФРІС І.П.</p>
<p>Дякую. Я 4 хвилини не буду займати ваш час, я вже так зрозумів, що я вам за засідання так надоїв своїми законопроектами. Але, колеги, для чого цей законопроект, щоб ви зрозуміли і максимально його підтримали.</p>
<p>Як ви знаєте, у нас є Закон про державну реєстрацію речових прав на нерухоме майно, який регулює всі питання, пов'язані з реєстрацією нерухомості, оскарженням дій реєстратора, бездіяльністю реєстраторів. Тобто комплекс законів, пов'язаних із реєстрацією нерухомості.</p>
<p>І ще є інший закон, який регулює питання, пов'язані з реєстрацією бізнесу, юридичних осіб і всього, що з цим пов'язано. В листопаді 22-го року Конституцій Суд розглянув конституційну скаргу і визначив, що положення статті 37 цього Закону про державну реєстрацію нерухомості є неконституційними в частині оскарження з процедурних питань рішень, які приймає Міністерство юстиції і скасовує державну реєстрацію речового прав. І зобов'язав нас з вами, Верховну Раду, прийняти відповідні зміни до цього закону, які би були конституційними.</p>
<p>Як озвучив перший заступник міністра, вони подали свій законопроект як Кабінет Міністрів, який, на їхню думку, врегульовував вказане питання. Була альтернативна думка, автором якої є я, яка регулює питання, щоб взагалі прибрати адміністративний порядок і передати це на розгляд суду, щоби вказані рішення виносилися іменем України і до них не було жодних питань в порядку адміністративної процедури.</p>
<p>Але усвідомлюючи, що зараз під час війни це зробити складно, тому що, по-перше, не готові суди, по-друге, ми запроваджуємо абсолютно нову схему, нову процедуру і новий процес, я так само погодився з тим, що нам необхідно зробити комітетський законопроект, який представляється сьогодні вашій увазі.</p>
<p>Ми з Комітетом з питань правової політики разом з Мін'юстом, з Головним науково-експертним управлінням, з консультаційною службою Верховної Ради, з офісом омбудсмена знайшли конструкцію, яка, на нашу думку, відповідає Конституції, яка, на нашу думку, дозволяє з 15 травня продовжити роботу антирейдерської комісії, забезпечити права громадян і безпеку їхньої власності. Тому нам необхідно підтримати цей законопроект за основу і в цілому.</p>
<p>І, з вашого дозволу, я як представник комітету занотую рішення комітету.</p>
<p>Рекомендувати Верховній Раді України проект Закону про внесення змін до деяких законів України щодо забезпечення непорушності майнових прав, підготовлений народними депутатами України членами комітету, за результатами розгляду в першому читанні прийняти за основу та в цілому. А також у разі його прийняття як закону доручити комітету разом з Головним юридичним управлінням Апарату Верховної Ради України здійснити редакційне та техніко-юридичне доопрацювання його тексту. В зв'язку з цим законопроекти за реєстровим номером 9156 і 9156… відхилити.</p>
<p>І ще, колеги, я впевнений, що процедура державної реєстрації і оскарження, яку ми запропонували в альтернативному законопроекті, через суди знайде своє рішення. Ми знайдемо можливість безспірно визнавати права і безспірно приймати рішення щодо скасування цих прав через єдину судову гілку влади, через суди України, і тим самим додатково добавивши довіру до їх роботи.</p>
<p>Дякую.</p>
<p></p>
<p>ГОЛОВУЮЧИЙ. Дякую, Ігоре Павловичу.</p>
<p>Шановні колеги, будь ласка, давайте запишемося: два – за, два – проти з приводу цього законопроекту.</p>
<p>Будь ласка, Железняк Ярослав Іванович, фракція "Голос".</p>
<p></p>
<p>12:19:11</p>
<p>ЖЕЛЕЗНЯК Я.І.</p>
<p>Колеги, давайте вже скоріше проголосуємо всі закони Фріса, тому що не заспокоїться людина, поки не проголосуємо. Законопроект підтримуємо, за.</p>
<p></p>
<p>ГОЛОВУЮЧИЙ. Будь ласка, Задорожній Микола Миколайович, фракція політичної партії "Слуга народу".</p>
<p></p>
<p>12:19:27</p>
<p>ЗАДОРОЖНІЙ М.М.</p>
<p>Прошу передати слово Денису Маслову.</p>
<p></p>
<p>ГОЛОВУЮЧИЙ. Будь ласка, Денис Вячеславович Маслов.</p>
<p></p>
<p>12:19:37</p>
<p>МАСЛОВ Д.В.</p>
<p>Дякую. Дякую, колеги.</p>
<p>Діяльність антирейдерської колегії досить ефективна. Ми зараз спостерігаємо ріст скарг і можливість рейдерських захоплень. Якщо ми не проголосуємо, 15 травня її діяльність зупиниться просто-напросто і будемо мати невідворотні наслідки. Тому прошу всіх підтримати цей законопроект і проголосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, я надаю слово народному депутату Кабаченку Володимиру Вікторовичу, фракція політичної партії "Всеукраїнське об'єднання "Батьківщина".</p>
<p>Власенко Сергій Володимирович, будь ласка.</p>
<p></p>
<p>12:20:23</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Шановні колеги, насправді давайте чесно скажемо, в чому мета цього законопроекту. Мета цього законопроекту – закрити ту діру, яка з'являється у нас після 15 травня в роботі так званої антирейдерської комісії Міністерства юстиції України. Я пам'ятаю, як створювалася ця антирейдерська комісія Міністерства юстиції, всі тоді говорили, що це тимчасове явище, що дійсно треба передавати ці повноваження судовим органам, не забирати частину цих повноважень і так далі, і так далі, і хай суди регулюють ці всі питання. Уже ця комісія працює декілька років і, як кажуть, знаєте, немає нічого більш постійного, ніж щось тимчасове. І проблема насправді не в цьому законі, закон, звичайно, треба підтримати, щоб не було зараз можливості у рейдерів в більш легкий спосіб розв'язувати свої питання.</p>
<p>Але проблема стоїть в тому, що станом на сьогоднішній день ми так і не отримали цілісної і комплексної судової реформи. Я хочу нагадати, що завдяки більшості Верховної Ради України чотири роки не працює Вища кваліфікаційна комісія суддів. Три, майже три роки, не працювала Вища рада правосуддя, і це призвело до абсолютного відтоку суддівського корпусу. За даними Державної судової адміністрації із 7 тисяч необхідних суддів у нас на сьогоднішній день порядку 3 тисяч вакансій. І, звичайно, що тоді впихуються якісь тимчасові штучні механізми, які вирішують певні державницькі питання і державні проблеми.</p>
<p>Але якщо ми справжня держава, ми повинні зробити все, щоб якнайшвидше ці функції, не через рік після війни, а якнайшвидше ці функції були передані судовим органам, і суди, як в будь-якій іншій державі, швидко, якісно і професійно розв'язували комерційні спори, в тому числі ті, які мають ознаки рейдерства.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Южаніна Ніна Петрівна, фракція "Європейська солідарність". Ніно Петрівно? А, ви тут. Боже, я перепрошую. Будь ласка.</p>
<p></p>
<p>12:22:42</p>
<p>ЮЖАНІНА Н.П.</p>
<p>Шановні колеги, насправді наші юристи також говорять про те, що вже після такого довготривалого терміну роботи тимчасової комісії антирейдерської потрібно було б вносити базові зміни в законодавство для того, щоб це тимчасове явище, яке, я вважала, ми вже побороли, виявляється, комісія продовжує працювати, виявляється, навіть зараз часто реєстратори допускають таке свавілля як рейдерство. Тому насправді для того, щоб не припиняла роботу комісія, треба продовжити термін її дії. Але, до речі, тут у проекті закону ще внесені і інші зміни, які вже стосуються нових викликів і нових реалій, які є на сьогодні. Це і застосування санкцій відповідно до Закону "Про санкції". Наявність цього факту має унеможливити проведення державної реєстрації прав і це має бути перевірено державними реєстраторами.</p>
<p>Тому мені здається, що ми будемо підтримувати зараз прийняття цього законопроекту, але, як говорять наші юристи, треба працювати над базовими змінами для того, щоб, як говорив попередній доповідач, все-таки привести до судової процедури від… якраз щодо цього питання, тому що в противному випадку наша ця комісія, яка теж не є ідеальною, про яку ми вже багато начувані, щоб все ж таки не вона єдина була надсудовим органом, який вирішує спірні питання.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення щодо цього питання. Переходимо до прийняття рішення. Я прошу народних депутатів підготуватися до голосування.</p>
<p>Я ставлю пропозицію прийняти за основу проект Закону про внесення змін до деяких законів України щодо забезпечення непорушності майнових прав (реєстраційний номер 9156-д).</p>
<p>Готові голосувати? Я прошу народних депутатів голосувати.</p>
<p></p>
<p>12:25:04</p>
<p>За-279</p>
<p>Рішення прийнято.</p>
<p>Шановні колеги, ми домовлялись за основу і в цілому, тому я ставлю в цілому. Я ставлю пропозицію прийняти в цілому з необхідними техніко-юридичними поправками проект Закону про внесення змін до деяких законів України щодо забезпечення непорушності майнових прав (реєстраційний номер 9156-д).</p>
<p>Готові голосувати? Прошу народних депутатів голосувати.</p>
<p></p>
<p>12:25:42</p>
<p>За-280</p>
<p>Рішення прийнято.</p>
<p>Шановні колеги… Одну секундочку, колеги.</p>
<p>Будь ласка, Мотовиловець.</p>
<p></p>
<p>12:26:34</p>
<p>МОТОВИЛОВЕЦЬ А.В.</p>
<p>Друзі, я прошу змінити порядок розгляду законопроектів і виключити з порядку денного законопроект 6134.</p>
<p>Дякую. Поставте це питання на голосування.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, справді, по 6134 у нас не було домовленостей на Погоджувальній раді. І для того, щоб його прибрати з порядку денного, ми повинні проголосувати.</p>
<p>Шановні колеги, ставлю пропозицію Мотовиловця Андрія Вікторовича прибрати з сьогоднішнього порядку денного проект Закону про захист прав споживачів (друге читання) (реєстраційний номер 6134) з сьогоднішнього порядку денного прибрати. Прошу голосувати.</p>
<p></p>
<p>12:27:25</p>
<p>За-226</p>
<p>Дякую. Рішення прийнято.</p>
<p>З процедури, будь ласка, Артур Володимирович.</p>
<p></p>
<p>12:27:37</p>
<p>ГЕРАСИМОВ А.В.</p>
<p>Шановний Руслан Олексійович, єдине у мене прохання, щоб всі пропозиції, які озвучуються, йшли за єдиним стандартом. Це єдине таке прохання. Тому що дійсно, я вважаю, що в цій залі має бути один підхід до кожної дії.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Артур Володимирович, на відміну від інших ви сьогодні були на Погоджувальній раді. І якраз щодо попереднього законопроекту ми з вами всі разом одноголосно домовились про таке рішення, що якщо у нас буде питання підняте, то ми його знімемо з порядку денного без обговорення. Це було рішення Погоджувальної ради. Я хочу про це нагадати всім. По цьому законопроекту у нас такого рішення не було. Саме тому це питання ставилося зараз на голосування в залі. Це просто, щоб всім було зрозуміло.</p>
<p>Будь ласка, Дмитро Олександрович Разумков, теж з процедури. Будь ласка.</p>
<p></p>
<p>12:28:22</p>
<p>РАЗУМКОВ Д.О.</p>
<p>Шановний Руслан Олексійович, можна? Я хотів би до вас звернутися як до Голови Верховної Ради. Згідно якої статті Регламенту є поняття "домовленість" на Погоджувальній раді? Якщо можна дати таку інформацію. Якщо ні, то попередній законопроект так само, як і цей, поставити на голосування. Це буде відповідати Регламенту. Якщо зал визначиться – все справедливо, ви зможете зняти його. Якщо ні – зазначте, яка стаття Регламенту дає можливість Голові Верховної Ради самостійно змінювати порядок розгляду питань на пленарному засіданні.</p>
<p>Дякую.</p>
<p></p>
<p>ГОЛОВУЮЧИЙ. Дмитро Олександрович, дякую вам. Я не знаю, може, тому що ви далеко сидите, я перед цим відповів на це питання. Це не моє рішення, це рішення Погоджувальної ради, і це та сама стаття Регламенту, яка регулює, що порядок денний формується Погоджувальною радою. Я думаю, що ви фахова людина, ви можете спокійно знайти ту статтю.</p>
<p>Будь ласка, йдемо далі, шановні колеги. Наступний законопроект 6475, 6475-1, 6475-2, 6475-д. Це проект Закону про застосування допоміжних репродуктивних технологій та замінне материнство.</p>
<p>Я ставлю пропозицію розглянути ці законопроекти за скороченою процедурою. Прошу голосувати.</p>
<p></p>
<p>12:29:47</p>
<p>За-216</p>
<p>Рішення прийнято.</p>
<p>Шановні колеги, з доповідачами чи одразу: два – за, два – проти? Два – за, два проти. Будь ласка, тоді… З доповідачами? Хочуть доповідачі.</p>
<p>Будь ласка, тоді я запрошую першого заступника міністра охорони здоров'я України Дуброва Сергія Олександровича, будь ласка, по першому законопроекту. Далі буде Дануца, далі буде Вагнєр, і після цього: два – за, два – проти. Будь ласка.</p>
<p></p>
<p>12:30:22</p>
<p>ДУБРОВ С.О.</p>
<p>Вельмишановний Голово, вельмишановні народні депутати, проект Закону про допоміжні репродуктивні технології та замінне материнство доопрацьований є комплексним законопроектом та таким, що враховує як реалії військового часу, так і повоєнну відбудову України. Законопроект вперше враховує юридичні питання забезпечення рівного доступу сімейних пар до допоміжних репродуктивних технологій і що вкрай важливо, що чітко розмежовує права, обов'язки стейкхолдерів процесу, унормовує питання донації репродуктивних клітин, закріплює постулати ввезення/вивезення репродуктивних клітин на та з території України тим самим унеможливлюючи торгівлю репродуктивними клітинами.</p>
<p>Країна давно потребує цього закону. Міністерство охорони здоров'я підтримує проект Закону 6475 доопрацьований.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, я запрошую народного депутата України Дануцу Олександра Анатолійовича, автора альтернативного законопроекту. Будь ласка.</p>
<p></p>
<p>12:31:23</p>
<p>ДАНУЦА О.А.</p>
<p>Дякую. Колеги, максимально скандальний законопроект 6475-д. Я, звичайно, прошу в жодному випадку його не підтримувати. Сьогодні увага світових ЗМІ прикута до цього законопроекту, в тому числі CNN готує великий матеріал, BBC зв'язувалося зі мною, з авторами законопроекту зв'язувався "Таймс" і таке інше.</p>
<p>Питання в чому? Питання в тому, що я ніколи не бачив, як законопроект може так іти. З порушеннями Регламенту, на що я вказував, він знімався, знову вносився. У цього законопроекту немає євроінтеграційної експертизи, яка, а про його євроінтеграційність нам спочатку говорили. Цей законопроект не має висновків ні Мінсоцполітики, ні будь-якого іншого дотичного до цього законопроекту комітету, окрім двох комітетів. Перший – це Комітет здоров'я нації, і другий – це комітет, антикорупційний комітет, який прямо вказує на те, що цей законопроект не відповідає вимогам антикорупційного законодавства.</p>
<p>Плюс цей законопроект говорить про те, що ми сьогодні позбавляємо права на певну частину допоміжних репродуктивних технологій гетеросексуальні пари, а дозволяємо, залишаємо це право для гомосексуальних пар. Ми відкриваємо ринок фіктивних шлюбів і багато чого іншого.</p>
<p>Я не маю нічого проти, проти ЛГБТ-спільноти, але це питання не орієнтації, це питання величезних грошей. Тому проект 6475-д не можна в жодному випадку голосувати.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, я надаю слово члену Комітету з питань здоров'я нації, медичної допомоги та медичного страхування Вагнєр Вікторії Олександрівні. Будь ласка, Вікторіє Олександрівно. 4 хвилини, тому що ви і автор, і від комітету.</p>
<p></p>
<p>12:33:29</p>
<p>ВАГНЄР В.О.</p>
<p>Шановний головуючий, шановні колеги, законопроект (реєстраційний номер 6475-д) про застосування допоміжних репродуктивних технологій та замінне материнство доопрацьовано в Комітеті з питань здоров'я нації відповідно до вимог частини другої статті 110 Регламенту Верховної Ради України з урахуванням конструктивних положень альтернативних законопроектів.</p>
<p>Законопроект розроблений з огляду на постійне збільшення, використання у світі, зокрема в Україні, методів ДРТ як ефективного інструменту лікування безпліддя за відсутності національного законодавчого регулювання. Він передбачає створення окремого першого закону, що регулюватиме правові основи застосування в Україні ДРТ та надання послуг із замінного материнства з наступним внесенням змін до Кримінального кодексу стосовно відповідальності у випадку його порушення.</p>
<p>На відміну від альтернативних доопрацьований законопроект враховує вимоги міжнародного права у сфері захисту репродуктивних прав людини, а також захищає права та законні інтереси дитини, народженої в результаті застосування послуг із замінного материнства. Зокрема, для запобігання відмови від дитини та ризикам випадків торгівлі дітьми прописані відповідні запобіжники, які стосуються саме цих моментів.</p>
<p>Прийняття цього законопроекту є також необхідним для відновлення демографічного потенціалу України, який на тлі війни невпинно скорочується.</p>
<p>Незважаючи на те, що у 2021 році ми вже мали один із самих найнижчих в світі показників народжуваності, це 1,1 дитини на одну жінку. У 21-му році прогнозується катастрофічне падіння народжуваності оптимістично на рівні 0,8. В той час, як для відновлення поколінь в Україні, необхідно народження однією жінкою не менше 3 дітей, вдумайтеся.</p>
<p>Також слід брати до уваги, що значна кількість жінок з дітьми через війну виїхала за кордон і перспективи їх повернення з огляду на бойові дії постійно зменшуються. А головне – триває жорстока війна, яка щоденно забирає більшість людей, які є людьми репродуктивного віку. А репродуктивний потенціал держави – це фактор національної безпеки України, не менш важливий ніж оборона країни.</p>
<p>У зв'язку з тим на період воєнного стану та протягом 3 років після його припинення "Прикінцевими положеннями" забороняється іноземцям та/або особам без громадянства користуватися послугою із замінного материнства в Україні, а також забороняється вивезення репродуктивних клітин та ембріонів за межі митної території України закладами охорони здоров'я на цей період.</p>
<p>Законопроект підтримано Міністерством охорони здоров'я України, Національною службою здоров'я України, Офісом Уповноваженого Верховної Ради України з прав людини.</p>
<p>Зауваження, пропозиції від ГНЕУ, від комітетів, від колег ми будемо опрацьовувати до другого читання.</p>
<p>Комітет розглянув законопроект на своєму засіданні 7 квітня 2023 року і рекомендує Верховній Раді України прийняти доопрацьований в комітеті проект Закону України про застосування допоміжних репродуктивних технологій та замінне материнство (реєстраційний номер 6475-д) за результатами розгляду у першому читанні за основу з урахуванням вимог частини першої статті 116 Регламенту Верховної Ради України щодо необхідності внесення змін до інших законодавчих актів, що не були предметом розгляду в першому читанні.</p>
<p>Прошу підтримати пропозицію комітету і дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми пройшли перший етап доповіді по законопроектах, тепер переходимо до обговорення. Прошу колег записатися: два – за, два – проти. Прошу представників фракцій і груп записатися.</p>
<p>Будь ласка, Степан Іванович Кубів, фракція "Європейська Солідарність".</p>
<p></p>
<p>12:37:56</p>
<p>КУБІВ С.І.</p>
<p>Пане Голово, прошу слово передати пані Марії Іоновій.</p>
<p></p>
<p>ГОЛОВУЮЧИЙ. Марія Миколаївна Іонова, будь ласка.</p>
<p></p>
<p>12:38:10</p>
<p>ІОНОВА М.М.</p>
<p>Шановні колеги, шановний головуючий, президія! Законопроект 6475-д, насправді дійсно він важливий, тому що він стосується ключової конституційної цінності – це збереження генофонду нашої української нації і покликаний врегулювати саме правові засади в сфері застосування репродуктивних технологій.</p>
<p>Ми з вами зараз, саме перший виступаючий, він не говорив про свій законопроект, він говорив про такі загальні законопроекти, і дуже багато було, насправді, таких лякалок, маніпуляцій і брехні. І в умовах війни ми зобов'язані створити правові норми для того, щоб ті родини... ті родини, які або втратили, або хочуть мати за допомогою допоміжних репродуктивних технологій дитину, ми їм зобов'язані надати право це зробити. Більше того, ми даємо рамку регулювання цієї діяльності.</p>
<p>Тому я би зазначила те, що законопроект даний, він містить і позитивні норми, але дуже багато є також і заборон. Тому я би просила, щоб ми все ж таки взяли до уваги зауваження як ГНЕУ, яке міститься на 10 сторінках, так і медичної спільноти, просто доопрацювали з ними ті норми, які… все ж таки не забороняти.</p>
<p>Я на прикладі скажу. Це те, що стосується військовослужбовців. Проект передбачає обов'язковою умовою застосування наявність генетичного зв'язку майбутньої дитини між чоловіком і жінкою. Але, на жаль, таке нововведення позбавить можливості мати дітей жінкам із низьким варіальним резервом. Тобто ті військовослужбовці, які загинули і законсервували сперму, вони не зможуть, ті дружини або чоловіки, застосувати це. Те саме стосується, так само скасовує всі гарантії щодо використання біологічного матеріалу військовослужбовців. Тобто нам в контексті тієї нашої мети – зробити банк матеріалів і зберегти генофонд, - деякі заборони важливо зняти.</p>
<p>Тому я би просила все ж таки дуже ретельно…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народному депутату Лабі Михайлу Михайловичу, фракція політичної партії "Слуга народу".</p>
<p></p>
<p>12:40:23</p>
<p>ЛАБА М.М.</p>
<p>Прошу передати слово Михайлу Радуцькому.</p>
<p></p>
<p>ГОЛОВУЮЧИЙ. Михайло Борисович Радуцький, будь ласка.</p>
<p></p>
<p>12:40:34</p>
<p>РАДУЦЬКИЙ М.Б.</p>
<p>Дякую, колеги.</p>
<p>Колеги, ну, по-перше, те, що закон треба буде доопрацьовувати до другого читання, питань немає. Там є деякі речі, які треба доопрацювати. Але, колеги, що головне в цьому законопроекті, чому його дуже важливо прийняти в Україні. Я думаю, що багато колег, які знаходяться тут, в залі, читали про спеціальну операцію, проведену Службою безпеки України і спецслужбами європейських країн, вона має кодову назву "Іспанець". Це коли українських дітей, народжених сурогатними матерями-українками, продавали, не сплачуючи не те що в бюджет, а просто продавали українських дітей, українські ембріони по всьому світу. Операція називалась "Іспанець". Зараз буде друга серія цієї операції, бо клініка, яка попалась у цю історію, знаходиться у місті Харків. Але є ще дуже багато клінік у таких містах, як Кропивницький, місто Київ, які дуже будуть…</p>
<p>Тому я дуже прошу підтримати цей закон і долучити всі фракції, всіх колег до правок і до підготування цього закону до другого читання. Дякую.</p>
<p></p>
<p>ГОЛОВУЮЧИЙ. Слово надається народному депутату Павленку Юрію Олексійовичу, депутатська група "Платформа за життя та мир".</p>
<p></p>
<p>12:42:00</p>
<p>ПАВЛЕНКО Ю.О.</p>
<p>Шановні колеги, попри те, що даний законопроект визначається, всі законопроекти визначаються авторами як такі, що захищають права громадян України народити бажану дитину. Насправді – це, власне, підтвердив попередній виступаючий – він у першу чергу зорієнтований на просуванні ідеї щодо надання українськими жінками послуг сурогатних матерів іноземцям.</p>
<p>Чи не найбільшою проблемою кожного із запропонованих законопроектів є відсутність правозахисної складової і особливо щодо прав новонародженої дитини. Взагалі можемо говорити, не дивлячись і на заяви авторів, що права дитини у законопроектах майже не визначені. Крім того, достатньо сумнівним або недоречним вбачається і уповноваження Міністерства соціальної політики реєструвати іноземців, які бажають скористатися послугами сурогатних матерів.</p>
<p>На жаль, Мінсоцполітики сьогодні не справляється навіть з тими функціями, які передбачені діючим законодавством, зокрема щодо реєстрації, взяття на облік дітей-сиріт, дітей, позбавлених батьківського піклування. Лише половину дітей, які сиротіють протягом дня в Україні, Міністерство соцполітики бачить. Зруйнована база даних дітей-сиріт, дітей, позбавлених батьківського піклування і багато інших проблем, які, на жаль, Мінсоцполітики породжує своєю злочинною бездіяльністю.</p>
<p>Тому, переконаний, дуже багато є зауважень до цього законопроекту і в першу чергу щодо захисту, забезпечення прав новонародженої дитини, що необхідно буде в любому випадку або доопрацювати, або до другого читання зробити.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Переходимо до прийняття рішення. Будь ласка, народні депутати, займіть свої місця. Займіть свої місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про застосування допоміжних репродуктивних технологій та замінне материнство, реєстраційний номер проекту 6475-д. Готові голосувати? Прошу народних депутатів голосувати.</p>
<p></p>
<p>12:44:56</p>
<p>За-164</p>
<p>Рішення не прийнято.</p>
<p>Шановні колеги, я ставлю пропозицію направити цей законопроект на повторне перше читання. Шановні колеги, прошу голосувати.</p>
<p></p>
<p>12:45:26</p>
<p>За-170</p>
<p>Рішення не прийнято.</p>
<p>Шановні колеги, я ставлю пропозицію направити суб'єкту законодавчої ініціативи на доопрацювання. Шановні колеги, давайте підтримаємо, нехай суб'єкт доопрацює і, може, ми вийдемо на якийсь збалансований підхід. Будь ласка, я ставлю пропозицію по законопроекту 6475-д – відправити суб'єкту на доопрацювання. Прошу голосувати.</p>
<p></p>
<p>12:46:06</p>
<p>За-186</p>
<p>Рішення не прийнято.</p>
<p>Шановні колеги, це тільки доопрацьований, у нас є ще три, по яких ми тоді повинні прийняти рішення. Тому починаємо все спочатку.</p>
<p>Законопроект 6475: проект Закону про допоміжні репродуктивні технології. Я ставлю пропозицію прийняти його за основу. Прошу народних депутатів голосувати.</p>
<p></p>
<p>12:46:44</p>
<p>За-116</p>
<p>Рішення не прийнято.</p>
<p>Я ставлю пропозицію законопроект 6475 на повторне перше читання, автор перший... Кабінет Міністрів України, перепрошую. Будь ласка, відправити на повторне перше читання. Прошу голосувати.</p>
<p></p>
<p>12:47:17</p>
<p>За-142</p>
<p>Рішення не прийнято.</p>
<p>Ставлю пропозицію відправити суб'єкту законодавчої ініціативи на доопрацювання законопроект 6475. Прошу народних депутатів голосувати.</p>
<p></p>
<p>12:47:40</p>
<p>За-144</p>
<p>Рішення не прийнято.</p>
<p>Наступний законопроект 6475-1. Це проект Закону про застосування допоміжних репродуктивних технологій. Це Дануца автор, так, я розумію? Секундочку, сейчас ми подивимось. Одну секундочку, зараз ми... Зараз, одну секундочку, я візьму по авторству. Ні-ні, там може бути і не Дануца. Секундочку.</p>
<p>Одну секундочку. Я перепрошую, автор той, що зі значком 1, Дануца? Дануца. Автор – Дануца.</p>
<p><a href="https://itd.rada.gov.ua/billInfo/Bills/CardByRn?regNum=6475&conv=9" target=_blank>6475</a> зі значком 1 авторства народного депутата Дануци. Це проект Закону про застосування допоміжних репродуктивних технологій.</p>
<p>Ставлю прийняти його за основу. Прошу голосувати.</p>
<p></p>
<p>12:49:20</p>
<p>За-74</p>
<p>Рішення не прийнято.</p>
<p>Ставлю пропозицію відправити на повторне перше читання. Прошу народних депутатів голосувати.</p>
<p></p>
<p>12:49:40</p>
<p>За-94</p>
<p>Рішення не прийнято.</p>
<p>Ставлю пропозицію відправити суб'єкту на доопрацювання, суб'єкту законодавчої ініціативи, законопроект 6475-1. Прошу голосувати.</p>
<p></p>
<p>12:50:07</p>
<p>За-105</p>
<p>Рішення не прийнято.</p>
<p>Шановні колеги, 6475 зі значком 2. Проект Закону про застосування допоміжних репродуктивних технологій та замінне материнство.</p>
<p>Будь ласка, я ставлю пропозицію прийняти за основу. Вагнєр, автор – Вагнєр. Будь ласка, прошу голосувати.</p>
<p></p>
<p>12:50:39</p>
<p>За-137</p>
<p>Рішення не прийнято.</p>
<p>Я ставлю пропозицію відправити цей законопроект на повторне перше читання. Прошу народних депутатів голосувати.</p>
<p>Шановні колеги, давайте підтримаємо хоч один законопроект, спасемо його.</p>
<p></p>
<p>12:51:00</p>
<p>За-156</p>
<p>Рішення не прийнято.</p>
<p>І завершальне голосування по цій плеяді законопроектів. Я ставлю пропозицію законопроект 6475 зі значком "2" повернути суб'єкту законодавчої ініціативи на доопрацювання. Прошу народних депутатів голосувати.</p>
<p></p>
<p>12:51:30</p>
<p>За-154</p>
<p>Рішення не прийнято. Всі законопроекти вважаються відхиленими.</p>
<p>Дякую, колеги, йдемо далі.</p>
<p>Наступний законопроект 8313. Це проект Закону про внесення змін до деяких законодавчих актів України щодо впорядкування надання та використання відпусток, а також інших питань.</p>
<p>Я ставлю пропозицію розглянути цей законопроект за скороченою процедурою. Прошу голосувати.</p>
<p></p>
<p>12:52:05</p>
<p>За-169</p>
<p>Рішення прийнято.</p>
<p>Будь ласка, Галина Миколаївна, будете доповідати чи… Ні. Давайте одразу два – за, два – проти. Прошу записуйтесь: два – за, два – проти. 8313, так.</p>
<p>Будь ласка, слово надається Куницькому Олександру Олеговичу, фракція політичної партії "Слуга народу".</p>
<p></p>
<p>12:52:48</p>
<p>КУНИЦЬКИЙ О.О.</p>
<p>Прошу передати слово Галині Третьяковій.</p>
<p></p>
<p>ГОЛОВУЮЧИЙ. Будь ласка, Галина Миколаївна Третьякова.</p>
<p></p>
<p>12:52:55</p>
<p>ТРЕТЬЯКОВА Г.М.</p>
<p>Дякую, шановні колеги.</p>
<p>Цей законопроект є результатом великої узагальненої роботи Комітету з питань соціальної політики та захисту прав ветеранів по більше ніж 15 законопроектів, які подавалися з приводу відпустки. Нагадаю народним депутатам, що ми за нашу каденцію прийняли щодо відпусток лише один законопроект, який стосувався батьківства і материнства, надаючи можливість батькам так само отримувати відпустку. Цей законопроект охоплює багато різноманітних видів відпусток. Водночас найголовнішим є те, що ми розглядаємо також двомісячну відпустку для військових, які демобілізуються з військової служби. Причому, ви знаєте, що зараз розглядається стратегія в Кабінеті Міністрів також про створення патронатної служби, яка під час двомісячної відпустки буде надавати координацію з усіма державними органами, де військовому потрібно буде отримувати ту чи іншу адміністративну послугу.</p>
<p>Прохання підтримати його і доопрацювати разом з комітетом до другого читання. Дякую.</p>
<p></p>
<p>ГОЛОВУЮЧИЙ. Дякую, Галино Миколаївно.</p>
<p>Будь ласка, Степан Іванович Кубів.</p>
<p></p>
<p>12:54:02</p>
<p>КУБІВ С.І.</p>
<p>Шановний пане Голово, слово прошу передати пану Олексію Гончаренку.</p>
<p></p>
<p>ГОЛОВУЮЧИЙ. Будь ласка, Олексій Олексійович Гончаренко.</p>
<p></p>
<p>12:54:17</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, дуже важливий законопроект. І нам обов'язково треба вирішувати питання відпусток. В ньому є питання, які треба буде виправити до другого читання. Перш за все це стосується питання творчих відпусток. Тому що передбачається взагалі виключення із законодавства цього. І це, безумовно, неправильно, вони потрібні, творчі відпустки, це треба буде виправляти.</p>
<p>Але дуже важливо, в цьому законопроекті вже є відпустка 60 днів про демобілізацію – дуже важлива норма. І я закликаю залу обов'язково при підготовці до другого читання, а потім на другому читанні обов'язково вставити в цей законопроект питання збільшення відпусток нашим військовослужбовцям.</p>
<p>Відповідний законопроект лежить у Верховній Раді. Він мого авторства, він не розглядається. Це неправильно. Тому що сьогодні наші військові виснажені. Їм потрібна ця підтримка. Єдине, що вони мають сьогодні, це 10 днів, плюс 10 днів за сімейними обставинами. Далеко не кожен командир дає за сімейними обставинами. І цих 10 днів, цього абсолютно недостатньо. Уявіть собі, ви цілий рік в окопі, в багні, в крові, під таким психологічним тиском, і все, що ви маєте, - це нещасні 10 днів. Будь-яка людина, яка б роботу не робила сьогодні в нашій державі, має більше. А ті, хто роблять головну роботу нашої держави, мають всього 10 днів. Тому обов'язково треба збільшити хоча б до 30 днів. Може, розглянемо і більше, але 30 мінімум, ну, і звичайно, плюс ті самі 10 днів за сімейними обставинами.</p>
<p>Тож, друзі, я пропоную підтримати зараз в першому читанні, доопрацювати, захистити інтереси військовослужбовців і приймати. Слава Збройним Силам України!</p>
<p></p>
<p>ГОЛОВУЮЧИЙ. Слово надається Власенку Сергію Володимировичу, фракція "Батьківщина".</p>
<p>Цимбалюк Михайло Михайлович, будь ласка.</p>
<p></p>
<p>12:56:26</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія, шановні народні депутати, я насамперед хочу подякувати голові Комітету соціальної політики, подякувати керівництву парламенту і лідерам фракцій, що цей законопроект нарешті потрапив в порядок денний.</p>
<p>Він народжувався в муках в комітеті, але в ньому зафіксовано багато норм, які сьогодні регулюють надання відпусток, бо деякі норми були застарілі, в тому числі надання відпусток під час воєнного стану. Як вже тут говорили колеги виступаючі до мене, найважливіша тут норма – це надання 60 днів відпочинку всім демобілізованим Збройних Сил України і інших військових формувань, що сьогодні називаються – сили оборони. І, увага, оплата з бюджету державного, а не тих структур, з яких вони звільняються.</p>
<p>Я також погоджуюся, що є ті норми, які слід удосконалювати. І я хотів би, щоб до другого читання в комітеті була створена робоча група, до роботи якої ми запрошуємо всіх бажаючих народних депутатів, а також ваших помічників, тих фахівців, профспілки, роботодавці, які є і розуміються на цій темі. Цей законопроект очікують не десятки, а мільйони українців, яких стосується як сьогодні, в тому числі під час воєнного стану, надається ця соціальна обов'язкова норма відпустки.</p>
<p>Дякую за позицію. Я впевнений, що ми спільними зусиллями відстоїмо інтереси тих людей, які сьогодні служать, і тих, які працюють. Голосуємо в першому читанні "за".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми обговорили цей законопроект. Переходимо до прийняття рішень. Я прошу народних депутатів зайняти свої місця.</p>
<p>Шановні колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо впорядкування надання та використання відпусток, а також інших питань (реєстраційний номер 8313).</p>
<p>Готові голосувати? Прошу народних депутатів голосувати.</p>
<p></p>
<p>12:59:14</p>
<p>За-233</p>
<p>Рішення прийнято. Дякую колеги.</p>
<p>Шановні колеги, в принципі, час, який ми сьогодні відводили для порядку денного, вичерпаний. Але в нас є ще зачитування інформації у Олександра Сергійовича. Запити, так.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:59:35</p>
<p>ГОЛОВУЮЧИЙ. Шановні колеги, для оголошення на пленарному засіданні Верховної Ради України внесено 24 депутатські запити. З них: 2 – до Президента, 6 – до Кабінету Міністрів, 10 – до керівників інших органів державної влади та органів місцевого самоврядування.</p>
<p>Отже, запити до Президента України.</p>
<p>Запит Сергія Рудика до Президента України щодо необхідності невідкладного підписання Закону України "Про внесення змін до деяких законодавчих актів України щодо вдосконалення засад організації та ведення руху опору".</p>
<p>Відповідно до пункту 54 статті 85 Конституції і статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Потрібно 150 голосів. Прошу голосувати.</p>
<p></p>
<p>13:00:41</p>
<p>За-220</p>
<p>Запит прийнято.</p>
<p>Відповідно до пункту 34 статті 85 Конституції і статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>13:01:10</p>
<p>За-213</p>
<p>Запит не направлено до Президента України.</p>
<p>Запит групи народних депутатів (Забуранної, Пушкаренка та інших, всього 33 депутати) до Президента України про присвоєння Володимиру Примаченку звання Герой України (посмертно).</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>13:01:49</p>
<p>За-236</p>
<p>Рішення прийнято. Запит прийнятий, підтриманий.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>13:02:20</p>
<p>За-238</p>
<p>Запит направлено до Президента України.</p>
<p>Більше запитів на голосування немає. Тому під акомпанемент вашого виходу з залу ми зачитаємо запити до органів влади, Кабінету Міністрів.</p>
<p>Запит Олександра Горобця до Ірпінського міського голови про надання інформації щодо використання бюджетних коштів Ірпінською міською радою, а також отримання і використання благодійної та гуманітарної допомоги спрямованої на потреби Ірпінської міської ради.</p>
<p>Олександра Горобця до начальника Гостомельської селищної військової адміністрації Бучанського району Київської області про надання інформації щодо використання бюджетних коштів Гостомельською селищною військовою адміністрацією, а також щодо отримання, використання благодійної та гуманітарної допомоги спрямованої на потреби Гостомельської селищної військової адміністрації.</p>
<p>Петра Павловського до Прем'єр-міністра України щодо вжиття невідкладних заходів з метою затвердження та реєстрації Методики визначення шкоди та обсягу завданих збитків за напрямом "втрати житлового фонду та об'єктів благоустрою".</p>
<p>Антона Яценка до Черкаського міського голови щодо надання інформації та копій документів стосовно розміру заробітної плати, надбавок, доплат, премій, матеріальної допомоги та інших виплат, нарахованих секретарю Черкаської міської ради Тренкіну Юрію Васильовичу протягом 2022 – 2023 років.</p>
<p>Антона Яценка до Черкаського міського голови щодо надання інформації та копій документів стосовно земельної ділянки, розташованої за адресою: бульвар Шевченка, 49, місто Черкаси, Черкаський район, Черкаська область.</p>
<p>Групи народних депутатів (Разумкова, Дмитрієвої та інших. Всього 12 депутатів) до Прем'єр-міністра України, міністра фінансів України щодо запланованості у Державному бюджеті України на 2023 рік видатків на проведення виплат заробітних плат, премій, винагород, фінансових заохочень та інших виплат військовослужбовцям й усім особам, дотичним до Сил безпеки та оборони України.</p>
<p>Петра Павловського до Харківського міського голови про надання інформації щодо кількості багатоквартирних будинків, управління якими здійснюється комунальними підприємствами міста Харкова, що потребують ремонту дахів.</p>
<p>Олександра Копиленка до тимчасово виконуючого обов’язки голови Державної інспекції архітектури та містобудування України стосовно вжиття заходів з виконання рішення Верховного Суду від 24.06.2021 у справі №640/207424/20 щодо введення в експлуатацію будинку по вулиці Нижній Вал, 27-29 в місті Києві.</p>
<p>Петра Павловського до Прем'єр-міністра України щодо вжитих заходів з метою підвищення доступності, якості медичного обслуговування у сільській місцевості та запроваджених додаткових соціальних гарантій медичним і фармацевтичним працівникам.</p>
<p>Антона Яценка до голови Паланської сільської ради Уманського району Черкаської області щодо надання інформації про порядок компенсації витрат власникам за майно, яке зазнало пошкоджень внаслідок військової агресії Російської Федерації на території Паланської сільської об'єднаної територіальної громади.</p>
<p>Групи народних депутатів (Мельника, Касая, Кабанова) до голови Державної казначейської служби України щодо інформування про обсяги видатків, здійснених Кирилівською селищною радою Запорізької області.</p>
<p>Групи народних депутатів (Мельника, Касая, Кабанова) до начальника Токмацької міської військової адміністрації Пологівського району Запорізької області щодо надання інформації про використання коштів освітньої субвенції з державного бюджету Токмацької об'єднаної територіальної громади.</p>
<p>Групи народних депутатів (Мельника, Касая, Кабанова) до начальника Токмацької міської військової адміністрації Пологівського району Запорізької області щодо інформування про кількість працівників та посадових осіб у Токмацькій міській військовій адміністрації Запорізької області.</p>
<p>Групи народних депутатів (Мельника, Касая, Кабанова) до начальника Токмацької міської військової адміністрації Пологівського району Запорізької області щодо інформування про публічні закупівлі здійснені Токмацькою міською військовою адміністрацією Запорізької області.</p>
<p>Групи народних депутатів (Мельника, Касая, Кабанова) до голови Державної казначейської служби України щодо інформування про обсяги видатків, здійснених Токмацькою міською військовою адміністрацією Запорізької області.</p>
<p>Групи народних депутатів (Качури, Задорожнього та інших. Всього 7 депутатів) до Прем'єр-міністра України щодо побудови, капітального ремонту, реконструкції укриттів у закладах освіти Сумської області.</p>
<p>Антона Яценка до Уманського міського голови щодо надання інформації та копій документів стосовно розпорядження бюджетними коштами управлінням освіти та гуманітарної політики Уманської міської ради.</p>
<p>Петра Павловського до Прем'єр-міністра України щодо результатів боротьби з корупцією в органах Державної митної служби України.</p>
<p>Петра Павловського до Харківського міського голови про надання інформації щодо розміщення реклами у місті Харкові.</p>
<p>Антона Яценка до Уманського міського голови щодо надання інформації та копій документів стосовно виданих Управлінням містобудування, землевпорядкування, комунального майна та будівельного контролю Уманської міської ради громадянам дозволів на встановлення стаціонарних тимчасових споруд, для провадження підприємницької діяльності на території Уманської міської територіальної громади Черкаської області, за період з 24 лютого 2022 року по сьогоднішній день.</p>
<p>Антона Яценка до Уманського районного територіального центру комплектування та соціальної підтримки щодо надання інформації стосовно військовозобов’язаних громадян України.</p>
<p>Дякую. Запити завершені.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:07:37</p>
<p>ГОЛОВУЮЧИЙ. Дякую, Олександр Сергійович.</p>
<p></p>
<p>КОРНІЄНКО О.С. А МФО?</p>
<p></p>
<p>ГОЛОВУЮЧИЙ. А, у вас ще МФО. Будь ласка.</p>
<p></p>
<p>КОРНІЄНКО О.С. Ще сьогодні день рясний на створення МФО, ще створено одне МФО.</p>
<p>Відповідно до статті 60 прим. Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "Мажоритарники за розвиток громад". Головою цього об'єднання обрано народного депутата України Костюка Дмитра Сергійовича. Бажаємо плідної роботи на благо громад, і мажоритарників також.</p>
<p>Руслан Олексійович.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, розгляд питань порядку денного на сьогодні завершений. Дякую всім за плідну роботу. Зараз я оголошую перерву в нашому пленарному засіданні. Про час і місце його продовження вам буде повідомлено завчасно. Нагадую про необхідність непоширення інформації щодо його початку. Разом до повної перемоги! І слава Україні!</p>
<p></p>
