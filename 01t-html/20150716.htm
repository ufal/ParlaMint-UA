Стенограма пленарного засідання
16 липня 2015
&nbsp;
<p align=center>ЗАСІДАННЯ ШІСТДЕСЯТ П'ЯТЕ</p>
<p align=center>Сесійний зал Верховної Ради України</p>
<p align=center>16 липня 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>10:04:50</p>
<p>ГОЛОВУЮЧИЙ. Доброго дня, шановні колеги народні депутати! Прошу, займайте свої місця у залі Верховної Ради. Ми можемо розпочинати нашу роботу. Будь ласка.</p>
<p>Шановні колеги народні депутати! Шановні колеги народні депутати, прошу займати свої місця для реєстрації. Будь ласка, шановні колеги, займаємо свої місця, готуємось до реєстрації.&nbsp;</p>
<p>Шановні колеги народні депутати, будь ласка, займайте свої місця. Прошу увімкнути систему "Рада" для реєстрації народних депутатів&nbsp; України.&nbsp;&nbsp;&nbsp;</p>
<p>&nbsp;</p>
<p>10:12:47</p>
<p>Шановні колеги народні депутати, 331 народний депутат знаходиться у залі. Оголошую ранкове пленарне засідання Верховної Ради відкритим.</p>
<p>Шановні колеги, на вимогу фракцій "Батьківщина" і "Самопоміч", а також&nbsp; "Блоку Петра Порошенка" і "Народний фронт", я оголошу зараз, на їхню вимогу, 30-хвилинну перерву. Я прошу керівників фракцій і груп&nbsp; українського парламенту, всіх фракцій і груп керівників зайти до кабінету Голови Верховної Ради для&nbsp; проведення консультацій щодо питань порядку денного. 30 хвилин, оголошується перерва на вимогу фракцій. Дякую, шановні колеги.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>12:06:47</p>
<p>ПАРУБІЙ А.В.</p>
<p>Шановні колеги народні депутати! Я приношу вибачення від Погоджувальної ради за таку тривалу і довгу перерву, під час якої відбувалась дуже важлива і змістовна дискусія.&nbsp; Дискусія завершена. Але деякі фракції попросили ще 15-20 хвилин для консультацій всередині фракцій.&nbsp; І тому&nbsp; я оголошую, що продовження нашої роботи розпочнеться о 12.30. О 12.30 почнеться&nbsp; з питань розгляду внесення у порядок денний Конституції.</p>
<p>Тому я дуже попрошу голів фракцій, секретаріат Ради повідомити всіх&nbsp; наших колег депутатів, щоб о 12.30 ми всі були в залі і змогли розпочати&nbsp; конструктивну&nbsp; і відповідальну роботу. Дякую.</p>
<p>О 12.30 прошу всіх бути на робочих місцях.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>12:30:15</p>
<p>ГОЛОВУЮЧИЙ. Шановні народні депутати, хочу вас проінформувати, що щойно завершилась робоча нарада за участю Президента, Прем'єр-міністра України, керівників фракцій і груп українського&nbsp; парламенту. І ми продовжуємо нашу роботу.</p>
<p>Я прошу&nbsp; всіх народних депутатів зайти до зали, зайняти свої місця, і ми перейдемо до розгляду питань порядку денного.</p>
<p>Будь ласка, шановні колеги народні депутати, займайте свої місця.</p>
<p>Ми можемо продовжувати нашу роботу, шановні колеги.</p>
<p>Шановні колеги народні депутати, будь ласка, займайте свої місця, ми продовжуємо нашу роботу.</p>
<p>Насамперед, шановні колеги, хотів би привітати з визначальною датою в історії нашої держави.&nbsp; 25 років тому, саме в цей день Верховна Рада, ще у УРСР, прийняла Декларацію про&nbsp; державний суверенітет України. <i>(Оплески)</i> Давайте привітаємо один одного і весь український народ з цією визначальною датою.</p>
<p>Минула чверть століття з того моменту, коли було визначено, що Україна – незалежна, суверенна держава, і сьогодні ми стоїмо теж, саме сьогодні, на порозі прийняття важливих історичних рішень, які забезпечать європейську інтеграцію України, які забезпечать становлення демократії, які забезпечать розвиток місцевого самоврядування. Тому і я думаю, що саме сьогодні відбудеться подія, яка відмежує нас від пострадянського централізованого минулого і поставить перед нами дуже чіткий шлях щодо побудови сучасної європейської держави. Шановні колеги! Саме сьогодні ми маємо, нарешті, цей шанс.</p>
<p>Шановні колеги. Ми маємо достатньо серйозний і напружений порядок денний сьогодні. У нас є дуже багато завдань, які ми маємо вирішити. Зважаючи на те, що ми будемо сьогодні розглядати Постанову про включення до порядку денного Конституції України і направлення її до Конституційного Суду, а також те, що у нас є багато законів, пов'язаних з міжнародними зобов'язаннями співпраці в економічній сфері з різними міжнародними фінансовими організаціями, питання безпеки, безвізового режиму, соціально-економічного життя країни, я внесу пропозицію про те, щоб сьогодні визначити достатньо ефективний графік нашої роботи, пленарного засідання. І розраховую на вашу підтримку.</p>
<p>Шановні колеги, перед тим, як ми розпочнемо розгляд питань порядку денного, хочу поінформувати вас, що сьогодні в залі парламенту присутні посли і представники дипломатичного корпусу різних держав світу. Давайте привітаємо наших партнерів. <i>(Оплески)</i></p>
<p>&nbsp;Шановні колеги! Присутні члени Венеціанської комісії і представники Ради Європи. Давайте привітаємо! <i>(Оплески)</i></p>
<p>&nbsp;А також, шановні колеги, представники органів місцевого самоврядування, всіх трьох асоціацій органів місцевого самоврядування: обласних, районних, сільських, селищних і міських рад, міські голови, голови обласних рад – присутні в цій залі. Вітаємо вас, шановні колеги! <i>(Оплески) </i></p>
<p>&nbsp;Шановні колеги, у зв'язку з великим обсягом питань, які нам потрібно сьогодні прийняти, зважаючи на напружений графік,&nbsp; пропонується з 12 до 12.30 не оголошувати перерви, зробити сьогодні одну перерву між засіданнями з 15 до 16 години. А від 16 години у разі необхідності можна буде продовжити пленарне засідання до завершення розгляду питань сьогоднішнього порядку денного або питань, які будуть визначені народними депутатами України.</p>
<p>Шановні колеги, перед тим, як поставити цю пропозицію на голосування, прошу всіх колег зайняти свої місця.</p>
<p>Шановні колеги, готові до голосування? Вноситься пропозиція, шановні колеги, у зв'язку з напруженим порядком денним і актуальністю різних питань, які потрібно сьогодні ухвалити,&nbsp; пропонується з 12 до 12.30 не оголошувати перерву і зробити сьогодні засідання з однією перервою з 15 до 16 години, годину, і далі продовжити вечірнє засідання, з можливістю продовження цього засідання до вичерпання питань порядку денного або питань, коло питань, які будуть визначені саме народними депутатами України. Приймається?</p>
<p>Прошу, шановні колеги, займайте свої місця, і саме за цю пропозицію я закликаю вас проголосувати, і ставлю її на голосування. Будь ласка, шановні колеги.</p>
<p>&nbsp;</p>
<p>12:47:25</p>
<p>За-241</p>
<p>241, шановні колеги. Рішення ухвалено.</p>
<p>Будемо працювати саме за таким порядком сьогодні, за таким регламентом.</p>
<p>Шановні колеги народні депутати, переходимо до розгляду питання про проект Закону про внесення змін до Конституції України (щодо децентралізації влади).</p>
<p>І я, вельмишановні колеги, хочу вас проінформувати, що у пленарному засіданні Верховної Ради бере участь Президент України Петро Олексійович Порошенко. Прошу привітати Президента України. <i>(Оплески)</i> А також&nbsp; Прем?єр-міністр України Арсеній Петрович Яценюк. Давайте привітаємо Прем?єр-міністра. <i>(Оплески)</i></p>
<p>Шановний пане Президенте, шановний пане Прем?єр-міністр, шановні колеги народні депутати! На ваш розгляд вноситься проект Закону (2217а) про внесення змін до Конституції України (щодо децентралізації влади). Законопроект внесений Президентом України відповідно до статті 154 Конституції України та визначений ним як невідкладний.</p>
<p>Згідно з вимогою частини першої статті 146 Регламенту Верховної Ради України питання розглядається за процедурою повного обговорення. Тому пропонується наступний порядок розгляду. Буде інформація – виступ Президента України Петра Олексійовича Порошенка. Далі буде співдоповідь голови комітету профільного – до 5 хвилин. Далі буде можливість виступити керівникам депутатських фракцій і груп – по 3 хвилини, це 21 хвилина. І далі ми виділимо три виступи від народних депутатів позафракційних з цього питання – по 2 хвилини. Далі буде заключне слово, і ми зможемо перейти, після результатів обговорення, ми зможемо перейти до питання голосування по суті і ухвалення відповідного рішення.</p>
<p>Шановні колеги народні депутати, якщо немає заперечень, я запрошую до слова Президента України Петра Олексійовича Порошенка. Будь ласка, вельмишановний пане Президенте. <i>(Оплески) </i></p>
<p>&nbsp;</p>
<p>12:50:08</p>
<p>ПОРОШЕНКО П.О.</p>
<p>Дорогий, шановний український народе! Шановні народні депутати! Шановні керівники&nbsp; іноземних представництв! Ваша Високоповажносте! Дорогі&nbsp; друзі! Я хотів би&nbsp; приєднатися до привітань Голови Верховної Ради&nbsp; з 25 річницею ухвалення Декларації про державний суверенітет&nbsp; України. <i>(Оплески)</i></p>
<p>&nbsp;За той&nbsp; історичний чин заочно дякую&nbsp; всім 355 тодішнім народним обранцям, що голосували, і віч-на-віч тим небагатьом&nbsp; народним депутатам&nbsp; першого скликання,&nbsp; які і зараз працюють в поточній каденції Верховної Ради, і сьогодні присутні в залі. Ви тоді здійснили мужній і історичний крок. <i>(Оплески)</i></p>
<p>&nbsp;І я пригадую, що попервах багато хто скептично поставився до декларації як нібито до такої собі комуністичної&nbsp; інтрижки направленої на те, щоби збити швидкість руху за незалежність, ніби ця декларація заважала тоді утворенню незалежності української держави. Та заспокойтеся: час все розставив на свої місця. І без цієї декларації не було би і Акту проголошення незалежності&nbsp; України, і вона нібито стала його предтечею. І свій історичний&nbsp; вибір український народ підтвердив як на референдумі 1 грудня 1991 року, так і у ще незавершеній&nbsp; вітчизняній війні за незалежність, за суверенітет, за територіальну цілісність нашої держави, де факто, за право&nbsp; на її існування як великої&nbsp; європейської нації. Ми не просто вистояли цей важкий рік у цій нерівній боротьбі. Ми зміцнилися настільки, що для супротивника стало надто очевидною дуже висока&nbsp; ціна, якою може обернутися пряме подальше вторгнення. І ніж &nbsp;атакувати нас з тилу – набагато дешевше підірвати нас, ніж атакувати нас з фронту –&nbsp; набагато дешевше підірвати нас з глибокого тилу.</p>
<p>Тому наше з вами завдання – не&nbsp; лише збудувати непробивні фортифікації. До речі, сьогодні саме в цей день, я визначив дату, коли має бути завершена побудова фортифікаційних споруд.&nbsp; Ми справилися з цим. І фортифікаційні споруди на лінії зіткнення укріпили оборону нашої держави. Але треба вжити подальших заходів для недопущення будь-якої внутрішньої дестабілізації, яка би зробила Україну легкою добичею хижого ворога. Ворога, який не бачить нашого з вами місця на політичній карті Європи.</p>
<p>Повторю те, що&nbsp; вчора казав в Ужгороді і Мукачевому. Анархії в Україні я не допущу. Почитаймо підручники історії. Хіба не було у нас&nbsp; періоду отаманщини – яскравого, але короткого і трагічного. Хіба не завершився цей період отаманщини повною перемогою Росії і втратою незалежності України майже на 70 років? Вороги України, запам'ятайте: так більше не буде! (<i>Оплески</i>)</p>
<p>І жодна партія не матиме ані збройних підрозділів, ані озброєних кримінальних утворень. Хоч я і проголосив курс на демонополізацію, але монополія на застосування&nbsp; сили і зброї назавжди залишиться лише за державою, якими б поки недосконалими і не були наші правоохоронні органи. І нікому недозволено здавати патріотичні шеврони в оренду бандитам.</p>
<p>Я вдячний вам, шановні&nbsp;&nbsp; народні депутати, за ту безпрецедентну увагу, яку ви приділили цього тижня резонансним подіям на Закарпатті. Це правильно.</p>
<p>Не чекаючи на результати роботи створеної вами комісії, я прийняв важливі кадрові рішення. Там все гранично ясно: кільком кланам стало тісно на гірських стежках, контрабандних цигарок на всіх забракло. А Мінздрав давно попереджав, що куріння&nbsp; є дуже небезпечним для здоров'я. <i>(Оплески)</i> І як і попереджав Мінздрав, голови полетіли цілком заслужено. Спільними з урядом зусиллями відповідними міністерствами і відомствами ми почистили верхівку обласної державної адміністрації, міліції, Служби безпеки України, митниці, прикордонної служби. І я впевнений, що ми подолаємо рецидиви середньовічної клановості у географічному центрі Європи, і Закарпаття радуватиме світ яскравими рекламно-туристичними буклетами, а не&nbsp; залпами бандитських гранатометів.</p>
<p>На цій оптимістичній ноті дозвольте перейти до головної теми мого виступу. Я спробую лаконічно пояснити, чим же так важливі і доленосні для країни зміни Основного закону, який ви сьогодні, якщо на те буде ваша воля, спрямуєте на розгляд Конституційного суду України. Перш за все, я хочу наголосити, я лише суб'єкт подання, а справжніми авторами є дві високоповажні комісії: українська конституційна і європейська венеціанська, яка схвалила роботу, велику роботу, яка була проведена в Києві. Вчора я провів телефонну розмову з головою Венеціанської комісії Ради Європи Джанні Букіккіо. Він ще раз наголосив на підтримці конституційних змін і повній їх відповідності європейським стандартами, в тому числі, і в частині місцевого самоврядування.</p>
<p>Звичайно, що я не був стороннім спостерігачем в процесі підготовки змін. Частково конституціоналісти врахували моє бачення, детальніше викладене в тому проекті, який я подавав ще минулого літа. Отож, ці зміни, ми про них говорили більше року. Час від балачок нарешті переходити до діла. Переконаний, що за два тижні, які минули від надходження законопроекту до стін парламенту, ви всі встигли уважно його вивчити, часом навіть дуже прискіпливо. Тому зупинюсь на найважливіших моментах.</p>
<p>Головне. Вперше в історії України і глава держави, і український уряд, який підтримує проект, добровільно поступаються величезним обсягом повноважень, які поки що належать до президентсько-урядової виконавчої вертикалі.</p>
<p>По-друге, ми ділимося не лише владою – ми ділимося і відповідальністю. І пряма норма оновленої Конституції вимагатиме, щоб будь-яка, цитую, "зміна компетенції органу місцевого самоврядування обов'язково здійснювалася з одночасними відповідними змінами в розподілі фінансових ресурсів. Більше не буде абсолютно байдужого популізму, не підкріпленого фінансовим ресурсом, який лише обтяжує територіальні громади. Ця вимога ще не схвалена, але вже виконується. Ще на початку року нами з вами внесені зміни до Бюджетного та Податкового кодексів, які в результаті на 40 відсотків збільшили доходи місцевих бюджетів.</p>
<p>По-третє, повноваження, які ми передаємо на рівень громад, а не областей, і, не дай Боже, на рівень якихось міфічних республік, саме громади, як то міста, села, селища та їхні об'єднання, є первинною, базовою, головною одиницею в системі адміністративно-територіального устрою України, його опорною конструкцією, його наріжним каменем.</p>
<p>По-четверте, інститут голів державних адміністрацій, який<a name=Temp></a> нині призначається з Києва, пропонується ліквідувати. Оперативне управління областями і районами повністю переходить до обласних і районних виконавчих комітетів. Вони формуються радами відповідного рівня, що їх обирають люди. Виконкоми підзвітні і підконтрольні лише обраним радам відповідного рівня. Це те, про що давно мріяли прихильники місцевого самоврядування. Я підкреслюю –&nbsp; лише радам, а це означає – лише виборцям. Ні Президенту, ні уряду – лише народу. Всі ці кроки, цілком зрозуміло, наближають реальну владу до людей, образно кажучи, на відстань витягнутої руки. Крім того, належна повага до місцевих специфіки і традицій, які не суперечать загальнонаціональним інтересам та законам, зроблять нашу країну сильнішою та міцнішою.</p>
<p>Моя принципова позиція, яку, я сподіваюся, поділяєте і ви, шановні народні депутати, децентралізації немає місця в таких сферах, як оборона, національна безпека, зовнішня політика, контроль за дотриманням конституційних прав і свобод громадян. <i>(Оплески)</i></p>
<p>&nbsp;Для нагляду за додержанням Конституції і законів&nbsp; органами місцевого самоврядування, виключно для нагляду, в районах і областях вводиться новий інститут – інститут префектів. Думаю, ніхто, кому притаманне державне мислення, не виступатиме із запереченням щодо такої абсолютно виправданої перестороги. Префекти отримають значно менші повноваження, ніж зараз мають голови державних адміністрацій. Вони не матимуть жодного стосунку до розпорядження бюджетними потоками і фінансовими ресурсами місцевого рівня. Вони не керуватимуть, а лише здійснюватимуть наглядові функції.</p>
<p>Важлива деталь. Призначатимуться і звільнятимуться префекти в такий самий спосіб, як нині голови держадміністрацій: Указом Президента за поданням українського уряду. Хто хоче в цьому положенні відшукати збільшення повноважень глави держави, не знайдете навіть вдень з вогнем.</p>
<p>Шановні народні депутати, дозвольте тепер попросити вашої особливої уваги. Я нарешті дійшов до того пункту, претензії до якого були найбільшими, але геть не обґрунтованими, що я вам зараз і доведу мовою сухого конституційного тексту. Вчитайтеся, вдивіться, вслухайтеся.</p>
<p>Йдеться про так зване право Президента розпускати місцеві ради. Чому я кажу "так зване"? Тому що насправді там чорним по білому написано: воно є спільною прерогативою голови держави, Конституційного Суду і українського парламенту. Якщо чорти поплутають якусь місцеву раду, і вона ухвалить рішення, яке створює загрозу суверенітету, територіальній цілісності чи національній безпеці України, яке порушує Конституцію України, Президент зможе негайно, просто блискавично, тимчасово призупинити її повноваження. Так свого часу можна було б за лічені години вчинити абсолютно обґрунтовано з Верховною Радою Автономної Республіки Крим. Всі це пам'ятають, а особливо Рефат Чубаров і Мустафа Джемілєв.</p>
<p>Потім слово за судом, Конституційним Судом. А далі ви, тобто Верховна Рада, ухвалюєте рішення про призначення позачергових виборів відповідної ради чи голови громади. Без вас, народних депутатів України і українського парламенту, нічого цього відбутися просто не може. Але ви і зараз, але без будь-якого порушення, без будь-якого рішення суду можете прийняти рішення про припинення повноважень будь-якої ради і призначення виборів.</p>
<p>Отже, ми навпаки, збільшуємо гарантований захист конституційний місцевого самоврядування. І той, хто виступає за децентралізацію без такого вкрай важливого запобіжника, по суті пропонує федералізацію. Саме так воно і є, якщо центральна влада не має права негайно класти край будь-яким сепаратистським вивертам. Венеціанська комісія право на таке, цитую, "більш швидке і ефективне втручання, як призупинення повноважень рад" визнала цілком обґрунтованим. Висновок логічний в межах права і здорового глузду. Право розпуску органів місцевого самоврядування органами центральної влади притаманно багатьом європейським демократіям. А що вже казати про Україну в цій нашій ситуації. І в цілому Венеціанська комісія визнала запропоновану нами модель такою, яка є сумісною з Європейською хартією місцевого самоврядування.</p>
<p>Децентралізація наблизить нашу політичну систему до європейської, а, з іншого боку, стане ще однією нашою цивілізаційною відмінністю від сусідів по радянському таборі. Бо самоврядування, я вже про це днями говорив, просто неможливо в тоталітарній або авторитарній державі.</p>
<p>Шановні народні депутати! Дорогі українці, співвітчизники! І кілька слів про те, чого в супереч чуткам та конспірологічним версіям в проекті просто немає жодного натяку на федералізацію. Україна була є і буде унітарною державою! <i>(Оплески) </i>І проект змін до Конституції не передбачає і не може передбачати ніякого, як сьогодні написали деякі ЗМІ, особливого статусу Донбасу. Там його просто немає. <i>(Оплески)</i></p>
<p>Проект лише припускає можливість специфічного порядку здійснення місцевого самоврядування в окремих адміністративно-територіальних одиницях Донецької і Луганської областей, що визначається окремим законом. Хочу наголосити, що цей окремий закон двічі ухвалювала Верховна&nbsp; &nbsp;Рада України попереднього і цього скликання.&nbsp; Я впевнений в тому, що запропонована норма жодною комою не виходить за межі Мінських домовленостей. Які всім світом, Радою безпеки Організації Об'єднаних Націй, всіма нашими партнерами, які забезпечують потужну світову коаліцію підтримки України під час російської агресії, ці Мінські домовленості визнані безальтернативною основою для політико-дипломатичного врегулювання.</p>
<p>На нас, і це я хочу сказати окремим дописувачам в соціальних мережах, на нас, на Україну, на українську владу і на мене як на українського Президента ніхто не тисне. І тиснути не може, і не зможе.</p>
<p>Так, наші американські та європейські партнери, які реально допомогли нам вистояти перед агресією з боку світової наддержави, демонструють цілком виправдану зацікавленість в успішності конституційного процесу. Але визначатися нам з вами: Президенту, Верховній Раді України. В цій ситуації будь-яке рішення має як свої причини, так і наслідки, які слід відповідально врахувати, реалізуючи свої суверенні права.</p>
<p>Ми куди більшою мірою, ніж США чи Європа, зацікавлені у вирішенні кризи на Донбасі політико-дипломатичним шляхом. І я закликаю вас, закликаю вас не позбавляти Україну такої можливості.</p>
<p>Я не сумніваюсь, що ми просто не маємо права створювати власними руками такої ситуації, яка залишить Україну сам-на-сам з агресором. Тому зараз, сьогодні і в майбутньому, коли ми&nbsp; будемо голосувати за прийняття Конституції в цілому, нам треба надзвичайно відповідально підійти до цього голосування.</p>
<p>Розумію, як важко за таку норму голосувати. Повірте, і підписувати її непросто. Але ми з вами як політики, ні, як державні діячі повинні зробити це заради України. Нас обирали не для того, щоб ми лише задоволення отримували, треба вміти приймати некомфортні рішення, роз'яснювати їх людям і нести за них відповідальність. Ми, звичайно, можемо стати в красиву позу, але вона надто дорого обійдеться країні. Отож закликаю вас підтримати запропоновані зміни, воно, до речі, не зачіпають розподілу повноважень між Верховною Радою, урядом і Президентом, а стосуються лише стосунків Києва, центральної влади і громад, тобто місцевого самоврядування. Час-від-часу лунають голоси, мовляв, з управлінської точки зору ефективнішою була би або президентська, або парламентська модель в чистому вигляді. Свою позицію я сформував в День Конституції, промовляючи перед випускниками Києво-Могилянської академії. Гіпертрофована влада президентів на пострадянському просторі стала ознакою авторитарних, а то і взагалі диктаторських режимів. І за межі цієї недемократичної резервації ми зараз робимо рішучий і безповоротний крок. А чиста, без домішок парламентська модель для нас також є проблематичною з огляду на агресію і потужну довготривалу військову загрозу. Вона не закінчиться не за місяць, не за рік і ми маємо навчитися жити в цих умовах, протистояти таким викликам неможливо без Президента Головнокомандувача наділеного достатнім обсягом повноважень. Того, що дає Конституція мені, як Президенту, і як Верховному Головнокомандувачу цілком вистачає, просити більшого, я буду перший Президент, який декларує просити більшого я не маю ніякого наміру. Чинна форма правління, яка в нас склалася на цей час для України є абсолютно оптимальної і закликаю політиків не збурювати суспільство пустими балачками, а вчитися демократії і засвоювати, засвоювати мистецтво пошуку компромісу нам це зараз дуже потрібно продемонструвати Україні і продемонструвати світові міцність нашої єдності. Це саме те, чого чекає від нас український народ і світова спільнота.</p>
<p>В найближчому майбутньому нагальними є зміни до Конституції в частині реформування прогнилої судової системи. Перші кроки до її очищення ми лише почали робити, але глобальна трансформація потребує поправок до Основного Закону і я з нетерпінням очікую їх від Конституційної комісії. Вчора під час розмови з Венеціанською комісією ми також домовилися, що розгляд буде здійснений влітку і ми отримаємо його найближчим часом, після того, як Конституційна комісія прийме і подасть його.</p>
<p>Хочу окремо пояснити свою позицію і звертаю вашу увагу. Увага! Щодо розділу Х Конституції України – це Автономна Республіка Крим. На подальших етапах своєї роботи я прошу Конституційну комісію дослухатись до лідерів кримськотатарського народу і передбачити, що Автономна Республіка Крим як невід'ємна складова частини України є національно-територіальним утворенням, через яке кримськотатарський народ реалізує своє право на самовизначення. <i>(Оплески)</i></p>
<p>Шановні народні депутати, ті, хто ще не визначився і буде визначатися або визначається прямо зараз, от вам ще додатковий орієнтир, який дозволить вам прийняти рішення. Проект змін, запропонований на ваш розгляд, підтриманий Конституційною комісією, авторитетними українськими експертами, Венеціанською комісією, нашими ключовими міжнародними партнерами, поради яких ми самі від питали. Найбільш затяті&nbsp; критики, Російська Федерація, так звані ЛНР і ДНР, всі, я думаю, мали можливість ознайомитись з сьогоднішньою заявою Міністерства закордонних справ Російської Федерації. Скажіть, хіба це не аргумент,&nbsp; що ми з вами чинимо правильно? <i>(Оплески)</i></p>
<p>&nbsp; І я прошу вас&nbsp; підтримати цей проект змін до Конституції. Насамперед, я розраховую на позитивне голосування парламентської коаліції, але закликаю&nbsp; до рації і ті&nbsp; політичні сили, які знаходяться за межами парламентської коаліції. Я б дуже хотів би, щоби зміни стали виявом безпрецедентно широкого політичного&nbsp; консенсусу, адже&nbsp; тільки в такому випадку, вони можуть бути стійкими і тривалими.&nbsp; Я впевнений в тому, що лише в такому випадку ми продемонструємо, ще раз кажу, світові&nbsp; і українському нардові&nbsp; нашу єдність і непорушність нашого суверенітету, територіальної цілісності, нашої незалежності.</p>
<p>Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякуємо, пане Президенте.</p>
<p>Будь ласка, для співдоповіді&nbsp; з питання запрошується&nbsp; до слова голова&nbsp; Комітету Верховної Ради&nbsp; України профільного&nbsp; з питань правової політики та правосуддя Руслан Петрович Князевич. Будь ласка.</p>
<p>&nbsp;</p>
<p>13:15:58</p>
<p>КНЯЗЕВИЧ Р.П.</p>
<p>Вельмишановний&nbsp; пане Президенте! Пане Голово!&nbsp; Шановні колеги! Дозвольте мені від імені Комітету з питань правової політики та правосуддя, до предмету відання якого належать питання внесення змін до Конституції, зачитати висновок, який на своєму засіданні вчора прийняв одностайно наш комітет.</p>
<p>Комітет Верховної Ради з питань правової політики&nbsp; та правосуддя розглянув на своєму засіданні, поданий Президентом України як невідкладний, проект Закону про внесення змін до Конституції (щодо децентралізації влади)&nbsp; (за реєстраційним номером 2217а) та встановив таке.</p>
<p>Метою законопроекту є відхід від централізованої моделі управління&nbsp; в державі, забезпечення спроможностей&nbsp; місцевого самоврядування та побудова ефективної системи територіальної&nbsp; організації влади в&nbsp; Україні, враховуючи принципи субсидіарності, повсюдності і фінансової самодостатності місцевого самоврядування.&nbsp; Для досягнення&nbsp;&nbsp; поставленої мети, проектом пропонується внести зміни до статей&nbsp; 85, 92, 106, 118, 119, 121, 132, 133, 140-144, 150, а також "Перехідних положень" Конституції України.</p>
<p>Ці зміни стосуються, в першу чергу, децентралізації державної влади в Україні та посилення конституційно-правового статусу місцевого самоврядування. Пропонується встановити, що&nbsp; адміністративно-територіальний устрій ґрунтується&nbsp; на засадах єдності та&nbsp; цілісності державної території, децентралізації влади, повсюдності та спроможності місцевого самоврядування, сталого розвитку адміністративно-територіальних одиниць з урахуванням&nbsp; історичних, економічних, екологічних, географічних і демографічних особливостей етнічних і культурних традицій.</p>
<p>Законопроектом передбачено, що розмежування&nbsp; повноважень у системі органів&nbsp; місцевого самоврядування та їх виконавчих органів різних рівнів здійснюється за принципом субсидіарності, що відповідає Європейській хартії місцевого самоврядування. Так, відповідно до статті 4 хартії, органи місцевого&nbsp; самоврядування у межах закону&nbsp; мають повне право вільно вирішувати будь-яке питання, яке не вилучене зі сфери їхньої компетенції і&nbsp; вирішення якого не доручено жодному іншому органу.</p>
<p>Крім того, змінами вилучається з конституційного регулювання&nbsp; місцеві державні адміністрації, та відповідно скасовується&nbsp; інститут голів місцевих державних адміністрацій. Натомість, основні&nbsp; повноваження зосереджуються на базовому рівні громад. Закріплюється матеріальна і фінансова основа місцевого самоврядування. Зокрема, визначається, що такою основою є земля, рухоме й нерухоме майно, природні ресурси і інші об'єкти, що є в комунальній власності територіальної громади, місцеві податки і збори, частина загальнодержавних податків та інші доходи місцевих бюджетів.</p>
<p>Разом з тим, запропонована децентралізація не передбачає послаблення центральної влади в таких питаннях, як оборона, зовнішня політика, національна безпека, верховенство права, дотримання прав і свобод людини. Саме тому для нагляду за додержанням Конституції і законів України органам місцевого самоврядування&nbsp; пропонується запровадити інститут префектів.</p>
<p>Проектом передбачено, що&nbsp; префекта призначає на посаду та звільняє з посади&nbsp; за поданням Кабінету Міністрів України Президент України.&nbsp; Префект зупиняє дію актів місцевого самоврядування з мотивів їх&nbsp; невідповідності&nbsp; Конституції чи законам&nbsp; України з одночасним звернення до суду.</p>
<p>Крім того, законопроектом передбачено, що в разі ухвалення головою громади, радою громади, районною і обласною радою&nbsp; акту, що не відповідає Конституції, створює загрозу порушенням державного суверенітету, територіальної цілісності чи загрозу національній безпеці, Президент України зупиняє дію відповідного акту з одночасним зверненням до Конституційного Суду, а також&nbsp; тимчасово зупиняє повноваження голови громади, складу громади району, обласної ради та призначає тимчасового державного уповноваженого.</p>
<p>У разі визнання Конституційним Судом акту голови громади, ради громади, районної обласної ради таким, що не відповідає Конституції України, Верховна Рада за поданням Президента України достроково припиняє повноваження відповідно і призначає позачергові вибори у визначеному законом порядку.</p>
<p>Президентом враховано комплекс заходів з виконання Мінських домовленостей від 12 лютого 2015 року, відповідно до цього у законопроекті передбачено, що особливості здійснення місцевого самоврядування в окремих районах Донецької, Луганської областей визначається законом.</p>
<p>Таким чином, запропоновані законопроектом зміни повністю відповідають&nbsp; європейським та міжнародним стандартам, враховують відповідні висновки та зауваження Венеціанської комісії, зокрема, висновок від 24 червня 2015 року за номером 803-2015, дадуть змогу забезпечити спроможність місцевого самоврядування і побудови ефективної системи територіальної організації виборів.</p>
<p>Відповідно до частини другої стаття 145 Регламенту Верховної Ради&nbsp; в межах предмету відання комітет робить наступні висновки. Згідно зі статтею 154 частиною першою статті 156 Основного Закону законопроект поданий до Верховної Ради&nbsp; належним суб'єктом права законодавчої ініціативи – Президентом України. Прийняття вказаного законопроекту не потребує викликаного системною єдністю норм Конституції України, одночасного внесення змін до розділу І – "Загальні засади", розділу ІІІ – "Вибори і референдуми" і розділу ХІІІ – "Внесення змін до Конституції України".</p>
<p>Законопроекти про внесення змін до статей 85, 92, 106, 118, 119, 121, 132, 133, 140-144 та 150 також перехідних положень Конституції України Верховної Ради&nbsp; восьмого скликання не розглядалися, Верховна Рада України восьмого скликання протягом строку своїх повноважень не&nbsp; змінювала положення цих статей, частин Основного Закону.</p>
<p>Попередній аналіз проекту дає змогу вважати комітету, що в ньому відсутні положення, які в раніше наданих висновках та прийнятих рішеннях Конституційного Суду України&nbsp; визнавались такими,&nbsp; що скасовують чи обмежують права чи свободи людини і громадянина або спрямовані на ліквідацію незалежності чи на порушення територіальної цілісності України.&nbsp; Також у комітету є підстави вважати, що положення проекту відповідають вимогам статей 157-ї і 158-ї Основного Закону і не потребуватимуть подальшого доопрацювання.</p>
<p>На думку комітету, прийняття запропонованих в проекті змін до Конституції не призведе до порушення міжнародних зобов'язань України.</p>
<p>Враховуючи викладене, а також положення статті 146-ї Регламенту Верховної Ради України, Комітет з питань правової політики та правосуддя на своєму засіданні більшістю голосів вирішив рекомендувати Верховній Раді України поданий Президентом України як невідкладний проект Закону про внесення змін до Конституції України (щодо децентралізації влади) за реєстраційним номером 2217а включити до порядку денного другої сесії Верховної Ради України восьмого скликання та направити до Конституційного Суду України для одержання висновку щодо його відповідності вимогам статей 157-ї та 158-ї Конституції України.</p>
<p>Дякую. Доповідь закінчив від комітету.</p>
<p>&nbsp;</p>
<p>ГОЛОВУЮЧИЙ. Дякую, Руслане Петровичу.</p>
<p>Шановні колеги, відповідно до порядку, який ми визначили на початку розгляду, я прошу фракції і групи українського парламенту записатись на виступи. Кожна фракція і група отримає по 3 хвилини виступів. Будь ласка.</p>
<p>Будь ласка, група - партія "Відродження", Віктор Бондар. Потім – "Народний фронт".</p>
<p>&nbsp;</p>
<p>13:24:09</p>
<p>БОНДАР В.В.</p>
<p>Вельмишановний Петре Олексійовичу, Володимире Борисовичу, Арсенію Петровичу, шановні колеги! Партія "Відродження" представлена в парламенті групою стовідсотково мажоритарників, і ми під час виборів, і після виборів, неодноразово вимагали провести процес децентралізації, повної, потужної, реальної, справжньої децентралізації в Україні.</p>
<p>Мова іде про передачу не тільки повноважень, але і передачу фінансових повноважень, бюджетних повноважень, передачу регуляторних повноважень та інших на місця.</p>
<p>Тому ми, безумовно, підтримуємо початок конституційного процесу по децентралізації. І подія, яка сьогодні відбувається в залі, є прямим свідченням того, що Україна стає на європейський шлях розвитку і починає реальні реформи, в тому числі конституційні.</p>
<p>Да, до цього законопроекту є ряд зауважень, в тому числі щодо надлишкових повноважень префектів. Є навіть відповідне зауваження Венеціанської комісії про те, що треба уважно вивчити в Конституційному Суді цей наданий повний перелік повноважень для префектів в тому числі. І ми очікуємо, що після рішення Конституційного Суду, у вересні місяці ми зможемо зробити висновки щодо того, які, дійсно, повноваження передаються, і як вони будуть реалізовуватися.</p>
<p>В той же час багато питань є, які ми ставимо, щоб були врегульовані восени, які стосується передачі, в тому числі фінансових, бюджетних та інших повноважень. Ми вимагаємо, щоб восени одночасно з розглядом змін до Конституції були внесені і проголосовані закони, які реально змінюють Бюджетний кодекс і передають повноваження, які реально змінюють регуляторні відносини і передають повноваження на місця, які в тому числі передають земельні повноваження місцевим органам влади і передають право комунальним власним громадам розпоряджатися землею і так далі.</p>
<p>Окремо дуже потужно стоїть питання, про яке неодноразово говорив Президент України, щодо забезпечення миру в країні, забезпечення миру на Донбасі і припинення війни, припинення бойових дій в зоні АТО.</p>
<p>Ми вимагаємо, ставимо окремо питання, щоб одночасно з Конституцією було чітко внесено закон, який у відповідності до Мінських угод визначить статус Донбасу, особливий статус Донбасу, як воно буде прописано, щоб ми продивилися, почитали і одночасно змінами проголосували повний пакет документів і по децентралізації, і по наведенню миру, і порядку в Україні.</p>
<p>Тому ми підтримаємо направлення в Конституційний Суд цих важливих змін і очікуємо восени рішення Конституційного Суду, одночасно з яким буде внесений повний пакет документів і законів по децентралізації, який буде розглянуто тут в залі. І тоді вже буде повністю прийнято рішення щодо остаточного голосування. Дякуємо і будемо підтримувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, "Народний фронт", Максим Юрійович Бурбак.</p>
<p>&nbsp;</p>
<p>13:27:20</p>
<p>БУРБАК М.Ю.</p>
<p>Шановний пане Президент, шановний головуючий, шановний Прем’єр-міністр, колеги депутати! Сьогодні в цей урочистий день, коли 25 років назад було прийнято Декларацію про державний суверенітет України, ми стоїмо на порозі впровадження докорінної, потрібної і нагальної реформи. Реформи з питань децентралізації влади.</p>
<p>Ця реформа фактично вже розпочалась. Зараз ідуть обговорення і затвердження перспективних планів об'єднання територіальних громад на місцях. Пам'ятаєте, коли в грудні ми приймали бюджет 2015 року і говорили, що громадам не вистачить грошей. Наразі вже маємо інформацію, що перевиконання місцевих бюджетів є на суму понад 10 мільярдів гривень. Тобто всі скептики, які говорили, що це не буде працювати, тепер не мають жодних підстав говорити.</p>
<p>Реформ розпочалась, її треба впроваджувати далі. Повноваження і децентралізацію влади треба тепер закріпити в Конституції. І ми, фракція "Народного фронту" буде підтримувати ці зміни до Конституції. Сьогодні ми будемо голосувати за включення в порядок денний та направлення на експертизу Конституційного Суду реформи по децентралізації влади. Повноваження громад як базового елементу будови нашої унітарної єдиної України – це громади, – треба зафіксувати в Конституції. І не треба нічого боятися. Це перший крок, який ми повинні сьогодні зробити і повинні йти далі. І до речі, провідні експерти конституційного права, Венеціанська комісія схвалили такі зміни до Конституції.</p>
<p>Тому фракція "Народного фронту" буде підтримувати даний проект рішення. І закликаю вас всіх далі його підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, Максим Юрійович.</p>
<p>Будь ласка, Юрій Анатолійович Бойко, "Опозиційний блок". Далі Олег Романович Березюк, "Самопоміч".</p>
<p>&nbsp;</p>
<p>13:29:19</p>
<p>БОЙКО Ю.А.</p>
<p>Шановний пане Президент, шановні гості, шановні народні депутати! Сьогодні, дійсно, ми розглядаємо дуже важливий закон, на який без перебільшення чекає вся країна. Тому що, якщо ми вийдемо на вулицю в Сумах або в Херсоні, Запоріжжі або в Івано-Франківську і спитаємо громадян, чи хочуть вони більше прав своєму регіону політичних, культурних, а саме головне, економічних, то з 10 – 9 буде "за". Люди, дійсно, розуміють, що єдиний шлях примирення і повернення стабільності в державі проходить, як це не парадоксально звучить, через децентралізацію в країні.</p>
<p>Якщо спитати у політиків, чи є документ, який внесений в зал досконалим і відповідає він на всі питання, які є в країні сьогодні в частини децентралізації, напевно, ні. І навіть не тому, що він був створений неправильно, а тому що дуже багато питань накопичилось за 25 років в нашій країні. Але всі розуміють, що потрібно з чогось починати, потрібно зробити перші кроки, потрібно, щоб комісія, яка створювала цей документ, продовжувала її системно втілювати, переробляти, вдосконалювати.</p>
<p>Тому наша фракція розглядає цей документ як базу для подальшого руху країни вперед і буде підтримувати зміни до Конституції, внесені в зал.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, Олег Романович Березюк.</p>
<p>&nbsp;</p>
<p>13:31:14</p>
<p>БЕРЕЗЮК О.Р.</p>
<p>Вельмишановний пане Президенте! Вельмишановний пане Голово! Вельмишановний народе України! Мир, воля, сила, незалежність, доля. "Доля. Ти не лукавила зо мною, и другом, братом і сестрою. Сіромі стала." І сьогодні цей сірома стоїть перед тобою разом зі своїми колегами.&nbsp; І в його руках доля не тільки його особисто і тих людей, доля народу і країни.</p>
<p>Ми за те, щоб писати Конституцію миру, Конституцію розвитку, Конституцію не для нас з вами, а для наших дітей, які мають жити в цій державі щасливо і безтурботно. Ми за те, щоб, безперечно, виконати всі Мінські домовленості заради миру і спокою на нашій землі. Ми за те, щоб вивести всі російські війська загарбників з нашої країни.</p>
<p>"Ти казала, учися, серденько моє, – колись з нас будуть люди. Ти сказала, а я учивсь і вивчився. А ти збрехала!"</p>
<p>Будапештські угоди, Харківські угоди, Крим, сьогоднішня ситуація.&nbsp; А ти збрехала!</p>
<p>Сила України в її силі. Ми поділяємо думку Президента України і Верховного Головнокомандувача, що сила в вертикалі – міліції, СБУ, Збройних Сил України. Суперцентралізація виконавчих функцій держави є запорукою стабільності і розвитку, і боротьби з ворогом.</p>
<p>Ми переконані, що вільний вибір життя громад і людей, магдебурзьке право європейське, яке в Україні існувало якнайдовше, буде запорукою розвитку цієї держави.</p>
<p>На превеликий жаль, ці зміни, які сьогодні запропоновані, шановні колеги, ми там не побачили, не проглядається децентралізація. І є ймовірність загрози суверенітету України. Але ми кажемо: "Ходімо, доленько моя! Ходімо далі. В нас немає зерна неправди за собою. Бо далі – слава!" Слава Україні!</p>
<p>Я хочу сьогодні пригадати вам одні слова. Присягаю…&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>БЕРЕЗЮК О.Р. Присягаю на вірність Україні. Зобов'язуюсь усіма своїми діями боронити суверенітет і незалежність України, дбати про благо...</p>
<p>&nbsp;</p>
<p>ГОЛОВУЮЧИЙ. Слава Україні!</p>
<p>Будь ласка, Олег Ляшко, Радикальна партія.</p>
<p>&nbsp;</p>
<p>13:35:10</p>
<p>ЛЯШКО О.В.</p>
<p>Шановний український народе, шановні колеги народні депутати! легендарний британський Прем'єр-міністр Вінстон Черчіль казав відому фразу. Коли йому Гітлер запропонував мир в обміну на здачу, він сказав: "Нам пропонують вибір між ганьбою і війною. Якщо ми виберемо ганьбу, у підсумку ми отримаємо і війну, і ганьбу".</p>
<p>Нам сьогодні знову, як і півроку тому, коли у парламенті агітували голосувати за Закон про особливий статус Донбасу і казали, що це зупинити ворога, що це дасть мир, голосувала більшість, крім Радикальної партії. Нам казали, що ми працюємо на Росію, що ми не підтримуємо мир. Покажіть мені, де на Донбасі мир? Ми сьогодні бачимо 50-тисячну армію, озброєну російською зброєю, навчену російськими інструкторами, яка готова будь-якої миті перейти вперед.</p>
<p>Нам кажуть про те, що якщо ми не проголосуємо ці зміни до Конституції, то від нас відвернеться Європа, від нас відвернуться наші союзники, Америка, від нас відвернеться весь світ. Я хочу нагадати, пане Президенте, слова Олександра Олеся, написані в 1943 році: "Коли Україна в нерівній борьбі вся сходила кров'ю, і слізьми стікала, і дружньої помочі ждала собі, Європа мовчала, Європа Мовчала!".&nbsp; Нам жити за цією Конституцією. Не шанованим членам Венеційської комісії, не нашим партнерам і друзям, союзникам в Європі і в Америці, нам – українцям жити за українською Конституцією. Держава, яка дозволяє собі зовні диктувати, яку Конституцію мати, якою мовою говорити, в яку церкву ходити, який державний устрій мати, це не держава, це не суб'єкт права, це об'єкт права. Колись наші лідери на Майдані домовились і підписали угоду з Януковичем. Український народ, всупереч угоді з Януковичем, сказав – геть Януковичу, і переміг український народ!</p>
<p>&nbsp;Пане Президенте України! Тисячі бійців, мирних громадян, які віддають своє життя сьогодні на фронті, вони віддають його за територіальну цілісність, за суверенну, за незалежну державу. Не за особливий статус цих територій, не за особливий статус для терористів, які сьогодні вбивають наших людей, а завтра будуть владою. Вони зі словами на вустах, я хочу вам нагадати ці слова, коли ви агітуєте нас голосувати за Конституцію, яка дає особливий статус: "Ще не вмерла України ні слава, ні воля…"</p>
<p><i>(Лунає Державний Гімн України)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </i></p>
<p><i>&nbsp;</i></p>
<p>ГОЛОВУЮЧИЙ.&nbsp; Слава Україні!</p>
<p>Шановні колеги народні депутати, запрошую до слова Ігоря Мироновича Єремеєва, група "Воля народу".</p>
<p>&nbsp;</p>
<p>13:39:57</p>
<p>ЄРЕМЕЄВ І.М.</p>
<p>Український народе! Пане Президенте! Шановні гості! Питання децентралізації влади – це питання, яке назріло протягом 25 років незалежності&nbsp; України, не було за 25 років в цій країні влади, яка б не хотіла мати абсолютної влади. І те, що ми сьогодні, завдяки тим трагічним подіям, які відбулися в&nbsp; Україні,&nbsp; змушені і приймаємо це рішення&nbsp; - це те, що хоче&nbsp;&nbsp;&nbsp; український народ.&nbsp;</p>
<p>Фракція "Воля народу" складається з мажоритарників, ми представляємо&nbsp; Західну&nbsp; Україну, Центральну&nbsp; Україну,&nbsp; Східну Україну. Тисячі сіл, які ми об'їхали і немає жодної селищної ради, або громади, яка б не сказала: дайте нам повноваження,&nbsp; ми знаємо, що необхідно робити, ми вміємо робити, дайте нам можливість, не концентруйте&nbsp; все в Києві.&nbsp; І ми прийняли рішення для себе, що ми будемо підтримувати даний законопроект.</p>
<p>Якщо виходити з тих обставин,&nbsp; які сьогодні відбуваються на сході і коли сьогодні наші воїни захищають&nbsp;&nbsp; Україну, і децентралізація влади є один із елементів&nbsp; Мінських угод, ми можемо сьогодні робити будь-які завгодно&nbsp; лозунги казати, ми&nbsp; можемо закликати до патріотизму. Але я хочу сказати, що півроку тому, якими трудами, якими зусиллями було важко зробити цей мир.&nbsp; Ми по-суті сьогодні маємо провокаторів, так: ідуть обстріли, є провокатори, тому що в&nbsp; Україні є бажаючі прожовувати війну! А ми хочемо&nbsp; миру, матері хочуть миру, жінки хочуть, щоб їхні чоловіки повернулись додому. І тому якщо сьогодні голосування збереже життя завтра, післязавтра хоч одного бійця, ми повинні це зробити. І не треба робити палких лозунгів. Можливо, є помилки, можливо. Можливо, щось треба вдосконалити, але ми зробимо це: будемо сперечатися, будемо знаходити рішення. У нас ще попереду два голосування. Але ми сьогодні зобов'язані зробити цей крок.</p>
<p>Фракція "Воля народу" буде голосувати за даний законопроект.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, "Блок Петра Порошенка", Юрій Віталійович Луценко.</p>
<p>&nbsp;</p>
<p>13:42:45</p>
<p>ЛУЦЕНКО Ю.В.</p>
<p>Шановний пане Президент, шановний пане Голово Верховної Ради, шановні народні депутати, шановні виборці! сьогодні ми є учасниками історичного моменту: передачі повноважень до місцевого самоврядування. Сьогодні ми можемо підтримати законопроект, який нарешті віддасть людям право на народовладдя, про яке мріє український народ протягом століть.</p>
<p>&nbsp;Друге. Ще раз хочу сказати критикам цієї частини документу. Префекти призначаються Кабінетом Міністрів і Президентом саме для того, щоб зберегти цілісну і демократичну Україну, зберегти її європейський вибір. Децентралізація без префектів – це федералізація, і цього ніколи не пройде! Путін і тут обломився!</p>
<p>&nbsp;Третє. Жодного особливого статусу для певних регіонів тут немає. І всім тим, хто так класно виступає тут диригентом або декламатором, навчіться читати: слово "статус", тим більше "особливий статус", в тому документі, який ми розглядаємо, немає!</p>
<p>Нагадаю, що різниця між статусом і особливістю самоврядування –&nbsp; це різниця між Автономною Республікою Крим і з особливістю самоврядування, які ми вводимо для всієї території України. Це велика різниця, і це варто запам'ятати.</p>
<p>І ще одне. Дійсно, в "Перехідних положеннях" Конституції є посилання на закон, який тут ми, в тому числі і колеги з "Самопомочі", прийняли про особливий статус самоврядування в певних регіонах Донецької і Луганської області. Нагадаю, цей закон діє 3 роки. Досить спекулювати тим, що ми віддаємо якусь частину назавжди. Три роки –&nbsp; особливий статус, при&nbsp; дев'яти, при дев'яти запобіжниках. Цей закон про особливе самоврядування може ввійти в силу там тільки при дев'яти умовах. Серед яких: скласти зброю, вивести окупаційні війська, допустити український закон на їхню територію і так далі. Досить спекулювати і тут виконувати ура-патріотичну шоу-програму!</p>
<p>&nbsp;Сьогодні тут Президент, за поданням Конституційної комісії, в яку входили всі політичні сили парламенту, пропонує мирний план. Це мирний план відновлення цілісності великої української держави. Да, є інший план. Да, він є. Можна завтра атакувати Донецьк і Луганськ. Всі, хто так браво агітує проти сьогоднішнього голосування, одягайте сьогодні камуфляж, беріть автомат і в першу…</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Будь ласка, завершуйте, Юрій Віталійович, 30 секунд.</p>
<p>&nbsp;</p>
<p>13:46:31</p>
<p>ЛУЦЕНКО Ю.В.</p>
<p>Я – батько солдата, який стояв весь свій відведений термін у Донецькому аеропорту, і тому кажу: хватить торгувати чужою кров'ю!&nbsp; Досить посилати на смерть чужих дітей! Голосуєте проти – завтра на фронт! В першу шеренгу і атакуйте Донбас!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>13:47:20</p>
<p>ЛУЦЕНКО Ю.В. Ми… за мирну реінтеграцію України, за те, щоб в Донецьку, Луганську, Ужгороді, Києві, Сумах, Харкові, – скрізь був український прапор, український закон і українська єдина нація. Ми за мирний шлях відновлення Донбасу. І тому сьогодні будемо голосувати за цей закон.</p>
<p>І останнє. Послухайте Росію – і зробіть навпаки! Не кидайте каміння в Європу, не плюйте в Америку! Послухайте заяву Кремля, яка проти сьогоднішнього закону, і зробіть навпаки. Голосуємо за мирну, вільну, єдину Україну!</p>
<p>&nbsp;</p>
<p>ГОЛОВУЮЧИЙ. Будь ласка, Сергій Соболєв, "Батьківщина".</p>
<p>&nbsp;</p>
<p>13:47:39</p>
<p>СОБОЛЄВ С.В.</p>
<p>Шановні колеги! У нас, можливо, була найважча ніч для нашої фракції, хоча Конституція приймається не вночі. Я не хочу вживати ура-патріотичних аргументів, закликати комусь іти на фронт. Бо, ви знаєте, це почесна місія, і це головне.</p>
<p>Але я хочу згадати 2 історичних факти, які були в цій сесійній залі. Сьогодні згадували вже Декларацію про державний суверенітет. У нас були, я не знаю, як їх назвати, – патріоти чи по-іншому, які закликали в цій сесійній залі не голосувати за декларацію, тому що за неї агітують комуністи. Я уявляю, що було б з державою, якби ми не проголосували тоді за Декларацію про державний суверенітет і послухали б ці аргументи.</p>
<p>Я пам'ятаю чудово конституційну ніч, коли так само нам казали: "Як можна голосувати за Конституцію, якщо нас шантажує Президент Кучма своїм указом про розпуск парламенту". Але члени уряду не побоялися і прийшли в сесійну залу, були тут і голосували і за українську мову як державну, і за те, щоб країна була єдиною і неділимою. І проголосували за те, щоб в країні була Конституція, за яку ми боролися останні 10 років. І ми добилися в цій же сесійній залі повернення до законної легітимної Конституції 2006 року.</p>
<p>Сьогодні у нас є один вибір. Він полягає в наступному. Мобілізація всіх воєнних і інших сил країни, яка неможлива без американських і європейських союзників, без країн НАТО. І той, хто плює сьогодні в сторону НАТО, чудово розуміє: наш патріотизм, наш героїзм без їх підтримки і їх зброї буде ніщо. Тому що ми протистоїмо Путіну, фашисту сьогодення, який повинен бути подоланий.</p>
<p>Саме тому позиція є одна. Не слухайте ні Москву, ні Вашингтон, ні Брюссель, слухайте себе. У нас є один сьогодні вибір. Ми повинні показати всьому світу: ми прагнемо миру, але з позиції сильної. І саме тому ми прийняли рішення голосувати за направлення в Конституційний Суд. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, від фракцій виступи завершено. Чи наполягаєте на виступах народних депутатів від фракцій? Зрозуміло.</p>
<p>Колеги, у нас присутній Прем'єр-міністр країни Арсеній Петрович Яценюк. Я запрошую Прем'єр-міністра до слова.</p>
<p>Будь ласка, шановний Арсеній Петрович.&nbsp; <i>(Оплески)</i></p>
<p>&nbsp;</p>
<p>13:51:30</p>
<p>ЯЦЕНЮК А.П.</p>
<p>Вельмишановний пане Президенте, пане Голово, шановні члени українського парламенту, представники волі українського народу! В цьому залі зібрались не політикани. В цьому залі зібрались державні діячі. І державним діячам треба приймати складні рішення. Я прошу, щоб ми зробили з вами висновки з минулого, з нашого українського минулого. Ми програвали тоді, коли ми не були єдині.</p>
<p>Наша українська нація сьогодні єдина в прагненнях щодо європейських цінностей і до кращого майбутнього. Наші люди проявили мудрість. Звертаюсь до українського парламенту проявити мудрість, прийняти Конституцію. І створити Україну як сильну державу. Ми не повторимо помилок минулого!</p>
<p>Об'єднайтесь, брати мої! Молю вас, благаю!</p>
<p>&nbsp;</p>
<p>&nbsp;ГОЛОВУЮЧИЙ. Вельмишановні колеги народні депутати, прошу зайняти свої місця. Хочу запросити до слова Президента України Петра Олексійовича Порошенка. Прошу, займайте свої місця.</p>
<p>&nbsp;</p>
<p>13:53:38</p>
<p>ПОРОШЕНКО П.О.</p>
<p>Дорогий український народе! Шановні народні депутати! Я думаю, що сьогодні за нами дивиться весь світ. Шановні політики, відповідальні і не дуже! Дорогі мої! Я знаю багато патріотичних віршів і пісень. Моя дружина каже, що я добре їх вмію співати. Але, дорогі мої, країна зараз чекає не віршів, не пісень і не тільки виконання Гімну. Країна чекає конкретних кроків, які сьогодні, не завтра і не післязавтра, а саме сьогодні має зробити український парламент, продемонструвавши єдність українських політичних сил, української Верховної Ради, українського суспільства і українського народу. І сьогодні в цьому залі зараз ви, дорогі мої, маєте це продемонструвати. Перемогти і повернути окупований Донбас в Україну ми зможемо виключно політико-дипломатичним шляхом, тут я підтримую голову моєї фракції Юрія Луценка.</p>
<p>Але є дуже важливий коментар, дорогі мої. Хто зараз хоче звинуватити Європу, хто зараз хоче звинуватити Сполучені Штати, те, що вони мовчали, те, що вони нічого не робили, те, що вони зрадили, це те, що потрібно зараз агресору – розколоти світову єдність, яка об'єдналася навколо України. І український парламент… І український парламент ніколи цього зробити вам не дозволить, я впевнений в цьому. Якщо зараз ви спробуєте включити уяву і змалювати картину, яка була би ситуація, якби Європа і Штати, дійсно, б мовчали цей рік, подивилися, де би зараз були російські війська і де була би Україна. Більш безвідповідальної&nbsp; позиції в цьому залі важко собі уявити.</p>
<p>Тільки потужна світова солідарність, тільки відповідальність України до виконання взятих на себе зобов'язань, тільки рішучі реформи, в тому числі і в парламенті, тільки боротьба з корупцією, тільки побудова незалежної судової гілки влади, створення інвестиційного клімату і зміни до Конституцією з децентралізацією, як ключовим елементом реформ, дозволять нам зберегти нашу рідну неньку Україну! І от зараз давайте заспіваємо Гімн!&nbsp;</p>
<p><i>(Лунає Державний Гімн України)</i></p>
<p>Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ПОРШЕНКО П.О. І з Богом, до голосування за Конституцію! Дякую вам!</p>
<p>&nbsp;</p>
<p>ГОЛОВУЮЧИЙ. Шановні пані та панове, шановні колеги народні депутати! Ставлю на голосування для прийняття&nbsp; в цілому проекту Постанови (реєстраційний номер 2217а/П) про включення до порядку денного другої&nbsp; сесії Верховної&nbsp; Ради&nbsp; України&nbsp; восьмого скликання законопроекту про внесення змін до&nbsp; Конституції&nbsp; України (щодо децентралізації влади) і про&nbsp; його направлення&nbsp; до Конституційного&nbsp; Суду&nbsp; України. Прошу голосувати і прошу підтримати справжню європейську реформу!&nbsp; Прошу голосувати.</p>
<p>&nbsp;</p>
<p>13:59:40</p>
<p>За-288</p>
<p>Слава&nbsp; Україні! Браво! <i>(Оплески)</i></p>
<p>&nbsp;</p>
<p>ПОРОШЕНКО П.О. Дякую вам!</p>
<p>&nbsp;</p>
<p>ГОЛОВУЮЧИЙ.&nbsp; Дякую, пане Президенте.&nbsp;</p>
<p>Продовжуємо нашу роботу. Дякуємо всім за таке рішення.&nbsp; Сильні громади незабаром будуть в Україні.</p>
<p>Шановні колеги народні депутати, передаю право ведення Першому заступнику Голови Верховної Ради України. Декілька постанов організаційних і переходимо до розгляду питань порядку денного.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>&nbsp;</p>
<p>14:01:00</p>
<p>ГОЛОВУЮЧИЙ. Шановні колеги, переходимо до проекту постанови, згідно регламенту нашого порядку денного,&nbsp; 2374а –&nbsp; проект Постанови про внесення змін до календарного плану проведення другої сесії Верховної Ради України восьмого скликання.</p>
<p>Є пропозиція від доповідача&nbsp; розглянути дану постанову за скороченою&nbsp; процедурою. Прошу проголосувати. Прошу підтримати.&nbsp; Будь ласка, голосуємо за скорочену процедуру.&nbsp; Будь ласка, прошу підтримати&nbsp;&nbsp; скорочену процедуру.&nbsp; Прошу поставити на голосування.&nbsp;</p>
<p>&nbsp;</p>
<p>14:01:17</p>
<p>За-67</p>
<p>Шановні колеги, я дуже прошу тих, хто хоче виясняти відносини, покинути зал. Вас хіба батьки не вчили, що битись негарно?!&nbsp;&nbsp;</p>
<p>Будь ласка, покиньте зал. Будь ласка, прошу, припинити&nbsp; фізичне протистояння. Дякую вам.</p>
<p>Шановні колеги, прошу зайняти свої робочі місця. Я прошу&nbsp; приготуватися до роботи. <i>(Шум у залі)</i></p>
<p>&nbsp;Увага! Шановні колеги, я прошу зайняти свої робочі місця і приготуватись до відповідальної роботи. Дякую за розуміння. Колеги, прошу на робочі місця у нас є обмежений час для прийняття рішень, давайте його&nbsp; не гаяти даремно.&nbsp;</p>
<p>Я ще раз прошу&nbsp; підтримати пропозицію розглядати постанову 2374а за скороченою процедурою. Шановні колеги, прошу підтримати. Прошу проголосувати за скорочену процедуру. Будь&nbsp; ласка, голосуємо.</p>
<p>Голосуємо за скорочену процедуру. Будь ласка.&nbsp;&nbsp;</p>
<p>&nbsp;</p>
<p>14:02:52</p>
<p>За-142</p>
<p>Не всі встигли.</p>
<p>Шановні колеги, будь ласка,&nbsp; поверніться на робочі місця. Побитися можна буде після пленарного засідання Верховної Ради України, тут треба працювати. Повернулися? Зайняли робочі місця.</p>
<p>Отже, чи готові до голосувань, колеги? Готові. Я ще раз ставлю на голосування пропозицію розгляду постанови&nbsp;&nbsp;&nbsp; за скороченою процедурою, будь ласка, прошу&nbsp; підтримати. Будь ласка, голосуємо. Прошу проголосувати. Шановні колеги, голосуємо.</p>
<p>&nbsp;</p>
<p>14:03:39</p>
<p>За-159</p>
<p>Рішення прийнято.</p>
<p>Дякую за відповідальну позицію. І запрошую до доповіді першого заступника голови Комітету з питань&nbsp; Регламенту та організації роботи Верховної Ради України&nbsp; Пинзеника Павла Васильовича. Будь ласка.</p>
<p>&nbsp;</p>
<p>14:04:00</p>
<p>ПИНЗЕНИК П.В.</p>
<p>Шановний головуючий! Шановні колеги&nbsp; народні депутати України,&nbsp;&nbsp; &nbsp;на своєму засіданні комітет 17 червня поточного року&nbsp; народними депутатами внесено було ініціативу продовжити роботу другої сесії Верховної Ради&nbsp; України до 1 вересня 2015 року.</p>
<p>Для узгодження позицій з цього питання комітет звернувся з листами до депутатських фракцій, депутатських груп з пропозицією визначитися щодо ініціативи комітету та запропонувати порядок роботи Верховної Ради&nbsp; України в цей період.</p>
<p>Постанова, яка пропонується до вашого розгляду, якраз і врегульовує зазначене питання. Вноситься проект змін до календарного плану проведення другої сесії Верховної Ради&nbsp; України восьмого скликання, який передбачає, по-перше, продовжити строк проведення другої сесії Верховної Ради&nbsp; України восьмого скликання до 1 вересня 2015 року; друге, передбачити 17 липня – година запитань до уряду, пленарне засідання, оголошення про час закриття сесії; третє, встановити, що з метою вирішення питань, пов'язаних із ситуацією в Україні та необхідністю прийняття у зв'язку з цим Верховною Радою відповідних рішень, пленарні засідання Верховної Ради&nbsp; скликаються у разі необхідності Головою Верховної Ради; четверте, Голові Верховної Ради&nbsp; України у випадку, передбаченому пунктом три цієї постанови невідкладно, але не пізніше, як за три дні до дня проведення пленарного засідання, інформувати народних депутатів про час, місце проведення такого пленарного засідання; і нарешті, п'яте, Апарату Верховної Ради&nbsp; України у випадках, передбачених пунктами 3 та 4 постанови, забезпечити здійснення заходів, необхідних для проведення пленарних засідань Верховної Ради&nbsp; України.</p>
<p>Прошу підтримати зазначений проект постанови. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, перш за все хочу, щоб депутати заспокоїлись, трішки щоб емоційний спав накал і напруга у залі. І я прошу записатися для обговорення. Будь ласка, два "за", два "проти", записуємося.</p>
<p>&nbsp;Романюк.</p>
<p>&nbsp;</p>
<p>14:06:17</p>
<p>РОМАНЮК В.М.</p>
<p>Слово передаю Унгуряну. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Унгуряну, з трибуни.</p>
<p>Будь ласка, пан Унгурян знімає свій виступ. І я запрошую до слова Македона Юрія Миколайовича, "Блок Петра Порошенка".</p>
<p>&nbsp;</p>
<p>14:06:40</p>
<p>МАКЕДОН Ю.М.</p>
<p>Шановні колеги, прошу підтримати вказану постанову, адже, якщо ми підемо на канікули на півтора місяця, люди нас не зрозуміють, на порядку денному є дуже багато законів, які потрібно приймати. І прошу підтримати цю постанову. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Кишкар Павло Миколайович, "Самопоміч".</p>
<p>&nbsp;</p>
<p>14:07:01</p>
<p>КИШКАР П.М.</p>
<p>Павло Кишкар, фракція "Самопоміч". Просимо народних депутатів дуже уважно вивчити цей документ, та дослухатися і продовжити роботу в другій сесії. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Соболєв Сергій, Всеукраїнське об'єднання "Батьківщина", будь ласка.</p>
<p>&nbsp;</p>
<p>14:07:24</p>
<p>СОБОЛЄВ С.В.</p>
<p>Ми вважаємо, в такий час треба надати можливість для термінового зібрання парламенту. Без сумніву, не можна закривати пленарні засідання. І це буде абсолютно чіткий виклик на ту ситуацію, яка сьогодні є. Будь-яка можливість зібратися для вирішення найважливіших питань – це сьогодні єдиний запобіжник для того, щоб тримати контрольовану ситуацію в державі. Ми будемо за це голосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ми провели ґрунтовну, відповідальну дискусію по даному питанню. Зараз перейдемо до голосування. Я прошу шановних колег зайти в зал і зайняти робочі місця.</p>
<p>Шановні колеги! Пане Олег Медуниця! Друже Олег Медуниця! Прошу повернутись, прошу не виходили з залу, не покидати робочі місця, а, навпаки, повертатися на робочі місця.</p>
<p>Шановні колеги, ми готові голосувати? Хто не проголосує, той відповідно виступає за припинення нашої роботи. Відповідальне, важливе голосування. Якщо готові голосувати, я ставлю на голосування проект Постанови про внесення змін до календарного плану проведення другої сесії Верховної Ради України восьмого скликання (2374а)</p>
<p>Я прошу приготуватися і прошу голосувати. Будь ласка, голосуємо, шановні колеги.</p>
<p>&nbsp;</p>
<p>14:09:15</p>
<p>За-187</p>
<p>Шановні колеги, так, по фракціях. Прошу включити по фракціям.</p>
<p>Давайте ще раз запрошу колег зайти в зал.</p>
<p>Я хочу наголосити, сьогодні величезна кількість важливих, надважливих законопроектів. Зараз легше всього оголосити перерву і потім буде неможливо зібратися.</p>
<p>Сьогодні в нас закони, які стосуються вимог МВФ. Я дуже прошу припинити емоційний обмін думками в кулуарах, а зайти в зал, щоб ми могли повернутися до даного питання, до питання, яке передбачає продовження нашої роботи. Я дуже прошу колег повернутися в зал і голів фракцій змобілізувати депутатів.</p>
<p>Шановні колеги, секретаріат Верховної Ради, прошу повідомити депутатів про те, що йде робота.</p>
<p>Хто має комунікацію з Радикальною партією, повідомне їм, що ми їх чекаємо в залі. Олег Валерійович Ляшко, якщо мене чує, поверніть фракцію в зал до роботи.</p>
<p>Шановні колеги, давайте порадимось. Ми можемо працювати чи оголошувати перерву? Давайте ще раз спробуємо повернутись до даного питання, якщо не вдасться, будь ласка, прошу змобілізуватися, прошу змобілізуватися, зараз я поставлю питання повернення до розгляду.</p>
<p>Шановні колеги, отже, я ставлю питання повернення до розгляду законопроекту 2374а. І прошу підтримати дану пропозицію. Прошу проголосувати, прошу підтримати. Будь ласка.</p>
<p>&nbsp;</p>
<p>14:12:03</p>
<p>За-185</p>
<p>Шановні колеги, на вимогу керівників фракцій оголошується перерва на 1 годину, до 15.00. Так добре буде?</p>
<p>Шановні колеги! Увага, колеги, роблю повідомлення. Згідно Регламенту перерва буде до 16 години. До 16.00 оголошується перерва. Я дуже прошу, щоб о 16.00 усі народні депутати прибули для продовження нашої роботи.</p>
<p>Ранкове засідання Верховної Ради&nbsp; України оголошую закритим. Ми чекаємо усіх о 16.00 в залі Верховної Ради&nbsp; України. Дякую.</p>

