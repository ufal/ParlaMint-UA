Стенограма пленарного засідання
20 березня 2015
&nbsp;
<div>
<p align=center><a name=_GoBack></a>ЗАСІДАННЯ ДВАДЦЯТЬ ПЕРШЕ</p>
<p align=center>Сесійний зал Верховної Ради України</p>
<p align=center>20 березня 2015 року, 10 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p><b>&nbsp;</b></p>
<p>10:02:16</p>
<p>ГОЛОВУЮЧИЙ. Доброго ранку, шановні колеги народні депутати, розпочинаємо наше ранкове засідання. Перед тим як провести реєстрацію народних депутатів хочу, шановні колеги, надати слово першому заступнику Голови Верховної Ради для оголошень. Будь ласка, Андрій Володимирович.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>10:03:03</p>
<p>ПАРУБІЙ А.В.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Доброго ранку, шановні колеги. Перш за все, хочу запросити усіх депутатів заходити в зал на свої робочі місця, полишати кулуари і йти для початку реєстрації. Але спочатку хочу зачитати оголошення.</p>
<p>Перше. Про створення у Верховній Раді України восьмого скликання міжфракційного депутатського об'єднання "Захист прав дітей – пріоритет держави". Головою міжфракційного депутатського об'єднання "Захист прав дітей – пріоритет держави" обрано народного депутата України Павелка Юрія Олексійовича.</p>
<p>Також хочу повідомити… Павленка, правильно, так. Також хочу повідомити, що на третьому поверсі нашого приміщення в кулуарах приміщення Верховної Ради знаходиться виставка ікон намальованих на ящиках від патронів у найгарячіших точках нашої передової в Пісках та в Дебальцевому. Сьогодні останній день виставки і тому прошу, хто має таке переконання придбати ікони, кошти підуть на потреби першого добровольчого мобільного шпиталю імені Миколи Пирогова, який надає допомогу військовим та цивільним у зоні проведення АТО.</p>
<p>Ще раз запрошую депутатів заходити в зал. Прошу голів фракцій як ми і домовлялися змінити якісну роботи Верховної Ради, працювати в залі. І тому прошу заходити в зал для початку нашої роботи.</p>
<p>&nbsp;</p>
<p>ГОЛОВУЮЧИЙ. Шановні колеги народні депутати, прошу займати свої місця у залі сесійної Верховної Ради України для проведення реєстрації і проведення пленарного засідання.</p>
<p>Будь ласка, прошу включити систему "Рада " для реєстрації.</p>
<p>&nbsp;</p>
<p>10:06:01</p>
<p>217 депутатів у залі. Оголошую ранкове пленарне засідання Верховної Ради України відкритим.</p>
<p>Перед тим, як ми перейдемо до "години запитань до Уряду", хочу від вашого імені шановні колеги народні депутати, від себе особисто привітати сьогодні депутатів, які відзначають день народження. А саме, давайте привітаємо Юрія Олексійовича Павленка з днем народження. Вітаємо, Юрій Олексійович. Добра і здоров'я. Пастуха Тараса Тимофійовича. Тарасе, вітаю щиро.<i> </i>Павла Васильовича Пинзеника. Вітаємо з днем народження, Павло Васильович. Олександр Юрійович Третьяков. Давайте привітаємо Олександра Юрійовича. А також Миколу Трохимовича Федорука. Микола Трохимович, вітаємо щиро!</p>
<p>Шановні колеги, так як ми узгоджували з вами тематику питань щодо "години запитань до Уряду". У нас були питання щодо тарифоутворення енергетики, а також питання, пов'язані із соціальним захистом, субсидіями, питання соціальної політки. Відповідно до цього рішення сьогодні від уряду буде виступати заступник міністра енергетики та вугільної промисловості – Олександр Светелік. А також – міністр соціальної політки України Павло Розенко.</p>
<p>Пропозиція наступна. Ми виділимо по 15 хвилин доповідачам, решту часу будуть запитання народних депутатів і відповіді. Якщо доповідачі раніше завершать, тоді на запитання у нас буде більше часу. Домовились? Прошу.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Будь ласка, запрошую заступника міністра енергетики – Олександра Светеліка. Будь ласка.</p>
<p>&nbsp;</p>
<p>10:08:40</p>
<p>СВЕТЕЛІК О.Д.</p>
<p>Шановні народні депутати! Демчишин у Брюсселі веде перемовини по питанням газу, ви знаєте. До міністерства я… У мене доповідь по запитанням, які до нас поступили. До міністерства надійшло 32 запитання від депутатських фракцій. Питання об'ємні, стосуються практично всіх галузей паливно-енергетичного комплексу, тому я спробую комплексно відповісти на них, зважаючи на брак часу.</p>
<p>Питання стосовно діяльності та розвитку концерну "Укрторф". Відповідно до статуту Державного концерну "Укрторф", затвердженого постановою Кабінету Міністрів&nbsp; України, учасниками концерну є дев'ять державних підприємств. Загальна чисельність працівників складає 970 человек. У 2014 році державними підприємствами - учасниками концерну видобуто 417 тисяч тон торфу, у тому числі торф фрезерний, паливний, торф сільського господарства. Виготовлена 171 тисяча тон брикетів та напівбрикетів.</p>
<p>Міненерговугілля на сьогоднішній день здійснюють заходи стосовно розробки та втілення в найкоротший термін регіональних&nbsp; програм з розвитку нафтодобувних підприємств, що спрямовані на широке використання торфу у комунальній теплоенергетиці, впровадження газогенераторних установок на торфі. В перспективі раціонально розширювати та впроваджувати у виробництво більш ефективні види добрив з торфу та на основі торфу, у тому числі гуматів натрію і калію, які застосовуються у сільському господарстві і тваринництві.</p>
<p>У поточному році Міненерговугілля передбачено розроблення програми розвитку торф’яної галузі України на період до 2020 року.</p>
<p>Також на сьогоднішній день існують декілька проблемних питань стосовно землевідведення, тому Міненерговугілля підготовлений проект Закону України про внесення змін до Земельного кодексу.</p>
<p>Питання використання видобутку українського газу. Воно стосувалося… Чому він не йде в повному обсязі населенню? Відповідно до вимог статті 10 Закону України про засади функціонування ринку природного газу ресурс природного газу для&nbsp; населення формується виключно за рахунок підприємств державної форми власності, а також тих, у статутному фонді яких державна частка власності перевищує 50 відсотків. Однак, необхідно зазначити, що з урахуванням зменшення споживання природного газу населенням, обумовленим, в першу чергу, реалізацією політики на заохочення енергозбереження, обсяг споживання природного газу цією категорією споживачів у 2015 році становитиме близько 14 мільярдів кубічних метрів, і цей попит буде повністю задоволено за рахунок власного видобутку. Природний газ, який видобувається приватними підприємствами, він реалізується іншим категоріям споживачів, у тому числі і промисловим, без будь-яких обмежень. Завдяки цьому в умовах суттєвого скорочення ресурсної бази цього&nbsp; енергоносія на території України вдається підтримувати загальний щорічний обсяг видобутку природнього газу на рівні 20 мільярдів кубічних метрів. Питання стосовно виконання проекту будівництва терміналу скрапленого газу в Одеській області, це питання диверсифікації газу для країни. Оперативне управління проекту LNG-термінал, морський термінал з прийому скрапленого природного газу здійснює державне підприємство Національний проект LNG-термінал, співвиконавцями плану заходів є Міненерговугілля та Національна акціонерна компанія "Нафтогаз". Кабінет Міністрів України розпорядженням затвердив попереднє техніко-економічне обґрунтування проекту. ТЕО - техніко-економічне обґрунтування передбачає будівництво на узбережжі Чорного моря два&nbsp; етапи&nbsp; LNG-терміналу для прийняття скрапленого природнього газу проектною потужністю 10 мільярдів кубічних метрів. Місцем розташування терміналу розглядається&nbsp; територія в районі Аджаликського лиману - це Одеська область. На першому&nbsp; етапі передбачається будівництво плавучої установки із зберіганням та регазифікацією LNG, потужністю 4,5 мільярда кубічних метрів на рік.</p>
<p>Другий етап будівництва наземного терміналу, введення в експлуатацію – 2018 рік. З метою реалізації цієї задачі Міждержінвестпроектом та компанією, американською компанією&nbsp; укладено договір про&nbsp; співпрацю щодо можливості реалізувати перший етап національного проекту. Потенціальним постачальником LNG до України визначено країни Північної та Західної Африки, Єгипет, Алжир, Нігерія, Перської затоки, Катар, Каспійського регіону, Азербайджан, Туркменістан. Закупівля LNG також може відбуватися на спотовому ринку. Згідно із розрахунками, капітальні витрати на будівництво терміналу складуть 846 мільйонів євро. Консорціум інвесторів профінансує 30 відсотків вартості будівництва&nbsp; терміналу, решта – 70 відсотків будуть залучені за рахунок кредитних ліній та/або розміщення облігацій. Будівництво з'єднувального газопроводу для підключення терміналу до газотранспортної системи України коштуватимуть 113 мільйонів євро.</p>
<p>Водночас необхідно зазначити, що на сьогодні існує ряд чинників, які уповільнюють процес реалізації цього проекту. Перший із них полягає в тому, що азербайджанською стороною - потенційним постачальником природного газу в акваторії Чорного моря не визначено остаточний термін будівництва на узбережжі Чорного моря терміналу по зрідженню природного газу, без чого постачання зрідженого газу в напрямку вітчизняного LNG-терміналу неможливе. І інший несприятливий чинник обумовлений остаточною невизначеністю турецької сторони відносно надання згоди українській стороні на безперешкодний прохід танкерів зі скрапленим газом через Босфор. Вчора і сьогодні ми проводимо перемови з турецькою стороною стосовно розв'язання оцієї проблеми.</p>
<p>Питання можливості вийти з Єдиного енергетичного простору із Росією. Питання стосувалося того, на якій стадії проект, яким пропонувалося будівництво вітрових електростанцій у гірській місцевості та території Львівської області. Це два питання, я перепрошую.</p>
<p>На сьогодні об'єднана енергетична система України працює паралельно з енергосистемами країн СНД та Балтії, в тому числі з ЄС, Росією. Вийти з цього енергетичного простору можна, і для цього у нас існує два варіанти. Перший – це працювати відокремлено у власній синхронній зоні, при цьому виникає маса проблем щодо збалансування та забезпечення надійної роботи нашої енергетичної системи. Другий варіант, по якому ми зараз працюємо, - це адаптувати нашу енергетичну систему до стандартів європейських та перейти у європейську синхронну зону. Цей проект ми реалізуємо спільно з нашими молдавськими та румунськими колегами за допомогою Європейського енергетичного співтовариства.</p>
<p>Щодо проектів із побудови вітрових електростанцій у гірській місцевості на території Львівської області 24 лютого цього року, 2015 року, на території Львівської області введено в експлуатацію в першу чергу Старосамбірської вітрової електростанції потужність 6,6 мегават. Загальна встановлена потужність&nbsp; там&nbsp; планується 12,5 мегавата.</p>
<p>Питання реалізації дії переходу будинків на опалення з газу&nbsp; на електроенергію. Про намір почати втілювати таку ідею в життя уряд заявляв ще навесні минулого року. Питання стосується того, на якому етапі ця робота іде у нас.</p>
<p>Кабінетом Міністрів&nbsp; України прийнято Постанову про стимулювання споживачів природного газу та теплової енергії до переходу на використання електричної енергії для опалення та підігріву води. Відповідно до зазначеної постанови НКРЄ встановлено для населення, які проживають в житлових будинках,&nbsp; обладнаних у встановленому порядку електроопалювальними&nbsp; установками, з 1 жовтня по&nbsp; 30 квітня включно спожитий граничний рівень тарифу. Визначено&nbsp;&nbsp; рівність ставок тарифів, диференційованих за періодами часу для кожного періоду: нічний, денний, напівпіковий і&nbsp; піковий. Відповідно до постанови&nbsp; НКРЄ будуть діяти коефіцієнти, які дозволять в нічні часи споживати електричну енергію за тарифом половинним від денного.</p>
<p>Питання можливості зміни статусу Бурштинської&nbsp; ТЕС на час війни. Зараз вона виробляє електричну енергію для експорту в країни Європи. З метою покриття дефіциту генеруючі потужності енергоблоків 8 і 9 Бурштинської ТЕС уже перефіксовано на роботу в основну частину об'єднаної енергетичної системи, підготовлено та направлено&nbsp; нашим фахівцям в "Західенерго" вимоги до завдання на розробку робочого проекту перефіксації блоку 11 Бурштинської ТЕС. Додатково розглядаємо питання забезпечення технічної можливості використання для покриття навантажень основної частини ОС при потребі ще&nbsp; трьох енергоблоків.</p>
<p>Ну я хочу зауважити, що крім потреби основної частини ОС головним завданням&nbsp; для Бурштинської ТЕС було і залишається забезпечення електричною енергією західних областей України.&nbsp; Це області, так званого, Бурштинського острову. І залишки ми переорієнтіруєм.</p>
<p>Питання законопроектне роботи в напрямні нормативного правового забезпечення виробництва та використання біогазу.</p>
<p>Питання виробництва&nbsp; для використання біогазу врегульовано Законом України "Про альтернативні джерела енергії". Крім того, відповідно до положення нещодавно поданого урядом України на розгляд Верховної Ради законопроекту про ринок природного газу, який ви вже прийняли в першому читанні, врегульовано засадні&nbsp; питання щодо вимог до стандартів транспортування біогазу системою магістральних та розподільних газопроводів. Зазначений законопроект вже, як сказав я, прийнято у першому читанні, і&nbsp; ми маємо надію, що найближчим часом парламентом цей законопроект буде прийнято в цілому.</p>
<p>Питання встановлення тарифів для населення. Це питання стосувалось випадку у разі прийняття Закону "Про ринок природного газу". У цьому контексті необхідно зазначити, що тариф на природний газ для населення включає декілька складових. Це вартість природного газу, як товару, вартість його транспортування магістральними і розподільними мережами, а також тариф на постачання, який покриває витрати газопостачальних компаній, пов'язаних з дистриб'юцією природного газу. Відповідно до проекту Закону про ринок природного газу, тарифи на транспортування та розподіл природного газу будуть встановлюватися відповідно до методології затвердженій Національній комісією регулювання енергетики та комунальних послуг. Водночас кінцева ціна на природний газ для населення буде визначатися постачальниками, на яких, відповідно до положень законопроекту, урядом буде покладено спеціальні обов'язки по захисту вразливих категорій споживачів. Такі ціни будуть встановлюватися постачальником на підставі вимог урядової програми, що визначатиме категорії споживачів, які потребуватимуть державної підтримки, а також з урахуванням рівня субсидій, які будуть надаватися у зв'язку з забезпеченням потреб відповідних категорій споживачів.</p>
<p>Питання, за інформацією Мінфіну, вже почалося зниження видобуванню газу із глибин понад 5 тисяч метрів, коли планується змінити той фіскальний режим, який було прийнято у грудні 14-го року для газодобувної індустрії. Міненерго України працює над планом щодо збільшення видобутку вуглеводів в Україні, що містить, зокрема, і внесення змін ставок рентної плати за користування надрами для видобування корисних копалин. Зокрема на видобуток природного газу.</p>
<p>Питання стосується, такі технічні, я б сказав, питання можливих технічних проблем, що можуть виникнути у випадку переходу населення з газового опалення на електричне у зв’язку з підвищенням тарифів на газове опалення. Відповідно до Постанови Кабінету Міністрів про стимулювання споживачів природного газу до переходу на використання електричної енергії в Міненерго підготовлене звернення до енергопостачальних компаній щодо врахування витрат на будівництво електричних мереж до діючих газових котелень, на яких здійснюються заходи щодо заміщення природного газу електричною енергією при формуванні інвестиційних програм.</p>
<p>На сьогодні процедура приєднання до електричних мереж, в тому числі збільшення дозвільної потужності врегульована. В мене залишились 20 секунд, тому я відповім на останні питання, які в мене тут було, - питання газового балансу України.</p>
<p>Відповідно до проекту прогнозного балансу в нас буде здійснюватися за рахунок наступних надходжень. Газ, видобуток в Україні – 19 мільярдів кубів і надходження за імпортом 25,9 мільярдів кубічних метрів. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, займіть своє місце. Андрій Анатолійович, після того буде 30 хвилин запитань, і ви будете задавати запитання.</p>
<p>Будь ласка, міністр соцполітики Павло Розенко. Пане міністр, прошу.</p>
<p>&nbsp;</p>
<p>10:24:12</p>
<p>РОЗЕНКО П.В.</p>
<p>28-го лютого Кабінет Міністрів України ухвалив Постанову про упорядкування &nbsp;системних субсидій в Україні, постанова оприлюднена і вступила в силу заздалегідь, ще до процесу підняття тарифів.</p>
<p>Я хочу сказати про основні моменти цієї системи субсидій, яка повинна діяти в Україні, яка буде реформована. Я вже говорив з цієї парламентської трибуни, що незважаючи на те, що нинішня діюча система субсидій працює, але тим не менше, вона не охоплює всіх людей, які потребують реальної соціальної підтримки в наслідок підняття цін на житлово-комунальні послуги.</p>
<p>І сьогодні, за приблизними оцінками, із трьох мільйонів осіб, які сьогодні вже повинні бути залучені до системи субсидій, лише 1 мільйон 100 тисяч родин сьогодні охоплений цією системою. Тому для того, щоби максимально забезпечити соціальний захист населення саме соціально незахищених верств населення, урядом і було ухвалено 28 лютого відповідна Постанова Кабінету Міністрів України, яка передбачає кардинальну реформу системи субсидій, яка дасть можливість захистити людей в наслідок такого підвищення цін на житлово-комунальні послуги і на газ.</p>
<p>Отже, основні принципи нової системи субсидій.</p>
<p>На сьогоднішній день запроваджено спрощений вигляд декларації та заяви. Лише два документи: заява і декларація. В постанові уряду чітко заборонено вимагати у людей будь-які додаткові довідки, будь-які додаткові документи, тільки спрощений заяви і спрощений вигляд декларації.</p>
<p>Оформлення субсидій буде відбуватися на 12 місяців, а не на 6, як це було зараз. Таким чином, не треба буде людині знов кожні 6 місяців подавати заявки, бігати в місцеві органи влади і добиватися перерахунку своїх субсидій, все буде робитися в автоматичному режимі.</p>
<p>Тому третій принцип – це автоматичний перерахунок субсидій на наступний термін вже без додаткових заяв і без додаткових декларацій. Це буде робитися в автоматичному режимі. Саме тому ті люди, які сьогодні користуються правом на отримання субсидій. Це ще раз повторюю, 1 мільйон 100 тисяч родин, для них не потрібно буде у травні знов йти до управлінь соціального захисту і переоформлювати субсидії вже по новій системі. Це буде зроблено місцевими органами влади автоматично і буде перепризначена субсидія в автоматичному режимі на наступний, вже дванадцятимісячний, термін.</p>
<p>П'яте. Скасовуються всі штучні, майнові і фінансові критерії, що були раніше застосовуватися, зокрема вилучені пункти щодо того, що зараз, наприклад, якщо родина проводить операцію, медичну операцію на 10 тисяч гривень, вона позбавлялася права на отримання субсидії. Сьогодні, якщо родина навчала свою дитину на суму в 10 тисяч гривень на рік, вона позбавлялася права на отримання субсидії. Також людина, яка фактично мала пай в сільській місцевості, цей пай їй враховувався в сукупний дохід, хоча реального доходу вона з цього паю очевидно не мала. Тому всі штучні критерії скасовані, що тепер не будуть давати права чиновникам, місцевим органам влади за формальними ознаками відмовляти людині в субсидії. Теж саме стосується і безробітних осіб. Сьогодні для того, щоб отримувати субсидії ця людина була зобов'язана зареєструватися і бути, стояти на обліку в центрі зайнятості. Сьогодні ця норма знята, тому що ми чудово розуміємо, що в центрі зайнятості перебуває на обліку лише приблизно біля 20-25 відсотків людей, які є реально безробітними.</p>
<p>Шостий пункт. Ми передбачили можливість і це, справді, досить прогресивна революційна норма, отримати реальну субсидію для тих людей, які орендують житло. На сьогоднішній день формально така можливість також була. Але для того, щоб отримати субсидію сьогодні треба було бути зареєстрованим у цьому орендованому житлі. Ясна річ, що орендодавець, який здає квартиру, ну, скажемо так, м'яко кажучи, не дуже сприяє і не дуже хотів би того, щоб прописувати або реєструвати в цьому житлі сторонню особу. Тому ми спростили цей принцип і зафіксували, що тепер субсидія буде розраховуватися на базі зафіксованого юридичного договору, де буде чітко встановлено, які люди орендують житло, і без жодної реєстрації цих людей в цій квартирі. На підставі цього договору люди будуть мати право на отримання субсидій.</p>
<p>Сьоме. Будуть враховуватися лише чисті доходи людини. Особливо це стосується,&nbsp; в першу чергу, працюючих людей. Бо сьогодні складається&nbsp; парадоксальна ситуація. Людині нараховується одна сума, приблизно дві тисячі гривень, на руки заробітну плату реально після сплати відповідних внесків вона отримує суму значно менше, тисячу 800, приблизно гривень. Але субсидія сьогодні нараховується на нараховану цифру, а не на реально отриманою людино. Тому це положення також змінено. І ми попереджаємо і просимо людей так саме це враховувати. Це важко пройти. Це треба буде перераховувати,&nbsp; в тому числі самостійно встановлювати суму цю доходу. Але, мені здається, що це реальний крок по соціальному захисту людей, щоби нараховувалася субсидія на реальні доходи, а не на нараховані доходи.</p>
<p>Восьмий пункт принциповий, що ми переходимо на оформлення субсидій. Це прийнята вже постанова уряду, на безконтактний спосіб оформлення субсидій. І сьогодні ми відкриваємо можливість не приходити в місцеві органи влади і не здавати ці довідки особисто. Кожна людина може вдома спокійно заповнити декларацію, може дома спокійно заповнити заяву, запакувати її в конверт і переслати її у відповідний місцевий орган влади. Таким чином, вказавши там свої телефони контактні, &nbsp;і, контролюючи момент призначення субсидії вже не особисто, а в контактному, в телефонному режимі. Хочу відразу сказати, що це справді революційна реформа системи субсидій в Україні, але і її виконання дуже серйозно залежить від того, наскільки місцеві органи влади ефективно можуть використати ті механізми, які будуть давати і дав їм уряд. Уряд сьогодні дав місцевим органам влади всі необхідні важелі.</p>
<p>Перше, ми дали просту, зрозумілу для всіх, як для людей, так і для і для місцевих органів влади, систему оформлення субсидій. І друге, що ми разом всі дали, – це необхідні кошти для того, щоб ця система субсидій працювала.</p>
<p>Я просто нагадаю, що в державному бюджеті України в цьому році зафіксовано рекордну суму на покриття системи субсидій – це понад 24 мільярди гривень, що на нашу думку, на сьогоднішній день достатнім є ресурсом для того, щоб покрити цю систему. Тобто, сьогодні завдання місцевих органів влади України – це тест для місцевої влади: як вони зможуть ефективно використати цей механізм, як вони зможуть уникнути ажіотажу, як вони проведуть за цей місяць, який буде, ще є у місцевих органів влади, до вступу цієї системи субсидій в дію, проінформувати суспільство, навчити працівників і рухатись далі. Ми зі свого боку, Міністерство соціальної політики, на сьогоднішній день вже розпочали активну роботу щодо навчання представників місцевих органів влади роботи з новою системою субсидій.</p>
<p>Тиждень тому, півтора тижні тому, в четвер, були зібрані всі представники обласних управлінь соціального захисту населення, додатково ще по три представника з кожної області, де було презентовано цю систему субсидій, роздано всі необхідні інструктивні матеріали, інструктивні листи для того, щоб всі ці інструкції і всі постанови уряду були в найкоротші терміни доведенні до місцевих органів влади.</p>
<p>Тобто таким чином, я думаю, що коли ми говоримо про децентралізацію влади, коли ми говоримо про необхідність дати місцевим органам повноваження, ми повинні також і говорити про те, що місцеві органи влади сьогодні можуть реальною роботою своєю продемонструвати, як вони можуть працювати на суспільство, як вони допоможуть мешканцям своїх міст, сіл, селищ скористатися тією соціальною допомогою, яку надасть їм сьогодні держава.</p>
<p>Окрім того я хочу повідомити, що буквально з позавчорашнього дня на сайтах Кабінету Міністрів України та міністерства соціальної політики вивішені всі документи, що стосуються нової системи субсидій, вивішені бланки декларацій, вивішені бланки заяв. Ті, хто хоче вже ознайомитися з цими документами сьогодні, будь ласка, заходьте на наші сайти, скачуйте ці документи, копіюйте, роздруковуйте, ознайомлюйтесь, і щоби справді з 1 травня скористатися новою системою субсидій.</p>
<p>Окрім того, з позавчорашнього дня і на сайті Кабінету Міністрів, і на сайті Міністерства соціальної політики вивішені калькулятори розрахунку субсидій, де простий калькулятор, і кожна родина, скориставшись цим калькулятором, може приблизно розрахувати суму своєї субсидії, яка буде їй належати на оплату житлово-комунальних послуг.</p>
<p>Тобто ми публічно на сьогоднішній день робимо цю систему відкритою, робимо цю систему простою. Всі документи ухвалені, інструкції направлені на місця. І в&nbsp; нас є на сьогоднішній день ще місяць для того, щоб перебудувати місцеві органи влади для надання нового сервісу нашим людям. І з іншого боку, проінформувати за цей місяць про нову систему субсидій, про нову можливість людям забезпечити себе і захистити свої соціальні права внаслідок підняття цін.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, пане міністр.&nbsp;</p>
<p>Відповідно переходимо до запитань, шановні колеги народні депутати, 30 хвилин на запитання. Прошу записуйтесь.</p>
<p>&nbsp;Ігор Луценко, "Батьківщина".</p>
<p>&nbsp;</p>
<p>10:37:27</p>
<p>ЛУЦЕНКО І.В.</p>
<p>Прошу передати слово колезі Соболєву.</p>
<p>&nbsp;</p>
<p>ГОЛОВУЮЧИЙ. Сергій Соболєв, "Батьківщина", будь ласка.</p>
<p>&nbsp;</p>
<p>10:37:32</p>
<p>СОБОЛЄВ С.В.</p>
<p>Соболєв, "Батьківщина".</p>
<p>У мене запитання до представника Міністерства енергетики. Воно полягає в наступному. Чи можете ви назвати за останні 10 років хоча б одну збанкрутілу енергогенеруючу, по виробці електроенергії, або енергопередаючу компанію, які б збанкрутували через те, що занижені тарифи на електроенергію? Чи знаєте ви хоч одного олігарха, який володіє сьогодні енергогенеруючими компаніями, який би відмовився на користь держави через те, що занижені тарифи на електроенергію, від свого бізнесу? Це перше питання.</p>
<p>І до міністра соціальної політики. Ми зайшли зараз на сайт Міністерства&nbsp; соціальної політики. Назвіть нам номер постанови, якою ви регулюєте новий порядок нарахування субсидій. Не існує такого номеру постанови.</p>
<p>&nbsp;</p>
<p>10:38:43</p>
<p>СВЕТЕЛІК О.Д. Спасибо. Питання перше було Міністерство енергетики. Я спробую відповісти на ваше питання. Справа в тому, що за останні 10 років я зможу назвати вам один приклад, коли у нас збанкрутилась генеруюча компанія "Дніпроенерго", вона була в режимі санації, її вивели з банкрутства, але випадок такий був.</p>
<p>Стосовно економіки наших генеруючих компаній, енергорозподільчих підприємств, ви знаєте, що у нас держава регулює тарифи електричної енергії &nbsp;як для монополістів, так і для виробників. У нас кожна компанія має ліцензію, яку видає Національна комісія регулювання енергетики та комунальних послуг. Тому вони виконують умову ліцензії, тарифи їм встановлюються також Національною комісією. Вони да, десь збиткові, комісія завжди, ну, я би так сказав, розрахунки веде тарифів на умовах яких: і платоспроможність наших споживачів, і економіка енергогенеруючих, енергопостачальних компаній. Задача дуже складна, ви ж розумієте, тому ситуація така, яка вона є. Дякую за увагу.</p>
<p>&nbsp;</p>
<p>10:40:13</p>
<p>РОЗЕНКО П.В.</p>
<p>Ще раз повторюю, на засіданні уряду 28 лютого, наскільки я не помиляюся, Постанова № 106 прийнята і ухвалена, є рішення уряду. Якщо треба прислати вам у фракцію рішення уряду, я вам пришлю. Ще раз кажу, Постанова № 106 від 28 лютого, я вам її пришлю, офіційно підписану Прем'єр-міністром України. Я виставлю на сайт, всі документи є, все. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Будь ласка, народний депутат Олег Ляшко. Будь ласка, Радикальна партія.</p>
<p>&nbsp;</p>
<p>10:40:55</p>
<p>ЛЯШКО О.В.</p>
<p>Олег Ляшко, Радикальна партія. У мене запитання до міністра соціальної політики Павла Розенка і до представника Міністерства енергетики.</p>
<p>Шановний пане Розенко, інформація, яку ви надали щодо порядку оформлення субсидій, - це важлива для мільйонів українських громадян. Але коли ви радите, щоб заходили на сайти і роздруковували, баба, дід у селі на сайт зайти не можуть, бо в них такої можливості немає.</p>
<p>У вас в структурі міністерства десятки тисяч соціальних працівників. Дайте, будь ласка, команду, щоб соціальні працівники пішли до людей по хатах і допомогли оформити ці документи, для того щоб всі вчасно мали можливість отримувати субсидії.</p>
<p>І питання до Міністерства енергетики. Коли ви, паразити, розірвете кабальні договори з Росією про постачання вугілля і енергетики. Закриваєте власні львівські шахти, волинські шахти. Російським шахтарям&nbsp; платите по 2.500 за тонну вугілля, в українських шахтарів&nbsp; купувати не хочете. Українські…</p>
<p>&nbsp;</p>
<p>10:42:11</p>
<p>РОЗЕНКО П.В.</p>
<p>Шановний Олег Валерійович, ви абсолютно правильно говорите про те, що&nbsp; суспільство, в першу чергу, повинно бути, так би мовити, ознайомлене з тією системою субсидій, яка&nbsp; на сьогоднішній день є.&nbsp; саме тому в Постанові Кабінету Міністрів&nbsp; України є пункт номер 4,&nbsp; згідно якого відповідним центральним органом виконавчої влади і це було зобов'язання взято відповідними компаніями, у тому числі які надають послуги. До 15 квітня вони зобов'язані за свій рахунок&nbsp; надіслати кожному споживачу послуг газу, теплової енергії (це 14 мільйонів родин) конверт, в якому буде два документи. Перший – декларації і заяви (нові бланки). І другий – короткі інструкції щодо заповнення цих норм.</p>
<p>З іншого боку, безумовно, соціальні працівники, які знаходяться в підпорядкуванні місцевих органів влади, будуть допомагати безумовно людям на дому заповнювати ці декларації.&nbsp; Ми підключаємо – і дякую тут міністру, зокрема, інфраструктури – підприємства Укрпошти до цього процесу. Тобто у нас є на сьогоднішній день, справді, місяць, щоб людям пояснити, і вони могли скористатися цієї системою. Тому дякую за вашу пропозицію, за увагу до&nbsp; цього питання. <i>(Шум у залі) </i></p>
<p>І на сайті Кабінету Міністрів – от мене&nbsp; проінформували – є вивішена Постанова 106. Від 28 лютого, да? Да, 28&nbsp; лютого.</p>
<p>&nbsp;</p>
<p>10:43:53</p>
<p>СВЕТЕЛІК О.Д.</p>
<p>І питання до Міністерства енергетики.&nbsp; Стосовно електричної енергії, я вже декілька слів сказав, що у нас… ми&nbsp; переорієнтуємо енергетичну систему у західному напрямку. Ми зараз робимо велику програму&nbsp; таку диверсифікації нашої… не диверсифікації, а адаптації нашої енергетичної системи до європейської. Якщо ми виконаємо всі,&nbsp; &nbsp;виповнимо всі умови європейської енергосистеми, то ми підемо на синхронізацію з європейською енергетичною системою. І буде у нас така можливість від'єднатися від російської енергетичної системи. Там, до речі, там російська, білоруська, прибалти у нас, у нас багато енергосистем, з якими ми зараз працюємо паралельно.</p>
<p>Стосовно вугілля. Сьогодні у нас, ми завантажуємо наші станції виключно українським вугіллям газової групи. У нас проблеми з блоками, які працюють на антрацитових&nbsp; вуглях. У нас нема антрацитового вугілля, він залишився в неконтрольованій зоні, брати оттуда, ну, є проблеми, ви їх знаєте. Тому зараз ще ми використовуємо ще ми використовуємо імпортне вугілля, але тільки антрацитової групи.</p>
<p>Ще раз наголошую. У нас вугілля газової групи профіцит по цьому року порядку двох мільйона тон. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Сташук "Народний фронт".</p>
<p>&nbsp;</p>
<p>10:45:27</p>
<p>СТАШУК В.Ф.</p>
<p>212 виборчий округ, місто Київ Дарниця. У мене запитання до віце-прем'єр-міністра Геннадія Зубка і до представника Міністерства фінансів. Як відомо, є рішення про проект спільний з урядом Японії, стосовно реконструкції Бортницької станції&nbsp; аерації. Українська сторона мала виконати свої зобов'язання, свій комплекс робіт. Рішення мало бути прийнято 4 березня, знаю, що уряд 18 березня з цього приводу засідав, але, на скільки мені відомо, нажаль, рішень&nbsp; відповідних не відбулося.</p>
<p>Хочу запитати. Яким чином далі буде уряд реагувати на цю ситуацію? Чи немає в нас загрози, що цей проект може не відбутися? І чи можливо є потреба ще окремо&nbsp; терміново з цього приводу зібратися і прийняти всі необхідні рішення? Дякую.</p>
<p>&nbsp;</p>
<p>10:46:27</p>
<p>ЗУБКО Г.Г.</p>
<p>Доброго дня, шановні народні депутати. З приводу Бортницької станції аерації дійсно дуже серйозне питання, тому що практично уряд Японії зараз чекає від нас рішення. 1 квітня починається новий фінансовий рік в Японії, тому 1 квітня – це остання, практично, межа, за якої уряд Японії не зможе прийняти таке рішення. Практично всі рішення, а їх 2. Це при виділенні коштів від 75 мільйонів, які стосовно… підуть на пряму як субвенція місцевому самоврядуванню, це означає місту Києву, прийнято на урядовому комітеті. І також пройдена на урядовому комітеті експертизу по затвердженню загальної кошторисної вартості.</p>
<p>На жаль, ми зараз не отримуємо досить серйозного сприяння з боку Міністерства екології. Але Міністерство фінансів повинно вже зараз доопрацювати ці проекти рішень. І на наступний Кабінет Міністрів, я вважаю, що ми маємо можливість повністю ці рішення прийняти і прийти до того, щоб уряд Японії міг надати такі великі і необхідні для міста Києва кредити.</p>
<p>&nbsp;</p>
<p>10:47:34</p>
<p>УМАНСЬКИЙ І.І.</p>
<p>Доброго дня, шановні народні депутати! Можу лише додати до того, що сказав пан віце-прем’єр. Ми оперативно реагуємо. Вчора цілий день сиділи наші фахівці. І найближчим часом ми завершимо ці всі процедури.</p>
<p align=center>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую. Слово надається депутату Барна, "Блок Петра Порошенка".</p>
<p>&nbsp;</p>
<p>10:47:52</p>
<p>БАРНА О.С.</p>
<p>Доброго дня. Я би хотів звернутися більш такими глобальними питанням до міністра енергетики. Чому зараз не затвердив вам нормативну правову базу, яка регулює діяльність природних монополій в енергетиці? Ну а ми будемо створювати відповідну комісію з контролю за тарифами. І головне: що зроблено з ліквідації корупційних схем "Нафтогазу", що є сумною причиною підняття вартості на енергоносії в населення? Що зроблено заради зменшення енергозалежності України від російського і традиційних енергоносіїв, зокрема чи населенню в обов’язковому порядку вводиться таке поняття як тарифні лічильники для зменшення використання електрики? Чи готова програма пільгового кредитування населення для заміни систем опалення на економні і більш ефективні?</p>
<p>Більш того, Міністерство АПК, хочу звернутися відносно ліквідації централізації. Дати децентралізацію спиртовим заводам, щоб вони самі могли нарешті запрацювати, а не вирішувати в Києві, яку мітлу вони повинні купляти…</p>
<p>&nbsp;</p>
<p>ГОЛОВУЮЧИЙ. Прошу дати відповідь.</p>
<p>&nbsp;</p>
<p>10:49:07</p>
<p>СВЕТЕЛІК О.Д.</p>
<p>Дякую за запитання. Міністерству енергетики питань будь декілька. Я спробую відповісти.</p>
<p>Декілька питань я вже наголошував в своїй доповіді, але стосовно монополізму. У нас існує Закон про електричну енергію де визначено поняття природного монополіста, які у нас є енергопостачальні компанії. Вони монополісти за територією. Зараз ми готуємо, і він вже у нас на сайті є – це проект Закону про розділення діяльності обласних енергопостачальних компаній наших монополістів.</p>
<p>Окремо буде постачання електричної енергії і окремо передача електричної енергії.</p>
<p>Стосовно газових наших питань. Ми підготували, і я вже вам доповідав, і ви знаєте, ви прийняли закон у першому читанні, Закон про розвиток ринку газу, там все це буде.</p>
<p>Відносно відділення від Росії я вам вже доповів.</p>
<p>Тарифи… Тарифні лічильники. Національна комісія прийняла рішення, де у нас зараз тарифи нічні і денні відрізняються на 100 відсотків. Нічні в два рази менші ніж денні. І тарифні лічильники встановлюються, воно вже стає вигідним для самих споживачів.</p>
<p>І стосовно сільського опалення, теж саме питання, воно стимулюється постановами Кабінету Міністрів і Національної комісії регулювання, тим паче, що у минулому Національна комісія прийняла на себе обов'язки регулювання і комунальних послуг.</p>
<p>Дякую за увагу.</p>
<p>&nbsp;</p>
<p>10:51:13</p>
<p>ПАВЛЕНКО О.М.</p>
<p>Я додам від МінАПК стосовно алкогольної індустрії, і зараз є монополія, ви знаєте на спирт, на закупки, на продаж і, згідно монополії, у нас нема дозволів на окремо кожному заводу приймати своє окреме рішення, хто, що, по чому купує, хто, що, по чому продає. Зараз МінАПК спільно з групою дуже відомих міжнародних експертів проводить аналітику і аналіз Укрспирта, проходить …, потім буде підготовлена концепція подальшого розвитку, в тому числі будуть різні пропозиції по питанню, як роздержавлення, так і інвестиційних залучень, в тому числі концепції роботи. Тому я сподіваюсь, що наступним… ну найближчим часом ми зможемо пропонувати різні моделі подальшого розвитку і співпраці по "Укрспирту". Дякую.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую вам. Будь ласка, Дерев'янко.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>10:51:51</p>
<p>ДЕРЕВ’ЯНКО Ю.Б.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Прошу слово передати Сергію Лещенко.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Сергій Лещенко, будь ласка.</p>
<p>&nbsp;</p>
<p>10:51:58</p>
<p>ЛЕЩЕНКО С.А.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Дякую. Запитання до представників міністерства палива та енергетика. Поясніть, будь ласка, що відбувається останніми днями на Державному підприємстві "Укртранснафта", де вчора вночі було заблоковано приміщення куди приїхав губернатор Дніпропетровської області Коломойський зі своїм заступником, які не пропускали туди нікого і які сказали, що приїхали захищати підприємства від рейдерської атаки. Хто на сьогоднішній день контролює це підприємство поясніть, будь ласка?</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; І друге. Від імені журналістів, які обрані до парламенту, ми висловлюємо обурення словами Коломойського на адресу журналіста Анрушка і вимагаємо його відставки, а також просимо Комітет свободи слова у Верховній Раді дати оцінку висловлюванням пана Коломойського на адресу журналіста Андрушка. Це неприпустимо в країні, яка пережила Майдан такі слова на адресу журналіста. Дуже дякую за відповідь.</p>
<p>&nbsp;</p>
<p>10:52:54</p>
<p>СВЕТЕЛІК О.Д.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Дякую за питання. Я, мабуть, не зможу вам відповісти цілком, ви розумієте, яка буде відповідь, тому що треба час визначитись. Зараз, ну, я би сказав, такий процес не зупинився. Тому треба деякий час, щоб ми розібрались і потім ми вам зможемо доповісти. Дякую.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Будь ласка, слово Арешонков, "Блок Петра Порошенка" для запитання.</p>
<p>&nbsp;</p>
<p>10:53:20</p>
<p>АРЕШОНКОВ В.Ю.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Доброго дня. У мене питання до заступника міністра енергетики та вугільної промисловості пана Светеліка.</p>
<p>Шановний пане заступник міністра, в своєму виступі ви з самого початку звернули увагу на те, що потрібно сьогодні уряду приділити особливу увагу розвитку торфовидобувної галузі. Я з вами повністю погоджуюся, це дуже важливо, це питання альтернативної енергії особливо для наших північних областей і районів України. Але чи знаєте ви, в якому стані сьогодні підприємства торфовидобувної галузі? Я вас запрошую в Лугинський, в Олевський район Житомирської області &nbsp;подивитись на ці заводи, на ці підприємства. Тому у мне до вас конкретне питання. Що саме, які кроки уряд планує здійснити у цьому році для покращення ситуації по видобутку торфу? Дякую.</p>
<p>&nbsp;</p>
<p>10:54:33</p>
<p>СВЕТЕЛІК О.Д.</p>
<p>Дякую за запитання. У нас головна проблема, ви її знаєте. Вона залишається головна проблема – це землекористування. У нас, коли ми віддаємо на розробку торф'яних оцих полів, у нас виникає питання, коли місцева рада, обласні державні адміністрації передають в користування цю ж саму землю іншим користувачам. Тому ми підготували проект закону, я вже його доповідав, про внесення змін до Земельного кодексу України щодо впорядкування питання торфодобувної діяльності, який дозволяє вирішити існуючі питання шляхом від сутності потреби у зміні цільового призначення особливо цінних земель у разі використання її для торфовидобутку. Якщо ми це питання вирішуємо, у нас, ну, інших питань не буде для розвитку торфовидобувної галузі. Я б сказав, що це, торфовидобувна галузь, вона така широка. Це не тільки потреби в енергетичній галузі, це і сільське господарство, це і добрива. Тому ми маємо надію, що торф'яна галузь буде мати перспективу для розвитку. Дякую.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Ігор Гузь, "Народний фронт".</p>
<p>&nbsp;</p>
<p>10:55:49</p>
<p>ГУЗЬ І.В.</p>
<p>Доброго дня! Ігор Гузь, заступник голови комітету закордонних справах. У мене питання до заступника міністра, який тут присутній, у закордонних справах. Я сьогодні звернувся до Президента України з пропозицією звільнити із займаної посади посла України у Білорусії Михайла Єжеля. Це саме той Єжель, який був міністром оборони при Януковичу, який розвалив тилове забезпечення української армії, який робив все можливе, щоб режим вбивці був і тримався. Я прошу зреагувати на сьогоднішній день. Уже рік пан Єжель представляє наші інтереси в країні, яка ключовим є гравцем в геополітичній боротьбі проти режиму Путіна. Тому я прошу терміново міністра закордонних справ поставити про звільнення із займаної посади пана Єжеля і знайти патріота, який буде відстоювати інтереси України в Білорусії. Прошу зреагувати терміново. Дякую.</p>
<p>&nbsp;</p>
<p>10:57:05</p>
<p>ГАЛІБАРЕНКО Н.М.</p>
<p>Дякую за запитання і хочу прокоментувати, що, як ви знаєте, звільнення та призначення послів на посади здійснюється відповідно указами Президента. З боку Міністерства закордонних справ було внесено відповідну пропозицію щодо відкликання діючого посла Єжеля з даної посади. І&nbsp; хочу вас запевнити, що, звичайно, ми теж за те, щоби новий посол був патріотичним, професійним і якнайкраще представляв інтереси України у наших відносинах з білоруською стороною. Хочу запевнити, що ми прискоримо розгляд цього питання і відповідно поінформуємо вашу фракцію. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мушак, "Блок Петра Порошенка".&nbsp;</p>
<p>&nbsp;</p>
<p>10:57:50</p>
<p>МУШАК О.П.</p>
<p>Олексій Мушак, "Блок Петра Порошенка".</p>
<p>У мене запитання з приводу вчорашніх подій по "Укртранснафті". Все ж таки, я б хотів почути позицію Кабінету Міністрів.</p>
<p>Перше. Чи було зловживання "Укртранснафті"?</p>
<p>Друге. Причина зміни керівника?</p>
<p>Третє. Яка, наскільки все ж таки була прозора процедура призначення нового керівника? Оскільки, коли вночі приїжджає міністр Демчишин, який, на жаль, вчора знайшов час прийти в "Укртранснафту" вночі, а сьогодні вранці не знайшов час до нас прийти і відповісти. Так от, наскільки є прозора була процедура? Бо це не личить державі, коли розбірки якісь при призначенні на керівника державного підприємства.</p>
<p>І коротке не питання, а прохання до пана Уманського. Там є проблеми з Волновахою по соціальним виплатам, допоможіть, будь ласка. Дякую.</p>
<p>&nbsp;</p>
<p>10:59:05</p>
<p>УМАНСЬКИЙ І.І.</p>
<p>Дякую за запитання. Щодо наших громад, які знаходяться на території, близькі до військових дій, ми знаємо цю проблему, ми спільно з Мінсоцполітики знайшли шлях її вирішення. На найближчому засіданні уряду буде прийнята відповідна процедура, в який спосіб ми зможемо&nbsp; забезпечити фінансування. &nbsp;Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, депутат Соловей, "Блок Петра Порошенка",</p>
<p>&nbsp;</p>
<p>10:59:19</p>
<p>СОЛОВЕЙ Ю.І.</p>
<p>Депутат Соловей, депутатська група "УДАР", фракція "Блок Петра Порошенка".</p>
<p>Запитання до міністра економіки. Скажіть, будь ласка, і стосується цін на продукти харчування та ліки, які сьогодні склалися в Україні. Я прекрасно розумію, чому росте ціна на імпортні продукти харчування і на імпортні ліки, але я перепрошую, я не розумію, чому вдвічі за останній місяць піднімається ціна на український цукор, на українську муку чи на українську олію? І де в цьому випадку є Міністерство економіки, де у цьому випадку є антимонопольний комітет і держрезерв? І що робиться&nbsp; державними органами управління, щоб негайно виправити цю ситуацію, і ціни на товари внутрішнього виробника привести до нормального рівня?</p>
<p>Дякую.</p>
<p>&nbsp;</p>
<p>11:00:41</p>
<p>ПАВЛЕНКО О.М.</p>
<p>На жаль, саме відійшов міністр економіки. Давайте МінАПК розкаже, що було зроблено.</p>
<p>Ви знаєте, що за останні два тижні, коли курс "скакнув" серйозно до сорока, було намагання спекулянтів розгойдати ринок. Дуже серйозне намагання. І ми не раз збирали вже окремо і виробників, і ритейлерів, сказати, що хлопці, достатньо в Україні цукру, перевиробництво – 700 тисяч тон в наявності, достатньо в Україні зерна – 5,2 мільйона тон зараз є залишків при, скажемо, нашій необхідності перехідного залишку в 2 мільйони тон, і достатній, скажемо, рівень зараз є інтервенцій, який зараз робимо обережно по цьому… я прошу вибачення… аграрний фонд по регіонам працює в плановому режимі. Але в нас також викликає стурбованість, коли є все ж таки підняття. Ми вважаємо, що більшість піднять були спекулятивні, і та ж сама олія, відповідаючи на ваше питання, яка сягнула до 28-и, потім 24-20-18,&nbsp; це, дійсно, були спекулятивні, скажемо, ті чи інші очікування і намагання заробити гроші.</p>
<p>То ми зверталися до населення, кажучи, що, хлопці, будь ласка, не ведіться на спекулянтів, і це було… Ну, і це окремо, зараз, я знаю, що Мінекономіки ініціював зустріч з Антимонопольним, щоб розібратися, яким чином були ті чи інші, скажімо, підняття за останній тижні. І я знаю, що в Мінекономіки працює робоча група, яка ці&nbsp; питання буде розглядати. Але я скажу ще раз, звертаюсь до всіх, продуктів в країні достатньо,&nbsp; харчова безпека забезпечена, от, без паніки. Дякую.</p>
<p>&nbsp;</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. Шановні колеги. Юрій Тимошенко, "Народний фронт".</p>
<p>&nbsp;</p>
<p>11:02:04</p>
<p>ТИМОШЕНКО Ю.В.</p>
<p>Прошу передати слово Ігорю Лапіну.</p>
<p>&nbsp;</p>
<p>ГОЛОВУЮЧИЙ. Ігор Лапін, будь ласка, народний депутат.</p>
<p>&nbsp;</p>
<p>11:02:10</p>
<p>ЛАПІН І.О.</p>
<p>Шановні колеги, добрий день! На жаль, немає тут пана Демчишина, який, надіюсь, скоро піде у&nbsp; відставку. Тому в мене запитання до заступника. Скажіть, будь ласка, до яких пір схеми Ставицького, Бойко і Бакуліна будуть&nbsp; працювати в Україні? Коли ви накінець-то займетесь "Укргазвидобуванням"? А, якщо можливо, ви не знаєте, які схеми, то я вам&nbsp; розповім. Єсть такий "Голдендерік" і є в нього такі … – підрозділи, юридичні фірми, компанії, то мене цікавить: коли ви почнете боротися із тіньовими схемами пана Ставицького? Дякую.</p>
<p>&nbsp;</p>
<p>11:02:55</p>
<p>СВЕТЕЛІК О.Д.</p>
<p>Я розумію, питання дійсно слушне, тому ми їм займаємося, ми постійно працюємо на цьому. І ми звертаємося до вас із проханням. От, ще раз я наголошую, в першому читанні закон про ринок газу природнього прийнятий, будь ласка, приміть його в цілому і ми розпочинаємо&nbsp; оцю уже вже направлену на законодавчому рівні роботу.</p>
<p>І я хочу вибачитися, на наступне запитання я не встиг відповісти, стосовно "Укрнафти". Ми розглядаємо, будемо розглядати, я кажу, що треба, ну, якийсь час. Я&nbsp; запевнюю вас, народні депутати, що ми розберемося і обов'язково вам буде доповідь стосовно ситуації на "Укрнафті", яка тут..., ну, ті події, які відбулися вчора. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Висоцький Сергій, "Народний фронт", будь ласка.</p>
<p>&nbsp;</p>
<p>11:03:54</p>
<p>ВИСОЦЬКИЙ С.В.</p>
<p>Дякую. Друзі, в мене&nbsp; також було запитання до пана Демчишина, який, на жаль. До нас не прийшов. Бо це було б запитання про Кримський федеральний округ, який він вписав&nbsp; у контракт і який потім був сфальшований в висновках комісії спеціальної по расследованию его действий. Фактично ми знаємо, що Демчишин тут поступив як сепаратист, і дуже хотілося б вимагати його відставки. Але оскільки його немає, то питання до його заступника.</p>
<p>Є така компанія – "Карпатигаз", вона контролюється компанією "Missen Energy", близькою до пана Фірташа, до пана Кацуби, до пана Курченка і таке інше. Схеми "Карпатигаз" діють вже рік після Революції гідності, і фактично вона викачує з державних нафтогазових …. прибуток. Коли ви почнете боротися з цією схемою і коли у відставку відправити голову "Укргазвидобування", який їх кришує?</p>
<p>&nbsp;</p>
<p>11:05:00</p>
<p>СВЕТЕЛІК О.Д.</p>
<p>Дякую за запитання. Тут три питання.</p>
<p>Перше, я почну з останнього. Знову наголошую: приймаємо Закон про ринок природного газу – і він нам дозволить боротися з тими корупційними схемами, які зараз існують, маємо ми таку надію. Це буде спрямована робота.</p>
<p>Стосовно Демчишина. Я ще раз хочу повторити: він зараз в Брюсселі, у нього переговори стосовно газопостачання в Європу. Це важливе питання, тому інформацію ми давали депутатам, що його не буде на цьому засіданні. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, питання Ленському, Радикальна партія.</p>
<p>&nbsp;</p>
<p>11:05:50</p>
<p>ЛЕНСЬКИЙ О.О.</p>
<p>Прошу передати слово Галасюку.</p>
<p>&nbsp;</p>
<p>ГОЛОВУЮЧИЙ. Галасюк, будь ласка.</p>
<p>&nbsp;</p>
<p>11:05:56</p>
<p>ГАЛАСЮК В.В.</p>
<p>Дякую. Шановні колеги, у мене питання до Міністерства економіки. Скажіть, будь ласка, Комітет з промислової політики та підприємництва виступив з ініціативою створення антикризового економічного штабу. Ця пропозиція наполегливо підтримується Радикальною партією і іншими фракціями коаліції. Вона підтримується асоціаціями виробників, які забезпечують понад 70 відсотків ВВП в Українській державі. Коли розпочнеться робота такого штабу? Яка є офіційна позиція Мінекономіки?</p>
<p>Друге питання. Яким є поточний статус створення кредитно-експертної агенції та державного банку розвитку<a name=Temp></a>, на чому принципово наполягає&nbsp; Радикальна партія. Для того, щоб забезпечити в Україні створення&nbsp; нових робочих місць,&nbsp; активну&nbsp; експортну експансію замість того, щоб купувати&nbsp; іноземні товари за долари втридорога. Для того щоб українці мали&nbsp; роботу, мали соціальну стабільність, мали наповнення Пенсійного&nbsp; фонду. Яка є офіційна позиція&nbsp; Міністерства…</p>
<p>&nbsp;</p>
<p>11:07:21</p>
<p>ЗУБКО Г.Г.</p>
<p>Шановні народні депутати, Прем’єр-міністр очолив&nbsp; антикризовий штаб економічний, було вже проведене перше засідання, були заслухані експерти, запрошені експерти. І, в принципі, ця робота почалася під головуванням міністра економіки Айвараса Абромавичуса.</p>
<p>З приводу створення Банку розвитку України. Дуже важливе питання. єдине, що я думаю, міністр економіки повинен з&nbsp; вами зустрітися, ви повинні розказати звідки в цей банк брати гроші, де їх наповнювати, яким чином залучати, які у вас є інструменти&nbsp; напрацьовані для цього, і разом вирішити це питання.</p>
<p>Дуже важливе питання, яке працює в інших країнах з потужною економікою і має такі банки, але питання це повинно вирішуватися разом, якщо ви маєте такі інструменти. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; відповідно&nbsp;&nbsp; до часу, який виділений,&nbsp; Юрій Чижмарь, Радикальна партія.</p>
<p>&nbsp;</p>
<p>11:08:16</p>
<p>ЧИЖМАРЬ Ю.В.</p>
<p>Шановні колеги, у мене&nbsp; є запитання до Міністерства енергетики. Перше питання по Східній енергетичній компанії. На сьогоднішній день там з&nbsp; порушенням трудового законодавства відбуваються призначення на посади менеджерів-керівників із&nbsp; так званої групи впливу Костянтина Григоришина, російського бізнесмена, які сьогодні змінюють інвестиційну програму&nbsp; під закупівлю автотрансформаторів Запорізького заводу, який так само підконтрольний Григоришину. Як міністерство&nbsp; реагує на ці випадки, тим паче, що там сталася кризова ситуація?</p>
<p>І друге питання до Міністерства агропрому. Учора було&nbsp; призначено виконуючим обов'язки Державного підприємства "Конярство України" 24-річного молодого хлопця, який не має відношення до конярства взагалі. Він почав викликати керівників конезаводів, вимагаючи віддати землі в приватні руки. І тим самим ми знищуємо конярство&nbsp; України, де сьогодні проводиться ефективна селекційна робота, спортивний кінний спорт, а так само проводиться іпотерапія для дітей хворих ДЦП. Якщо ми почнемо таку політику із знищенням конярства, то ці три напрямки будуть в країні зруйновані.</p>
<p>&nbsp;</p>
<p>11:09:32</p>
<p>ПАВЛЕНКО О.М.</p>
<p>Давайте начнем з Мінапк. Вчора проходив другий тур конкурсної комісії, на яку я не маю взагалі, скажем, втручання, знайте, що в нас 106 компаній зараз проходить публічний конкурс і набори. Я не знаю ще результатів, тому що ще має бути третій тур. Після того, скажем, на всі компанії, які було об'явлено конкурс, спільно під аудитом "Deloitte Touche" і "Peterson Partners" компанії&nbsp; будуть запропоновані нам на призначення вже кандидати. От. Поки що кандидатів на призначення не було, чекаємо завершення конкурсу. Якщо у вас якісь там питання з точку зору чи інформації про зловживання, будь ласка, пишіть, кажіть і на мене, і на органи прокуратури, будемо приймати термінові чи інші заходи. Дяку.</p>
<p>&nbsp;</p>
<p>11:10:11</p>
<p>СВЕТЕЛІК О.Д.</p>
<p>І перше питання щодо призначення керівника Східної енергетичної компанії. Наскільки я розумію – мова іде про приватну енергетичну компанію де відбуваються зміни керівника. Я подивлюсь це питання обов'язково і ще раз перевірю. У нас участь в корпоративному управлінні компанії, там де держава має якусь власність, іде через Фонд державного майна. У нас присутні там спостерігачі і вони отримують директиви на голосування. Я подивлюсь цю процедуру, я обов'язково вам дам відповідь. Дякую.</p>
<p>&nbsp;</p>
<p>ГОЛОВУЮЧИЙ. Дякую Шановні колеги, у нас завершився час відведений на запитання для уряду. Я ще дам можливість 3 запитання поставити. Вікторія Войціцька "Самоповіч", Юрій Бойко "Опозиційний блок" і Андрій Тетерук "Народний фронт".</p>
<p>Будь ласка, Вікторія Войціцька.</p>
<p>&nbsp;</p>
<p>11:11:12</p>
<p>ВОЙЦІЦЬКА В.М.</p>
<p>Шановний пане Голово, шановні народні депутати, вчора відбулися ганебні події в державній компанії "Укртранснафта". І з цього приводу я хочу звернутися до уряду, до міністра внутрішніх справ, до міністра енергетики, що вони дали всебічну оцінку тим подіям, які вчора відбулися, звітували перед нами і перед народом України щодо подій, які там відбувалися. І друге, вважати це як депутатське звернення і позицію нашої фракції "Самопоміч". Ми вимагаємо, щоби всі гроші, які знаходяться на рахунках державних компаній, були переведені із приватних банків на рахунки державних банків.</p>
<p>&nbsp;</p>
<p>ГОЛОВУЮЧИЙ. Це більше вислів був, ніж запитання. Будь ласка, Юрій Бойко, "Опозиційний блок".</p>
<p>&nbsp;</p>
<p>11:12:12</p>
<p>БОЙКО Ю.А.</p>
<p>Дякую, Володимир Борисович. Юрій Бойко, "Опозиційний блок".</p>
<p>Я думаю, все суспільство було свідком останньої вакханалії на цінах на ринку нафтопродуктів за останні 2 місяці. Я думаю, урядовці в курсі, що 30 відсотків заправочних станцій країни, це приблизно 2 тисячі, належать губернатору Дніпропетровської області. Питання до керівництва уряду. Чи готове керівництво уряду ініціювати і надати подання Президенту України на звільнення з посади губернатора Дніпропетровської області, який має відповідний конфлікт інтересів з державою, маючи в своїй власності 2 тисячі заправочних, і, власне кажучи, керує цінами на нафтопродукти в державі.</p>
<p>Є така можливість, чи є у керівництва уряду зробить цей рішучий крок, щоб ліквідувати конфлікт інтересів. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Андрій Тетерук, запишіть запитання, і потім надасте відповіді на 2 запитання. Будь ласка, Андрій Тетерук.</p>
<p>&nbsp;</p>
<p>11:13:26</p>
<p>ТЕТЕРУК А.А.</p>
<p>Дякую. В мене питання до наступника міністра енергетики. Шановний Олександре Дмитровичу, на сьогоднішній день Україна взяла курс на євроінтеграцію. І однією з умов є інвестиція у відновлювану енергетику із доведенням її до 11 відсотків загального балансу енергетики країни</p>
<p>В листопаді 14-го року був підписаний національний план дій щодо відновлюваної енергетики. І в цей же час міністр енергетики пан Демчишин заявив, що альтернативна енергетика України не має права на існування, заявив представнику Американської Торгової палати Станіславу Крилюкову. Чим обумовлена така позиція міністерства по знищення цілої галузі в Україні, яка за світовими стандартами є однією з самих передових?</p>
<p>Дякую.</p>
<p>&nbsp;</p>
<p>11:14:27</p>
<p>СВЕТЕЛІК О.Д.</p>
<p>Дякую за запитання.</p>
<p>&nbsp;</p>
<p>ГОЛОВУЮЧИЙ. Будь ласка, відповідайте.</p>
<p>&nbsp;</p>
<p>СВЕТЕЛІК О.Д. Якщо можна, енергетика. Так? От на мій погляд слова Демчишина просто незрозумілі. Чи з контексту щось витягнули.</p>
<p>Справа в тому,&nbsp; що ми, Міністерство енергетики, вугільної промисловості, ми підтримуємо розвиток альтернативної енергетики. Для нас вона навіть не альтернативна, а відновлювальна – це наш головний резерв. Це, ну наша власність українська, будемо казати.</p>
<p>Тому ми зараз закінчуємо розробку стратегії розвитку&nbsp; галузі разом з нашим комітетом профільним Верховної Ради. І у нас в стратегії розвитку енергетики України альтернативно до 35-го року повинно займати 20 відсотків в балансі.</p>
<p>Тому ми цілком підтримуємо і розвиток альтернативний буде. Але в нас там є декілька питань стосовно… ну от мабуть всі знають фахівці, сонячна енергія, енергія вітру.</p>
<p>В деяких районах, коли розвиток великий оцих потужностей, нам треба мати регулюючу потужність. Коли раптом закінчується сонячна енергія, ввечері, якщо нема вітру, то нам треба заміщення, і тому там йде балансіровка. Але це все врегульовується технічними процесами.</p>
<p>Коротко так. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, народні депутати, час уряду вичерпано. Дякую за відповіді на запитання. Хотів би звернутись до представників уряду. Шановні колеги, у нас зараз буде робота в комітетах. До всіх міністрів я звертаюсь. У нас буде робота зараз в комітетах з депутатами парламенту, нам потрібно, щоби ви посили свою присутність під час розгляду законопроектів, які вносяться урядом і опрацьовуються в комітетах. Це дасть нам можливість напрацьовувати рішення, які можуть бути ухвалені в залі українського парламенту. Тому я би просив використати цей час для серйозної, системної роботи. Дякую. Бажаю вам успіхів. Відповідно до регламенту переходимо до оголошення депутатських запитів.</p>
<p>&nbsp;</p>
<p align=center>Веде засідання Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>11:16:58</p>
<p>ГОЛОВУЮЧИЙ. Перед оголошенням депутатських запитів ще слово для виступу надається Мустафі Найєму і після того будуть оголошені депутатські запити до Президента і інших органів влади. Будь ласка, включіть мікрофон на трибуні.&nbsp;</p>
<p>&nbsp;</p>
<p>11:17:16</p>
<p>НАЙЄМ М.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Шановні колеги, ви знаєте, що сталося вчора під компанією "Укртранснафта". В цій історії є юридична сторона питання, ви знаєте, що пан Коломойський як губернатор Дніпропетровської області ніякого відношення до цієї компанії не мав, не мав права перебувати на території цієї компанії. Але тут є інше питання, яке б хотів я торкнутися як колишній журналіст. Я вимагаю від всіх, хто сидить в цьому залі, від Президента, від спікера, від Прем'єр-міністра дати належну реакцію тим образам, якими пан Коломойський звернувся до нашого колеги Сергія Андрушка та нашого колегу, колишнього колегу Сергія Лещенка. Я вважаю, що всі ці люди, які зараз мовчать з приводу того, що сталося вчора не можуть більше ніколи говорити про Революцію гідності. Люди, які говорять про гідність і терплять такі слова в ефірі по відношенню до журналіста вони не мають жодного стосунку до Майдану. Ви самі 3 роки до нас підходили, як до журналістів, і питали чому ми мовчимо, коли нас ображав Янукович? Ми говорили, ми не мовчали, нас за це били, нас переслідували, але зараз, коли це робить представник нашої влади, всі мовчать. Пройшло півдоби, немає жодної реакції, а ні від Президента, а ні від Прем'єр-міністра, а ні від спікера. Я говорив з головою Комітету з питань свободи слова, ми готові звернутися до всіх і, ми вважаємо, що ця людина не має права представляти владу. Тому що такими словами влада не може звертатися, а ні до журналістів, а ні до суспільства. Я дуже прошу, щоб була належна реакція і я сподіваюсь, що буде розслідування парламенту з цього приводу. Дякую.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую вам. Отже, хочу вам нагадати, що запити до Президента України повинні бути проголосовані. Спочатку ми починаємо запити до Президента України. Тому прошу зайти в зал для того, щоб ми змогли результативно голосувати.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Отже, надійшли запити народних депутатів України.</p>
<p>Павла К<a name=s1></a>ишкаря до Президента України щодо отримання держаних нагород військовослужбовцями Другого Батальйону спеціального призначення "Донбас", військової частини 3027, Першої Бригади оперативного призначення Національної гвардії України.</p>
<p>Прошу народних депутатів підтримати дане депутатське звернення .</p>
<p>Хто за те, щоб підтримати дане депутатське звернення, я прошу проголосувати.</p>
<p>&nbsp;</p>
<p>11:19:54</p>
<p>За-132</p>
<p>Я попрошу депутатів, ще раз закликаю зайти в зал, за1йняти робочі місця, максимально наблизитися до своїх карточок для голосування. І я зараз ще раз поставлю на голосування запит нашого колеги Павла Кишкаря.</p>
<p>Він є в залі, чи ні? Нема, дуже добре.</p>
<p>Отже, ще раз ставлю запит Павла Кишкаря до Президента України. Хто підтримує даний запит, прошу голосувати.</p>
<p>&nbsp;</p>
<p>11:20:45</p>
<p>За-143</p>
<p>Товариство, мені повідомляють, що не встигли проголосувати з фракції "Самопоміч" двоє людей. І давайте&nbsp; я востаннє, в тертій раз поставлю. Нам необхідно набрати хоча б 150 голосів. Тому я ще раз закликаю зайти в зал, зайняти робочі місця, і востаннє, в третє я ставлю на підтримку запита Павла Кишкаря. Отже, ще раз хто підтримує запит Павла Кишкаря до Президента України щодо отримання державних нагород військовослужбовцями Другого Батальйону спеціального призначення "Донбас".</p>
<p>Прошу підтримати шляхом голосування. Будь ласка, включіть систему голосування.</p>
<p>&nbsp;</p>
<p>11:21:46</p>
<p>За-154</p>
<p>Дякую вам.</p>
<p>Отже, до нас надійшов запит Юрія-Богдана Шухевича до Президента України стосовно зняття грифу "Опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР і СРСР, колишніх перших секретарів обкомів Компартії України та членів їх сімей, котрим обчислюють пенсії, виходячи з посадового окладу міністра Кабінету Міністрів України.</p>
<p>Отже, прошу підтримати даний запит нашого колеги Юрія-Богдана Шухевича. Хто за підтримку даного запиту, прошу проголосувати.</p>
<p>&nbsp;</p>
<p>11:22:51</p>
<p>За-160</p>
<p>Дякую вам за підтримку.</p>
<p>Третій запит. Це група народних депутатів (Чорновол…) Зараз будемо, зараз будемо….. Я сподіваюся, що люди підійдуть в зал.</p>
<p>Групи народних депутатів (Чорновол,&nbsp; депутата Левуса та інших. Всього 8 депутатів) до Президента України щодо припинення громадянства України Вадима Новинського внаслідок втрати громадянства України у зв'язку з неприпиненням громадянства Російської Федерації.</p>
<p>Отже,&nbsp; хто підтримує даний запит, прошу проголосувати, прошу підтримати шляхом голосування. Будь ласка.</p>
<p>&nbsp;</p>
<p>11:23:42</p>
<p>За-150</p>
<p>Дуже дивна ситуація у нас в залі, я впевнений, що це із-за того, що дехто не встиг проголосувати, а не із-за принципових позицій тих чи інших депутатів. І тому я, з вашого дозволу…</p>
<p>До мене прийшла інформація, що не всі встигли проголосувати. <i>(Шум у залі)</i> Зараз… Перше – 150, потім інше.</p>
<p>Ми ще раз ставимо на підтримку даного&nbsp; депутатського запиту. Отже, хто підтримує… <i>(Шум у залі)</i> 150, а ви ж!.. А! 150, дуже добре! Мені здалося 149, мені на табло показали 149.</p>
<p>Тепер, шановні колеги, увага! Для того, щоб ми направили Президентові ці запити, нам необхідно набрати по кожному з них 226 голосів. Отже, щойно ми пройшли процедуру підтримки, а зараз ми пройдемо процедуру направлення Президентові всіх тих трьох запитів. Ми маємо поставити це на голосування.</p>
<p>Будь ласка, обміняймося думками, тому що є ризик, що вони не пройдуть. Давайте тому… Будь ласка, Іванові Крульку слово, хвилину.</p>
<p>&nbsp;</p>
<p>11:25:03</p>
<p>КРУЛЬКО І.І.</p>
<p>Іван Крулько, фракція&nbsp; "Батьківщина". Шановний пане головуючий! Тільки що були підтримані&nbsp; всіма фракціями, які входять до коаліції, дуже важливі депутатські запити до Президента України. Я вважаю, що Президент України розгляне належним чином ці запити.</p>
<p>Але в той же час, ми об'єктивно бачимо, що для направлення запиту, а це потрібно 226 голосів, немає в нас необхідної кількості депутатів у залі, на жаль. Тому в мене є пропозиція, шановний пане головуючий: питання направлення цих запитів до Президента України вирішити на наступному пленарному тижні першим голосуванням, усіх цих запитів. Тому що ми зараз просто не направимо запити, а, фактично, таким чином провалимо ініціативи наших колег.</p>
<p>Тому пропозиція: запити підтримані, а направлення проголосуємо наступного пленарного тижня.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Я по логіці цілковито підтримую вашу пропозицію, але ми повинні завершити процедуру, і в тому є проблема.</p>
<p>Давайте ми проголосуємо за кожен з них окремо. Якщо вони не наберуть необхідної кількості голосів, ми зможемо їх… повторно на другий тиждень виставити. Але ми повинні завершити процедуру, і це є вимога Регламенту. Тому давайте ми сконцентруємося, проведемо три &nbsp;голосування, якщо вони не наберуть необхідної кількості – ми наступного разу, знову ж таки, будемо по ним голосувати. Ми не можемо переривати розгляд питання під час його розгляду. Це є пряма вимога Регламенту. І тому я.... Будь ласка, одну хвилину з процедури. Будь ласка, Ігор Шурма одну хвилину.</p>
<p>&nbsp;</p>
<p>11:27:00</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>В мене як в людини, яка не…&nbsp;&nbsp; находиться в "Опозиційному блоці", є пропозиція до коаліції, яка задекларувала 302 голоси і має можливість проголосувати будь-яке запитання. Пане Андрію, ви, якщо хочете, щоб ті запити проголосували – у вас є одна формула. Послухайте мене, ви ставте на голосування цілий день, до півночі, до тих пір, поки не проголосують. Тому що вже настільки є потоптаний Закон про Регламент, що цьому ніхто не здивується. І якщо ви будете всіх закликати: прийдіть в зал, прийдіть в зал, прийдіть в зал, то, може, до 12 години ночі ви і назбираєте 226 голосів.</p>
<p>Єдине прохання до вас, щоб ви як головуючий сьогодні не маєте права бути заангажованим у вирішенні цього питання. Будь ласка, дотримуйтесь Закону про регламент. Бажаю коаліції, якої 302 голоси в останній день тижня прийти у&nbsp; сесійний&nbsp; зал і працювати.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Отже, шановні колеги, ми на початку цього тижня домовлялися про іншу якість нашої роботи, коли депутати будуть в залі і коли депутати будуть працювати на своїх робочій місцях.</p>
<p>Для наших хлопців на передовій немає ні обіду, немає ні годин для того, щоб піти і переговорити – вони сидять на своїх бойових позиціях. Якщо ми в залі будемо працювати так, як працюємо зараз – це буде величезна безвідповідальність перед країною і перед нашими громадянами.</p>
<p>Тому я закликаю ще раз, щоб ми змінили&nbsp; якість&nbsp; нашої робити в залі. Ми не можемо порушувати Регламенту. Ми не можемо переривати розгляд питання під час його перегляду. Тому зараз я поставлю на голосування всі&nbsp; три звернення на направлення до Президента, якщо вони не наберуть необхідної кількості голосів, ми змушені будемо наступної п'ятниці знову ж таки повернутися до цього голосування.</p>
<p>І тому ми зараз, щоб не затягувати час, по кожному з тих звернень проголосуємо окремо.</p>
<p>Отже, перше. За направлення до Президента депутатського Павла Кишкаря щодо отримання держаних нагород військовослужбовцями Другого Батальйону спеціального призначення "Донбас". Хто за направлення цього звернення до Президента, прошу проголосувати.</p>
<p>&nbsp;</p>
<p>11:29:43</p>
<p>За-166</p>
<p>Дякую вам.</p>
<p>Депутатський запит Юрія-Богдана Шухевича до Президента України стосовно зняття грифу "опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР, колишніх перших секретарів обкомів Компартії України тощо та членів їх сімей, котрим обчислюють пенсії, виходячи з посадового окладу Міністра Кабінету Міністрів України.</p>
<p>Отже, хто підтримує направлення даного депутатського запиту до Президента, я прошу проголосувати. Прошу підтримати.</p>
<p>&nbsp;</p>
<p>11:30:34</p>
<p>За-172</p>
<p>Дякую вам.</p>
<p>Запит групи народних депутатів (Чорновол, Левуса та інших. Всього 8 депутатів) до Президента України щодо припинення громадянства України Вадима Новинського внаслідок втрати громадянства України у зв'язку з неприпиненням громадянства Російської Федерації. Прошу підтримати і визначитися шляхом голосування. Будь ласка, голосуємо.</p>
<p>&nbsp;</p>
<p>11:31:09</p>
<p>За-150</p>
<p>Дякую вам.</p>
<p>Тепер я хочу зачитати звернення, депутатські запити народних депутатів до інших керівників виконавчих і правоохоронних підрозділів нашої держави.</p>
<p>Отже, депутатський запит Віктора Развадовського до міністра оборони України щодо забезпечення офіцерського гуртожитку селища Озерного Житомирського району, Житомирської області бойлером та проточними водонагрівачами.</p>
<p>Віктора Развадовського до голови Національної ради України з питань телебачення і радіомовлення щодо надання окремих радіочастот місцевим державним мовникам в Житомирській області.</p>
<p>Ігоря Шурми до Прем'єр-міністра України щодо вжиття невідкладних заходів для припинення протиправних дій Міністерства охорони здоров'я України, яке не виконує рішення суду, чим створює пряму загрозу для здоров'я і життя пацієнтів.</p>
<p>Ігоря Шурми до Генерального прокурора України щодо визначення правомірності звільнення з органів внутрішніх справ колишніх працівників державної автомобільної інспекції.</p>
<p>Геннадія Чекіти до Прем'єр-міністра України про необхідність забезпечення громадян послугами із залізничних перевезень відповідно до потреб.</p>
<p>Костянтина Яриніча до Прем'єр-міністра України щодо вжиття заходів, спрямованих на забезпечення житлом військовослужбовців та їх сімей у місті Кіровограді.</p>
<p>Сергія Сажка до Прем'єр-міністра України, виконуючого обов'язки голови Національної комісії, що здійснює державне регулювання у сферах енергетики та комунальних послуг, міністра енергетики та вугільної промисловості України про застосування надзвичайних заходів на ринку електричної енергії.</p>
<p>Тараса Кутового до Генерального прокурора України про умисне затягування розслідування кримінальної справи та порушення розумних строків розгляду скарги.</p>
<p>Владислава Бухарєва до Прем'єр-міністра України щодо вжиття невідкладних заходів із збереження та розвитку Тростянецького районного краєзнавчого музею.</p>
<p>Владислава Бухарєва до Прем'єр-міністра України щодо виділення коштів для капітального ремонту відрізку дороги Р-45 Суми-Краснопілля-Богодухів-Валки, що проходить по території Великописарівського району Сумської області.</p>
<p>Степана Барни до Прем'єр-міністра України щодо виконання Україною міжнародних зобов'язань в рамках Договорів продажу одиниць (частин) установленої кількості за Кіотським протоколом.</p>
<p>Володимира Арешонковим до міністра інфраструктури України про недопущення демонтажу залізничної колії на ділянці Білокоровичі - Возлякове в Лугинському районі Житомирщини.</p>
<p>Дмитра Лінька до міністра внутрішніх справ України щодо аналізу стану слідчих ізоляторів&nbsp; та тюрем у 2014 році.</p>
<p>Олександра Марченка до Прем'єр-міністра України щодо ініціювання перегляду нормативних актів, які регулюють відпуск лікарських засобів, які закуповуються за кошти державного та місцевих бюджетів.</p>
<p>Ігоря Артюшенка до Генерального прокурора України щодо розкрадання основних фондів Публічного акціонерного товариства "Сталепрокатний завод"(Запорізькій сталепрокатний завод).</p>
<p>Степана Івахіва до міністра оборони України щодо відзначення державними нагородами екіпажу танку Т-64 танкового батальйону 14-ї Володимир-Волинської військової частини у складі Миколи Тишика, Романа Ляшка та Костянтина Мрочка.</p>
<p>Олександра Марченка до Генерального прокурора України щодо розслідування обставин розбійного нападу на громадян Горопацького та Горопацьку.</p>
<p>Василя Німченка до міністра внутрішніх справ України щодо зволікання з розслідуванням злочинів проти Всеукраїнської громадської організації "Всеукраїнський громадський рух "Український вибір".</p>
<p>Віталія&nbsp; Гудзенка до голови Київської обласної державної адміністрації щодо фінансування об'єктів комунальної власності.</p>
<p>Вячеслава Константіновського до міністра оборони України щодо змісту військової підготовки мобілізованих громадян, витрачання бюджетних коштів на здійснення цієї підготовки, а також стосовно надання Міністерством оборони України формальної "відписки" на депутатське звернення з цих питань.</p>
<p>Юрія Македона до президента Державного підприємства "Національна атомна енергогенеруюча компанія "Енергоатом" щодо надання інформації відносно діяльності Чеського підприємства компанії SKODA.</p>
<p>Олега Дмитренка до міністра оборони України стосовно вжиття заходів &nbsp;Міністерством оборони України щодо забезпечення будівництва другої черги 70-ти квартирного житлового будинку на 30 квартир по вулиці Індустріальній, 7, у місті Прилуки Чернігівській області для учасників антитерористичної операції та військовослужбовців.</p>
<p>Олега Дмитренка до віце-прем’єр-міністра України – міністра регіонального розвитку, будівництва та житлово-комунального господарства України стосовно вжиття заходів Кабінетом Міністрів України та Міністерством регіонального розвитку, будівництва та житлово-комунального господарства України щодо забезпечення будівництва за інвестиційними програмами і проектами регіонального розвитку з Державного фонду регіонального розвитку в Чернігівській області.</p>
<p>Руслана Сольвара до Уповноваженого Верховної Ради України з прав людини, Вищої кваліфікаційної комісії суддів України, Ради суддів України, Генеральної прокуратури України стосовно забезпечення неухильного дотримування гарантій діяльності судді.</p>
<p>Юрія-Богдана Шухевича до Прем'єр-міністра України стосовно скасування усіх нормативно-правових актів Уряду України, якими встановлені незаконні пенсійні привілеї для колишніх народних депутатів УРСР і СРСР, колишніх Голови Президії Верховної Ради УРСР і його заступника, колишніх перших секретарів обкомів Компартії України тощо та припинення виплати пенсій усім цим особам та членам їх сімей.</p>
<p>Сергія Власенка до Державної судової адміністрації України щодо безпідставного надання житла суддям у період з 2010-2014 роки за кошти Державного бюджету України.</p>
<p>Ольги Червакової до голови Національної експертної комісії з питань захисту суспільної моралі щодо ненадання відповіді на депутатське звернення стосовно обмеження доступу до публічної інформації Національною експертною комісією з питань захисту суспільної моралі.</p>
<p>Максима Бурбака до Прем'єр-міністра України щодо виділення коштів на добудову перинатального центру у Чернівецькій області.</p>
<p>Сергія Лабазюка до Прем'єр-міністра України щодо транспортного сполучення у напрямку населених пунктів Розсоша-Хмельницький та Хмельницький-Розсоша.</p>
<p>Василя Німченка до Генерального прокурора України, Міністра внутрішніх справ України щодо розслідування вбивств співробітників правоохоронних органів, що мали місце в лютому-березні 2014 року.</p>
<p>Якова Безбаха до Кабінету Міністрів України, Національного банку України, Міністерства внутрішніх справ України, Генеральної прокуратури&nbsp; України щодо необхідності захисту інтересів фінансової установи.</p>
<p>Якова Безбаха та Руслана Сольвара до Кабінету Міністрів України, Міністерства внутрішніх справ України, Міністерства соціальної політики України, Антимонопольного комітету України, Генеральної прокуратури&nbsp; України щодо необхідності перевірки фактів можливих неправомірних дій посадових осіб Виконавчої дирекції Дніпропетровського обласного відділення Фонду соціального страхування з тимчасової втрати працездатності.</p>
<p>Руслана Сольвара до Кабінету Міністрів України, Міністерства регіонального розвитку, будівництва та житлово-комунального господарства України, Міністерства інфраструктури України, Державної архітектурно-будівельної інспекції України, Київської міської державної адміністрації, Виконавчого комітету Миколаївської міської ради стосовно всебічного розгляду звернень громадян щодо необхідності належного надання житлово-комунальних послуг.</p>
<p>Групи народних депутатів (Мацоли, Добродомова, Антонищака) до Генерального прокурора України щодо вжиття невідкладних заходів прокурорського реагування стосовно незаконної діяльності з виробництва асфальту підприємствами товариствами з обмеженою відповідальністю "КОМПАНІЯ БІМ-1" та "КОМПАНІЯ "К-ІНВЕСТ", що функціонують у місті Львові та здійснюють свою діяльність з порушеннями норм законодавства, та відсутності дієвих заходів реагування на факти протиправної діяльності з боку місцевої влади.</p>
<p>Григорія Тімоша до міністра інфраструктури України, голови Чернівецької обласної державної адміністрації щодо завершення будівництва мосту на автодорозі Т-26-06 у селі&nbsp;Маршинці Новоселицького району Чернівецької області.</p>
<p>Василя Петьовки до міністра екології та природних ресурсів України щодо зволікання погашення заборгованості за виконані роботи по захисту населених пунктів від затоплень.</p>
<p>Івана Балоги до Прем'єр-міністра України щодо ситуації, яка склалася в дорожньому господарстві Закарпатської області.</p>
<p>Івана Балоги та Павла Балоги до Прем'єр-міністра України щодо стану автодоріг державного значення, що проходять територією Закарпатської області.</p>
<p>Дмитра Добродомова до міністра оборони України щодо аварійного стану ліфта в житловому будинку по вулиці Гашека, 20-А, у місті Львові, який належить Західному територіальному квартирно-експлуатаційному управлінню Міністерства оборони України.</p>
<p>Дмитра Добродомова до Генерального прокурора України щодо розслідування фактів невідповідності відображення відомостей у декларації про майно, доходи, витрати і зобов'язання фінансового характеру прокурора прокуратури Дарницького району міста Києва Сергія Дворака, здійснення ним фінансово-господарської діяльності і вжиття заходів по притягненню його до відповідальності.</p>
<p>Олега Кулініча до Кабінету Міністрів України щодо перегляду Міністерством освіти і науки України та Міністерством охорони здоров'я України помісячних розписів субвенції.</p>
<p>Олега Кулініча до Генерального прокурора України, Державної інспекції сільського господарства України, голови комісії з реорганізації Державного агентства земельних ресурсів щодо передачі земельних ділянок для ведення сільського господарства з порушенням частини п'ятої статті 116 Земельного кодексу України.</p>
<p>Олександра Супруненка до виконуючого обов'язки голови Національної комісії, що здійснює державне регулювання у сферах енергетики та комунальних послуг щодо перевірки законності проведення повірки квартирних приладів обліку води у місті Києві за рахунок споживача.</p>
<p>Олексія Ленського до міністра енергетики та вугільної промисловості України, міністра екології та природних ресурсів України щодо необхідності виконання Україною взятих на себе перед міжнародною спільнотою зобов'язань &nbsp;в частині імплементації Директив ЄС в галузі охорони довкілля шляхом створення інформаційної системи кадастрів викидів забруднюючих речовин, вжиття відповідних заходів реагування.</p>
<p>Андрія Іллєнка до голови Київської міської державної адміністрації, генерального директора Публічного акціонерного товариства "Київенерго", голови правління - генерального директора Публічного акціонерного товариства «Акціонерна компанія «Київводоканал», генерального директора Спеціалізованого водогосподарського комунального підприємства виконавчого органу Київради Київської міської державної адміністрації «Київводфонд» щодо надання інформації та вжиття заходів реагування стосовно відсутності функціонування значної кількості бюветних комплексів питної води в місті Києві.</p>
<p>Андрія Іллєнка до начальника Головного управління Державної служби України з надзвичайних ситуацій у місті Києві, тимчасово виконуючого обов'язки голови Деснянської районної в місті Києві державної адміністрації, голови Дніпровської районної в місті Києві державної адміністрації щодо надання інформації про захисні споруди цивільного захисту на території Дніпровського та Деснянського районів міста Києва та проведення відповідних навчальних та роз'яснювальних робіт серед населення.</p>
<p>Єгора Соболєва до Прем'єр-міністра України, міністра внутрішніх справ України щодо необхідності вжиття заходів з виконання Закону України "Про очищення влади".</p>
<p>Руслана Демчака до першого заступника міністра фінансів України щодо повернення кредиторської заборгованості за ремонт доріг.</p>
<p>Юрія Бублика до Генерального прокурора України про масові порушення прав вкладників Акціонерного товариства "Дельта Банку", ігнорування Національним Банком України численних скарг громадян на незадовільну роботу даної банківської установи, невжиття ним заходів щодо попередження неплатоспроможності цього банку та завдання шкоди державним інтересам.</p>
<p>Анатолія Диріва до Голови Служби безпеки України щодо бездіяльності правоохоронних органів по перевірці резонансних фактів зловживань керівництва Південно-Західної залізниці.</p>
<p>Анатолія Денисенка до міністра соціальної політики України щодо вдосконалення роботи соціальних служб з вирішення проблем внутрішньо переміщених робіт.</p>
<p>Анатолія Денисенка до міністра соціальної політики України щодо створення та функціонування мережі соціальних магазинів для малозабезпечених верств населення.</p>
<p>Марії Іонової до Прем'єр-міністра України щодо збільшення фінансування сфери охорони здоров'я в населених пунктах з урахуванням збільшення кількості їх мешканців за рахунок внутрішньо переміщених осіб.</p>
<p>Марії Іонової до Прем'єр-міністра України щодо додаткового фінансування дошкільних та загальноосвітніх навчальних закладів у населених пунктах з урахуванням збільшення кількості учнів у них за рахунок внутрішньо переміщених осіб.</p>
<p>Олександра Онищенка до Генерального прокурора України, Прем'єр-міністра України, голови Національного банку України щодо державного контролю за використанням коштів, виділених на рефінансування публічного акціонерного товариства комерційного банку "ПРИВАТБАНК" та упередження ймовірного банкрутства банку шляхом виведення цих коштів в офшори.</p>
<p>Наталії Королевської до Прем'єр-міністра України щодо неналежного розгляду депутатського звернення про стан виконання Плану заходів на&nbsp; 2013 - 2015 роки з підготовки і відзначення 70-ї річниці визволення України від фашистських загарбників та 70-ї річниці Перемоги у Великій Вітчизняній війні.</p>
<p>Наталії Королевської до Прем'єр-міністра України щодо необхідності перегляду набору продуктів харчування, непродовольчих товарів та послуг, на основі яких здійснюється визначення прожиткового мінімуму.</p>
<p>Миколи Томенка до Прем'єр-міністра України щодо використання імен&nbsp; Тараса Шевченка, Михайла Грушевського та інших видатних українців в інтересах російської інвестиційної групи "УНІВЕР".</p>
<p>Миколи Томенка до Прем'єр-міністра України про необхідність роз'яснення нової процедури нарахування пенсій чорнобильцям.</p>
<p>Олега Осуховського до Прем'єр-міністра України, міністра оборони України про виділення коштів на придбання квартири учаснику АТО, інваліду групи Один-Б, військовому льотчику майорові Сергію Тітаренку.</p>
<p>Олега Осуховського до голови Державної прикордонної служби України щодо надання інформації, необхідної для здійснення депутатської діяльності.</p>
<p>Групи народних депутатів (Семенухи, Романової та інших. Всього 20) до міністра інфраструктури України щодо впровадження швидкісного руху пасажирських поїздів за напрямком&nbsp;&nbsp; Харків-Львів.</p>
<p>Сергія Ківалова до міністра економічного розвитку і торгівлі України, виконуючого обов'язки голови &nbsp;Антимонопольного комітету України щодо недопущення необґрунтованого підвищення суб'єктами господарювання цін на хліб та хлібобулочні вироби в місті Одеса.</p>
<p>Андрія Шиньковича до міністра внутрішніх справ України щодо розслідування вбивства журналістки Ольги Мороз.</p>
<p>Андрія Шиньковича до міністра освіти і науки України про необхідність системного підходу до збереження та розвитку закладів професійної технічної освіти України.</p>
<p>Ірини Фріз до голови Служби безпеки України щодо перевірки діяльності суб'єкта господарювання за ознаками підготовки або здійснення злочину, що передбачений статтею 111 Кримінального кодексу України.</p>
<p>Тараса Пастуха до Генерального прокурора України щодо порушення прав військовослужбовців шостого БТО "Збруч" 128-ї гірсько-піхотної бригади Збройних Сил України.</p>
<p>Руслана Князевича до Генерального прокурора України, міністра внутрішніх справ України щодо протиправних дій співробітників органів внутрішніх справ та прокуратури.</p>
<p>Олександра Кодоли до Генерального прокурора України щодо розслідування факту загибелі Олександра Рибачка, військовослужбовця військової частини А-1815 селище міського типу Гончарівське Чернігівської області, під час виконання ним обов'язків військової служби у зоні проведення антитерористичної операції.</p>
<p>Олександра Кодоли до міністра інфраструктури України щодо зміни розкладу курсування приміського потягу Семенівка-Терещинська в Чернігівській області.</p>
<p>Івана Риьака до виконуючого обов'язки голови Фонду державного майна України щодо передачі об'єкта державної власності "Дитячого закладу оздоровлення та відпочинку "Юність" у комунальну власність.</p>
<p>Івана Рибака до Прем'єр-міністра України щодо необхідності вжиття невідкладних заходів, направлених на продовження фінансування будівництва очисних споруд, будівництва газопроводу та відбудови берегозахисної дамби у місті Вижниця Чернівецької області.</p>
<p>Андрія Шипка до Прем'єр-міністра України щодо прийняття Урядом постанови стосовно запровадження державного регулювання цін на лікарські засоби для лікування осіб з гіпертонічною хворобою.</p>
<p>Андрія Шипка до міністра охорони здоров'я України щодо забезпечення вакцин для проведення планових профілактичних щеплень у 2015 році в Україні та, зокрема, в місті Нікополь, Нікопольському районі, місті Орджонікідзе&nbsp;Дніпропетровської області.</p>
<p>Павла Різаненка до директора — розпорядника Фонду гарантування вкладів фізичних осіб щодо діяльності уповноважених осіб Фонду гарантування вкладів фізичних осіб.</p>
<p>Павла Різаненка до Генерального прокурора України щодо зловживань працівниками Фонду гарантування вкладів фізичних осіб під час проведення процедури ліквідації банків.</p>
<p>Григорія Тіміша до віце-прем'єр-міністра України - міністра культури України щодо сприяння у реставрації покрівлі пам'ятки архітектури у селі Топорівці Новоселицького району Чернівецької області "Іллінська церква, дзвіниця та мури".</p>
<p>Руслана Князевича до Генерального прокурора України щодо проведення об'єктивного розслідування в частині заволодіння грошовими коштами в результаті шахрайських дій.</p>
<p>Василя Яніцького до Прем'єр-міністра України, міністра фінансів України, міністра енергетики та вугільної промисловості України щодо порядку та умов розподілу коштів субвенції з державного бюджету місцевим бюджетам на фінансування заходів соціально-економічної компенсації ризику населення, яке проживає на території зони спостереження.</p>
<p>Олександра Вілкула до Генерального прокурора України, Голови Служби безпеки України стосовно фактів масових акцій протесту місцевих мешканців внаслідок загибелі 8-річної дівчинки та травмованих жінки і її дитини під гусеницями бойової машини десанту в селищі Костянтинівці та проведення відповідного повноцінного розслідування для зниження соціальної напруженості, а також щодо розслідування низки подібних резонансних інцидентів за участі військових.</p>
<p>Сергія Ківалова до Генеральної прокуратури України, першого заступника голови Державної архітектурно-будівельної інспекції України, щодо вжиття в межах компетенції заходів стосовно усунення порушень вимог земельного, архітектурного-містобудівного та природоохоронного законодавства під час проведення будівельних робіт в межах комплексу охоронної зони "Аркадія" в місті Одеса.</p>
<p>Групи народних депутатів (Сташука, Ледовських та інших. Всього 4 депутатів) до Антимонопольного комітету України, Національної комісії, що здійснює державне регулювання у сферах енергетики та комунальних послуг, Київського міського голови щодо повірки квартирних приладів обліку спожитої холодної,&nbsp;гарячої води та сплати за її проведення у місті Києві.</p>
<p>Юрія Бублика до Прем'єр-міністра України, Генерального прокурора України, міністра внутрішніх справ України про бездіяльність посадових осіб органів прокуратури, правоохоронних органів, міністерств та відомств, відсутність їх належного реагування на депутатські звернення та запити щодо зловживань керівництва Полтавського національного технічного університету імені Юрія Кондратюка.</p>
<p>Едуарда Матвійчука до Міністерства регіонального розвитку, будівництва та житлово-комунального господарства України, Одеської міської ради стосовно необхідності вжиття дієвих заходів реагування на колективне звернення жителів Таїровського масиву Київського району міста Одеси щодо капітального ремонту дороги та благоустрою прибудинкової території по вулиці Вільямса 58/1 та 56/3.</p>
<p>Едуарда Матвійчука до Міністерства охорони здоров'я України, Міністерства фінансів України, Міністерства соціальної політики України стосовно необхідності надання допомоги у забезпеченні належного та комплексного лікування мешканця Київського району міста Одеси інваліда з дитинства третьої групи Олексія Лукьянова.</p>
<p>Андрія Гальченка до Генерального прокурора України щодо нападу на співробітників КП "Криворізька муніципальна гвардія" у місті Кривий Ріг Дніпропетровської області.</p>
<p>Сергія Рудика до міністра охорони здоров'я України щодо відтермінування передачі спеціалізованих медико-санітарних частин на фінансування з місцевих бюджетів.</p>
<p>Сергія Рудика до міністра оборони України щодо надання статусу учасників бойових дій та проведення вчасної демобілізації бійців батальйону "Черкаси".</p>
<p>Ірини Суслової до Генерального прокурора України, міністра внутрішніх справ України щодо розслідування корупційних схем, до яких причетний Петро Мельник - колишній ректор Національного університету Державної податкової служби України.</p>
<p>Ірини Суслової до Генерального прокурора України, голови Служби безпеки України щодо проведення перевірки діяльності Сергія Ківалова, направленої на підрив державного суверенітету та територіальної цілісності України, а також розпалювання національної ворожнечі в країні.</p>
<p>Сергія Капліна до Генерального прокурора України щодо проведення об'єктивних розслідувань за заявами, оприлюдненими головою Державної фінансової інспекції України Миколою Гордієнком, стосовно фактів корупції та блокування розкриття корупційних схем попереднього уряду.</p>
<p>Сергія Капліна до Київського міського голови щодо сприяння в забезпеченні постійного місця проживання родини Олександра Борзих, Заслуженого лікаря України, доктора медичних наук, професора Донецького національного медичного університету імені Максима Горького.</p>
<p>Михайла Головка до Прем'єр-міністра України, міністра соціальної політики України щодо забезпечення в повному обсязі фінансування виплати заробітної плати працівникам територіального центру обслуговування населення.</p>
<p>Михайла Головка до Прем'єр-міністра України, міністра освіти і науки України, міністра фінансів про включення об'єкту капітального будівництва у перелік об'єктів, на які у 2015 році буде виділятися субвенція з Державного бюджету на виконання інвестиційних програм і проектів із коштів державного фонду регіонального розвитку.</p>
<p>Юрія Дерев'янка до віце-прем’єр-міністра України - міністра регіонального розвитку, будівництва та житлово-комунального господарства, голови Івано-Франківської обласної державної адміністрації щодо необхідності внесення змін до районного бюджету Богородчанського району Івано-Франківської області, спрямованих на фінансування дошкільних закладів та закладів культури сіл Старуня, Манява та Старі Богородчани, та недопущення примусової передачі будівель та майна цих закладів в оперативне управління або оренду Богородчанській районній державній адміністрації.</p>
<p>Юрія Дерев'янка до виконуючого обов'язки голови Антимонопольного комітету щодо врегулювання Антимонопольним комітетом різкого та необґрунтованого росту цін на продовольчих ринках України та усунення зловживання монопольним становищем суб'єктами господарювання.</p>
<p>Тараса Батенка до Прем'єр-міністра України з приводу інформації, поширеної представником Американської торгівельної палати щодо заяви міністра енергетики та вугільної промисловості Володимира Демчишина про те, що галузь альтернативної енергетики в Україні не має права на існування.</p>
<p>Тараса Батенка до Генерального прокурора, міністра внутрішніх справ щодо перевищення службових повноважень та нанесення матеріальних збитків Публічному акціонерному товариству "Укртранснафта" посадовою особою Національної акціонерної компанії "Нафтогаз України" громадянином Савченком.</p>
<p>Лілії Гриневич до міністра охорони здоров'я України про перегляд Державних санітарних норм та правил влаштування дошкільних навчальних закладів з метою розширення доступу до дошкільної освіти.</p>
<p>Миколи Кадикала до Генерального прокурора України, міністра внутрішніх справ щодо неправомірних дій посадових осіб&nbsp;Державного підприємства "УКРСПИРТ" та неналежного розслідування кримінальної справи.</p>
<p>Ярослава Дубневича до міністра внутрішніх справ, голови Державної міграційної служби України щодо встановлення обладнання для виготовлення біометричних паспортів громадянина України для виїзду за кордон у Городоцькому та Самбірському районах Львівської області.</p>
<p>Ярослава Дубневича до Прем'єр-міністра України щодо недопущення штучного знищення промислового підприємства Товариства з обмеженою відповідальністю "Універсальна бурова техніка".</p>
<p>Юрія Шаповалова до Прем'єр-міністра України щодо необхідного врегулювання ситуації у сфері забезпечення бланками посвідчень батьків та дитини з багатодітної сім'ї.</p>
<p>Вадима Денисенка до Генерального прокурора стосовно вжиття невідкладних заходів Генеральною прокуратурою&nbsp; щодо притягнення до кримінальної відповідальності судді Печерського районного суду Романа Новака.</p>
<p>Володимира Парасюка до Генерального прокурора&nbsp; щодо фінансових зловживань колишнього очільника Яворівського районного відділу освіти Григорія Бабія та його погроз громадському активісту вбивством.</p>
<p>Альони Шкрум до Прем'єр-міністра України, міністра фінансів щодо результатів консультацій з міжнародними фінансовими організаціями стосовно запровадження тимчасових заходів щодо стабілізації платіжного балансу України.</p>
<p>Володимира Парасюка до Генерального прокурора, міністра охорони здоров'я&nbsp; щодо корупції, бездіяльності та протизаконних дій, що мали місце у Львівському наркодиспансері.</p>
<p>Володимира ШКВАРИЛЮКА до міністра фінансів, міністра аграрної політики та продовольства&nbsp; щодо зволікань в реалізації бюджетної програми "Організація і регулювання діяльності установ в системі агропромислового комплексу та забезпечення діяльності Аграрного фонду".</p>
<p>Олександра Жолобецького до міністра енергетики та вугільної промисловості України, голови Державної служби спеціального зв'язку та захисту інформації&nbsp; щодо ситуації, яка склалася з відключенням від енергопостачання ретранслятора Миколаївського філіалу Концерну радіомовлення, радіозв'язку та телебачення у селі Луч Жовтневого району Миколаївської області.</p>
<p>Івана Мельничука до Голови Верховної Ради, Прем'єр-міністра щодо надання дозволу Кабінетом Міністрів України на проведення перевірки порушення земельного та водного законодавства Товариством з обмеженою відповідальністю "Глинянкофф".</p>
<p>Групи народних депутатів (Добродомова, Шкрумх. Всього 11 депутатів) до Генерального прокурора, першого заступника Генерального прокурора щодо розслідування та перевірки фактів, наведених у заяві голови Державної фінансової інспекції України та відкриття кримінальних справ за результатами перевірок державних органів, здійснених Державною фінансовою інспекцією України.</p>
<p>Тараса Кутового до Генерального прокурора про умисне затягування розслідування кримінальної справи (номер додається).</p>
<p>Юрія Левченка до міністра екології та природних ресурсів України, Генерального прокурора, голови Київської обласної державної адміністрації щодо недопущення незаконного знищення унікального ландшафтного заказника загальнодержавного значення "Козинський", який становить особливу цінність для України.</p>
<p>Групи народних депутатів (Левченка, Іллєнка. Всього 6 депутатів) до Голови Верховної Ради, Служби безпеки України щодо розслідування фактів, висвітлених в заяві Голови Держфінінспекції Гордієнка стосовно можливості причетності Прем'єр-міністра України до корупційної діяльності Уряду та розкрадання бюджетних коштів на суму понад 7 мільярдів гривень, що створює загрозу національній безпеці України в економічній сфері.</p>
<p>Групи народних депутатів (Кацер-Бучковської, Лівіка. Всього 40 депутатів) до виконуючого&nbsp; Голови Національної комісії, що здійснює державне регулювання у сферах енергетики та комунальних послуг щодо встановлення "зеленого" тарифу на електроенергію.</p>
<p>Павла Кишкаря до міністра закордонних справ, голови Міжвідомчої комісії з політики військово-технічного співробітництва та експортного контролю щодо наявності та реалізації роботи двосторонніх робочих груп за кордоном по військово-технічному співробітництву.</p>
<p>Оксани Продан та Леоніда Козаченка до Прем'єр-міністра України щодо діяльності Ради підприємців при Кабінеті Міністрів України.</p>
<p>Шановне товариство, мені вдалося зачитати усі депутатські запити, які надійшли до Президії. А зараз згідно регламенту ми робимо перерву. Ні-ні, згідно регламенту я зараз оголошую перерву на 30 хвилин до 12.30. О 12.30 ми збираємося в залі для продовження нашої роботи. Дякую вам.</p>
<p><b>&nbsp;</b></p>
<p align=center>ПІСЛЯ&nbsp; ПЕРЕРВИ</p>
<p align=center>&nbsp;</p>
<p>ГОЛОВУЮЧИЙ. Шановні народні депутати. До мене звернулася група народних депутатів, які відмовляються відпочивати у такий складний для країни час, які вимагають продовжити нашу роботу без перерви. Провівши належні консультації, я хотів спитати чи не має заперечень в залі, щоб ми працювали без перерви? Всі хочуть працювати.</p>
<p>Тоді я попрошу, шановні колеги, які вийшли в зал, зараз ми будемо проводити запис на виступ в різному. Отже, хто мав важливе повідомлення для країни, хто хоче виступити, прошу зайти в зал для того,&nbsp; щоб взяти участь у виступах.</p>
<p>Я зроблю коротку паузу, щоб могли прийти до своїх робочих місць і записатись на виступ у різному.</p>
<p>Отже, хто в кулуарах, ми продовжуємо роботу нашої сесії. Зараз буде година виступів народних депутатів в різному. Хто мав намір і хто має важливі повідомлення для країни, для виборців, прошу підійти для запису. Якщо всі вже, хто мав необхідність виступити на місцях, я проводжу запис на виступ в різному.</p>
<p>Прошу включити запис.</p>
<p>Ні. Робота. Напружена, відповідальна робота Верховної Ради України.</p>
<p>Першому надається виступ для виступу в різному народному депутату Дерев'янку Юрію Богдановичу. Будь ласка.</p>
<p>&nbsp;</p>
<p>12:10:15</p>
<p>ДЕРЕВ’ЯНКО Ю.Б.</p>
<p>Юрій Дерев'янко, політична партія "Воля", 87-ий мажоритарний виборчий округ.</p>
<p>Шановні колеги! Шановний український народе!</p>
<p>Верховна Рада оголосила курс на децентралізацію і це абсолютно зрозуміло. Тому що влада, яка спущена на місця стає ближче до народу, наближенішою до територіальних громад і краще розуміє ті проблеми, які є.</p>
<p>Завдання надати повноваження і передати повноваження на місця. Але ми сьогодні передали обов'язок виконувати певні функції, але ми не надали коштів, ми не надали фінансових ресурсів, ми не надали того, що дало б можливість ці повноваження виконувати. Грошей у громад немає, є лише відповідальність, а бюджети їхні сьогодні порожні.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; На превеликий жаль, Верховна Рада України сьогодні не може проголосувати жоден закон, який би суттєво міг покращити стан людей, які живуть у населених пунктах в сільській місцевості. Люди у маленьких населених пунктах, середніх і навіть у районних центрах різко зубожіють. Ми бачимо різкий, різкі підняття цін на всі продукти харчування, ми бачимо бездіяльність антимонопольного комітету, бездіяльність уряду - це зубожіння котиться дуже швидко.</p>
<p>Я на минулому тижні був на Хмельниччині, на Івано-Франківщини люди мені прямо казали: "Робіть щось для того, щоб зупинити цей стан". Ми повинні з вами зробити все можливе, щоб на 2015 рік дати можливість людям, особливо незахищеним в сільській місцевості, в маленьких районних центрах вижити. Що для цього треба зробити?</p>
<p>Перше. Передати ресурси громадам, прийняти той пакет законів, який забезпечить реальну фінансову децентралізацію. НА цьому тижні ми ганебно провалили законопроект 1159, який би дав можливість громадам розпоряджатися землею і отримувати в місцеві бюджети гроші замість того, щоб ці гроші йшли в кишені хабарників Держкомзему. Саме величезна купа грошей близько 300 доларів з кожного гектару йде сьогодні в кишені хабарників. Це можливо…</p>
<p>Це ганьба! Мало того, ми не прийняли цей законопроект і це дало можливість сьогодні далі продовжувати цю ганебну ситуацію. Так само ми не підтримали законопроект 1898, 1899, 1900. Це ті законопроекти, які спрямовані на те, щоб місцеві громади мали кошти, мали можливість ремонтувати свої дороги місцевого значення, районного значення. Шановні колеги, представники сільських, селищних громад , сільські голови, які були кілька разів присутні просто опускають руки, вони приїжджають до Києва і благають, щоб ми зупинили цю фінансову блокаду. Є окремі райони, де просто районні державні адміністрації вимагають передачу садочків, клубів інакше не фінансують сільські ради і вони не можуть ухвалити своїх бюджетів. Це Богородчанський район Івано-Франківської області.</p>
<p>Шановні друзі, я вас дуже прошу…</p>
<p>&nbsp;</p>
<p>ГОЛОВУЮЧИЙ. 10 секунд для завершення.</p>
<p>&nbsp;</p>
<p>ДЕРЕВ’ЯНКО Ю.Б. Шановні колеги, я вас дуже прошу підтримати пакет законопроектів по фінансовій самодостатності сільських і селищних громад, і не дати можливості далі зубожівати…</p>
<p>&nbsp;</p>
<p>ГОЛОВУЮЧИЙ. Дуже вам дякую. Прошу уваги, у нас наступна записана Кошелєва Альона Володимирівна, а потім через два пан Юрій Шухевич. Обидва вони передають слово лідеру Радикальної партії Олегу Ляшку. І тому для виступу 6 хвилин, а ми вилучаємо потім Шухевича.</p>
<p>Будь ласка.</p>
<p>&nbsp;</p>
<p>12:14:03</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, хочу оголосити з цієї високої трибуни заяву Радикальної партії Олега Ляшка щодо рішення Верховної Ради України про особливий статус окремих районів Донецької та Луганської областей.</p>
<p>Радикальна партія розцінює голосування 17 березня у Верховній Раді України про особливий статус окремих районів Донецької та Луганської областей як національну зраду та капітуляцію перед ворогом. 17 березня 2015 року увійде в історію українського парламентаризму як одна із чорних дат у його календарі. Так само як 16 січня 2014 року день голосування за драконівські закони, які мали встановити диктатуру Януковича. Та 16 вересня 2014 року, коли в таємному режимі був проголосований Закон про особливий статус окупованої російською армією частини українського Донбасу. Як 27 квітня 2010 року день ратифікації зрадницьких харківських угод про продовження перебування Чорноморського флоту, який виконав функцію троянського коня та забезпечив проведення так званого референдуму в Криму і його подальшу анексію Росією. Як 24 жовтня 1991 року, коли була проголосована заява про без'ядерний статус України, що визначила курс на наше одностороннє ядерне роззброєння та втрату ядерної зброї. 17 березня 2015 року вже нова &nbsp;постмайднівська Рада повторно проголосувала за Закон про особливий порядок самоврядування в окремих районах Донецької, Луганської області та Постанову про фактично визначення нового східного кордону України. Цей закон та постанова по суті легалізують терористичні ДНР та ЛНР і є частиною реалізації ганебного плану&nbsp; Путіна, Меркель, Олланда.</p>
<p>Фракція Радикальної партії у парламенті виступила категорично проти здачі наших територій та проголосувала проти цих законопроектів. Цими рішення розпочато впровадження в правове поле України тих значних політичних поступок Путіну, на які погодився Президент України під тиском Меркель та Олланда у Мінську-2. Усе це фактично повторює 1938 рік, коли лідери Англії та Франції Чемберлен та Даладьє задля умиротворення Гітлера домоглися від Президента Чехословаччини Бенеша погодитись на умови Німеччини здати Судецьку область. Але зрештою це призвело лише до повної капітуляції Праги перед Берліном і все одно е врятувало Європу від війни.</p>
<p>Радикальна партія наголошує на тому, що вона є партією миру, а не війни. Як і всі громадяни України, ми прагнемо миру, але миру реального, а не ілюзорного. Ми категорично не погоджуємося із ганебною політикою умиротворення агресора, яка спрямована на спроби задовольнити його апетити малими шматками території та політичними поступками нашим суверенітетом, у тому числі конституційним та адміністративно-територіальним устроєм нашої держави. Така політика лише демонструє слабкість, заохочує агресора до подальших та розпалює війну. Як пророче попереджав британський Прем'єр Уїнстон Черчілль у 1938 щодо політики умиротворення Гітлера: Англія і Франція могли вибрати між ганьбою і війною, вони вибрали ганьбу, але отримали і війну, і ганьбу.</p>
<p>Радикальна партія попереджає: голосуванням у Верховній Раді ми, на жаль, не уникаємо війни, як би ми на це не сподівалися, і як ми цього не хотіли. Путін буде йти далі і це засвідчили заяви МЗС Росії про&nbsp; недостатніх поступок, які містяться в проголосованих законопроектах, і погрози лідерів бойовиків про захоплення нових територій України. Путін і Росія розуміють тільки силу, і зупиняться лише там, де ми самі запинимо агресора. Дипломатичне рішення міжнародної кризи, спричиненої російської агресії проти України, якого так прагнуть Європа та США, неможливе без всебічного посилення обороноздатності України та надання їй належної військової допомоги, передусім, сучасних захисних видів зброї, адже Україна сьогодні бореться не тільки за свою незалежність і територіальну цілісність, Україна бореться за мир і порядок у Європі зараз і в майбутньому.</p>
<p>Радикальна партія заявляє: агресори не зупиняються умиротворенням та політичними поступками, а війни, гарячі чи холодні, не виграються деклараціями, а лише сучасною зброєю та добре навченою армією, вмілою дипломатією, міжнародною солідарністю та жорсткими фінансовими і економічними санкціями, вірністю вищим цінностям, а також людським духом і готовністю до спротиву очевидному злу. На цьому стоїмо і будемо стояти.</p>
<p>Перемога буде за нами! Слава Україні! Смерть окупантам! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До слова запрошується&nbsp; Шурма Ігор Михайлович.</p>
<p>&nbsp;</p>
<p>12:20:17</p>
<p>ШУРМА І.М.</p>
<p>Ігор Шурма, "Опозиційний блок". Було запрошення головуючого Верховної Ради&nbsp; прийти в зал, і хто має важливі повідомлення для держави, озвучити їх з трибуни. Я скористався цією можливості, і хочу довести те, що вважаю важливим для нашої держави.</p>
<p>Хотів би нагадати, хто кожен, хто проживає в Україні, починаючи з квітня місяця, у травні почне отримувати нові платіжні доручення для того, щоб проплатити рахунки за електроенергію, газ і воду. Скоро дуже швидко за світло будемо платити &nbsp;на 50 відсотків більше. Коли&nbsp; отримують платіжки за газ, то люди повинні знати, що на сьогоднішній день ціна на нього зросте у 3,3 рази і будуть платити 3 тисячі 600 за&nbsp; 200 кубів. А хто буде використовувати більше, то буде платити 7 100. Це багато чи мало? Норма є нереальною, оскільки об'єктивно люди не зможуть споживати менше. На опалення будинку в 120 метрів, будинку, іде близько 300 кубів, за умови м'якої зими. А коли буде холодна зима, то це буде цілих 800 кубів. Окрім того, піднімуться ціни і на воду. Відміняються компенсації і для споживачів газовими водонагрівачами. З одного боку нам говорять: "Нічого страшного, держава здійснить компенсаторні заходи і для людей буде не так важко". Хотів би сказати, що&nbsp; загальний обсяг субсидій населенню&nbsp; в 2014 році, коли ще долар був 11,5 гривень, складав 55 мільярдів і було би логічно, що тепер, в 2015 році, з урахуванням обставин – обвальної девальвації національної валюти така сума буде, ну, як мінімум, не менша. У держбюджеті цього року що ми бачимо? Двадцять чотири мільярди. Є запитання: а скільки людей зможе використати, скористатися цією можливістю? Ми стоїмо на порозі&nbsp; неплатежів за комунальні&nbsp; послуги. І тут основне запитання, Міністерство регіонального розвитку і будівництва та житлово-комунального господарства заявило про намір конфісковувати житло за неплатежі&nbsp; по комунальних платіжках. Це виглядає як відверте знущання над людьми. Про які... сьогодні 80 відсотків сімей проживає за межею бідності. Як можна взагалі оформити таку кількість субсидій? Це той, хто займається цим&nbsp; оформленням, розуміє, що це є нереально.</p>
<p>Сьогодні в Міжнародний день щастя хотів би запитати в&nbsp; уряду: чи буде конфісковуватися житло громадян за комунальні борги, чи обіцяна субсидія – це все влаштує?&nbsp; Хотів би запитати і чиновників:&nbsp; чи вони платять за комунальні платежі і&nbsp; уявляють. Що таке отримати інформацію на сайті?</p>
<p>&nbsp;Мені біля Верховної Ради одна бабця сказала: "Якби я знала, що таке сайт, я вивісила би там не інформацію, а вивісила всіх тих, хто &nbsp;приймає такі рішення з користю (в лапках) для народу. Дякую.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Скорик Микола Леонідович, Опозиційний блок.</p>
<p>&nbsp;</p>
<p>12:23:42</p>
<p>СКОРИК М.Л.</p>
<p>Депутат Скорик, фракція політичної партії "Опозиційний блок". Шановний пане головуючий, шановні колеги! Хотів би звернутися до колег в цьому залі, до наших співгромадян з наступним проханням. На жаль, нас досить небагато залишилося в даний час на цьому засіданні, але я прошу передати прохання від нашої фракції керівникам фракцій, коаліції в першу чергу.</p>
<p>Ще 9 грудня ми з колегою Олександром Вілкулом зареєстрували постанову стосовно організації слідчої комісії відносно тих трагічних подій, які відбулися в Одесі 2 травня минулого року. На жаль, нещодавно регламентний комітет повернув на доопрацювання цей проект рішення у зв'язку з тим, що жодна з фракцій коаліції не надала своїх представників для участі в цій тимчасовій слідчій комісії.</p>
<p>Позавчора ми зареєстрували новий проект Постанови стосовно тимчасової слідчої комісії в Одесі з приводу цих подій і знову звернулися до керівників усіх фракцій парламенту стосовно того, щоб надати своїх представників для роботи у цій комісії.</p>
<p>Ми дуже просимо, шановний пане головуючий, шановні колеги, на наступному пленарному тижні розглянути це питання і прийняти рішення щодо роботи цієї слідчої комісії. Через півтора місяці виповнюється рік з моменту того, як сталася ця страшна трагедія, як загинули невинні мирні люди в мирному місті-герої Одеса. І я думаю, що те, що ми знайдемо і винуватців цієї трагедії, і замовників цієї трагедії і розглянемо всі ті події, всі нюанси тих подій минулорічної давності, дасть можливість по-новому дивитися&nbsp; на наше суспільство, дасть можливість довести самим собі, нашим громадянам, світовому співтовариству, що в Україні немає значення для нашої держави, якої точки зору притримуються той чи&nbsp; інший громадянин, що в Україні найвища цінність – це людське життя.&nbsp; І якщо це життя було втрачено, то ці події мають бути розслідувані, і виновні мають бути покарані.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Слово надається Олегу Романовичу Березюку, фракція "Самопоміч".</p>
<p>&nbsp;</p>
<p>12:26:40</p>
<p>БЕРЕЗЮК О.Р.</p>
<p>Шановні пані і панове! Ми&nbsp; хочемо використати цей сьогоднішній час, щоб поговорити з вами – тими, що тут присутні і в більшості випадків вони тут присутні кожну п'ятницю – запитати себе сенсовне, здоровоглуздяче запитання: що ми тут робимо? Витрачаємо час, виконуємо вимоги Регламенту? Чи може ми змінимо цей Регламент, щоб в п'ятницю, можливо, справді працювати або в округах, або працювати з своїми друзями. Тому що в п'ятницю немає роботи. І показувати людям те, що ми тут сидимо і робимо вигляд, що ми працюємо і робимо заяви – це є безсенсовним. Тому фракція "Самопоміч" виходить з пропозицією до Регламентного комітету про те, що негайно розглянути ефективність&nbsp; використання робочого часу у Верховній Раді. Є декілька якісних&nbsp; пропозицій щодо&nbsp; зміни Регламенту для того, щоб зробити роботу комплекснішою, ефективнішою, яка б мала сенс. Тому сьогодні була добра пропозиція&nbsp; від Радикальної партії, від "Самопомочі". І є пропозиція, звернення до вас зараз,&nbsp; перший заступник Голови Верховної Ради, до Голови Верховної Ради наступного тижня зібрати реальну робочу групу щодо перегляду безсенсовних регламентних процедур, які роблять роботу Верховної Ради неефективною.&nbsp; Дякую вам.&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дуже вам дякую. Тільки скажу репліку, що так ми дійдемо до того, що будемо працювати опрацювати один день в місяць, бо будуть казати "скільки ж вже можна працювати?".&nbsp; Насправді я думаю, що все-таки секрет захований там, щоб народні депутати України приходили на свої робочі місця. Можливо нам просто нада домовитись і публікувати по фракціям кого нема на робочих місцях, по, напевно, ні одна людина, ідучи на вибори, не говорили виборцям "ви мене оберіть, а я не буду мати смоги сидіти на пленарних засіданнях". Можливо буде більш правильним, якщо ми публічно будемо демонструвати хто під час роботи в залі, а хто невідомо де знаходиться. Звичайно ми повинні порадитись, як порадив пан Олег, ми повинні з того приводу проговорити в робочій групі, але я думаю, що ми спільно повинні найти вихід з цієї дійсно ганебної проблеми для найвищого законодавчого органу нашої України в час війни.</p>
<p>Слово надається Іллєнкові Андрію Юрійовичу.</p>
<p>&nbsp;</p>
<p>12:29:11</p>
<p>ІЛЛЄНКО А.Ю.</p>
<p>Андрій Іллєнко "Всеукраїнське об'єднання "Свобода" місто Київ.</p>
<p>Шановні колеги, я хотів би трошки тоді апелювати до попереднього виступаючого. Олег Романович, я хотів трошки з вами подискутувати. Тому що насправді, якщо люди на будь-якій роботі вони не ходять на роботу, то навряд чи це має призвести до того, що у них з'явиться ще один вихідний день. Тому що в Верховній Раді п'ятниця – це день, коли мають розглядатися важливі питання. Зокрема, сьогодні ми розглядали питання про направлення до Президента депутатських запитів, важливих депутатських запитів, про нагородження наших бійців, нашої української звитяжної армії., про позбавлення громадянства регіонала Новінського, про інші важливі питання. І що ж ми бачимо, ми бачимо, що зал порожній, ми бачимо, що у депутатів важливіші справи і ці депутатські запити не відправились до Президента України. Так що ми&nbsp; тепер скажемо нашим героям, які на фронті воюють, що їх не нагородять, тому що депутати за це не проголосували, у них були важливіші справи. Ну я вважаю, що це є неправильна позиція. Більше того, якщо ми звертаємося до регламентного комітету для того, щоб вводити якісь зміни в регламенті, ну так давайте тоді почнемо з того, що в нас немає голови регламентного комітету в парламенті, уже 4 місяці, немає політичної волі призначити парламентом голову регламентного комітету. Я хочу нагадати, що "Свобода" пропонує і продовжує &nbsp;пропонувати на цю посаду Юрія Левченка, який має чітку репутацію борця за Регламент, але при цьому не має бажання, очевидно, це робити, а є бажання далі залишати ситуацію підвішеною.</p>
<p>Насправді, товариство, я вважаю, що це є абсолютно ганебно, коли сьогодні у нас порожній зал парламенту, знову окремі тільки депутати тут знаходяться. І з іншого боку, ви знаєте, я хотів би до людей звернутися до тих, хто мене чує. Наступне засідання парламенту згідного календарного плану знаєте, коли має відбутися? 7-го квітня, через більше, ніж 2 тижні.</p>
<p>Тобто ось така от інтенсивність роботи. Я просто хотів би нагадати, що в нас сьогодні коаліція в парламенті більше 300-т голосів тих партій, які декларують себе як проукраїнські, європейські, демократичні і так далі. І сьогодні унікальна можливість приймати рішення в інтересах України. Але навіть таке рішення, як направлення депутатського запиту, виявляється проблемою є сьогодні в стінах українського парламенту.</p>
<p>І ще одне. Питання різного, те, яке зараз відбувається, це дуже важливе питання. Тому що для величезної кількості депутатів позафракційних, і тих навіть, які у фракціях, але які не можуть кожен раз виступати від фракції, – це можливість з парламентської трибуни заявити актуальні, важливі питання свого округу і загалом України. Тому це важливо. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую дуже вам. Слово надається Томенкові Миколі Володимировичу, "Блок Петра Порошенка". Привітаємо. <i>(Оплески)</i></p>
<p>&nbsp;</p>
<p>12:32:25</p>
<p>ТОМЕНКО М.В.</p>
<p>Шановні колеги, я не був би нормальним депутатом, аби не звернув би увагу на сьогоднішній історичний день. Як каже мені один журналіст, якщо він бачив у порядку денному зачитування депутатських запитів об 11.30, значить можна йти додому.</p>
<p>Я думаю, що абсолютно очевидно, що ми повинні внести зміну до статті 25 Регламенту. Життя практично дуже чітко показує, що ми після Години уряду, яку, до речі, так само треба організувати. Бо це посміховисько, коли заступник міністра читає шпаргалки. І як казав мені один мій мер, колега, що треба хоч у машині один раз прочитати перед тим, як читати у Верховній Раді або ще десь.</p>
<p>Тобто запитання тільки усні. Приходять міністри на конкретні запитання. Усно ми перевіряємо, чи вони спроможні взагалі говорити тут, чи вони мову знають українську, чи можуть адекватно відповісти. Після &nbsp;години такої серйозної розмови ми переходимо до розгляду законопроектів, а після розгляду законопроектів Регламент пише, в нас є "Різне" 13-та година і це важливо, я з колегами погоджуюся, 12,30 у нас депутатські запити або взагалі, можна порадитись навіть після "Різного" можна їх зачитать, нічого страшного не відбудеться.</p>
<p>Таким чином ми в п'ятницю працюємо, а не напіввихідний день. Це абсолютно очевидно.</p>
<p>Друга позиція. Ну вчора, коли ми приймали законопроект про акціонерні товариства, що ніхто не розумів, що буде вночі? Сьогодні якби при пам'яті притомний уряд у нас був, то прем'єр-міністр би тут сидів з поданням на голову Антимонопольного комітету і голову Фонду державного майна, і уклінно просив: "Друзі ми свідомі того, що я був проти, звичайно, цього законопроекту, який ви прийняли", сказав би прем'єр-міністр, "Але ви прийняли, і для того, щоб вирішувати ці конфліктні ситуації, які настають, корпоративні конфлікти з державною, бізнесу і так далі, треба, щоб був легітимний голова Антимонопольного комітету. І я у відповідності до Конституції…", бо тільки він його подає, "…подаю вам і прошу його проголосувати. Подаю голову Фонду державного майні і прошу його проголосувати".</p>
<p>Ми що не розуміємо, що це вчорашній не останній і не перший, і не останній конфлікт? Тому не з депутатів треба організовувати роботу, а з керівництва треба організовувати роботу. Не може депутат вночі дізнаватися порядок денний на наступний день. Ми повинні чітко знати, що ми працюємо тиждень <i>(Оплески)</i>, ми повинні планувати свою роботі і ми повинні знати, коли буде голосування. А то депутатів крайніми зробили, які тут тикаються не знають, що, коли, в який день відбудеться.</p>
<p>Тому я згадую римську історію. Там римські сенатори не дурні люди були, звичайно, і вони під егідою демократії використовували такий політичний режим, називається "охвократія". Значить, це як натовп використовує для своїх інтересів. І тоді вони придумали, що треба видовищ і хліба давати. В нас зараз хліб забирають вже, пропонують видовищ і ще раз видовищ.</p>
<p>&nbsp;Давайте ми не грати в цю гру і зробимо все,&nbsp; щоб не видовища тут були, а робота. За український парламент!</p>
<p>&nbsp;</p>
<p>ГОЛОВУЮЧИЙ. Дякую. Слово надається Шевченкові Олександру Леонідовичу від "Блок Петра Порошенка". І впевнений, що Микола Томенко звернеться до голови фракції Юрія Луценко про організацію кращої роботи коаліції.</p>
<p>&nbsp;</p>
<p>12:35:46</p>
<p>ШЕВЧЕНКО О.Л.</p>
<p>Добрий день, шановні народні депутати, шановний головуючий, народ України! Знаєте, вчора був в "Укртранснафті", хотів би декілька акцентів розставити.</p>
<p>Там були присутній Демчишин, який фактично визнав анексію Криму, який купляє електроенергію в Росії, вдвічі завищену, як сказали колеги, купляє вугілля по завищених цінах. Нічого йому за це немає.</p>
<p>Там був Савченко, колишній міліціонер, який тепер голова спостережної ради, який вів себе так, знаєте, і називав директора "Транснафти" гопником. Ви знаєте, треба було бачити ту обстановку. На жаль, я не був присутній, коли почалася бійка, але був присутній, коли був переговорний процес.</p>
<p>Ви знаєте, ті люди, які там сиділи, в тому числі і начебто Мірошник, виконуючий обов'язки начебто "Транснафти", який сам себе призначив, він народних депутатів ні в що не ставив, щоб ви розуміли. Тобто для нього народні депутати – це взагалі не указ і ніхто, і взагалі ніщо, тобто порожнє місце. Оце так наша влада сьогодні ставиться до нас. Хочу сказати, що Янукович також думав, що у нього необмежена влада. Де він зараз, ми знаємо. Я думаю, цю владу чекає те саме.</p>
<p>Наступне: що стосується захоплення. Організовував Пасічник – представник Єремеєва.</p>
<p>Наступне: хто такий Еремеєв і чому "Транснафта" заполюється? Украдено фактично 20 тисяч тонн нафти, про це питання підняв Лазорко. Тому і Лазорко такий, скажімо так, незручний став.</p>
<p>Наступне: що таке 2009 рік? Прийшов Лазорко: мінус 120 мільйонів доларів. Зараз "Транснафта" на рахунку має декілька мільярдів гривень, і це Демчишина з його подільниками, напевно, що дуже в ньому там очки заблистіли, як можна украсти ці гроші, в тому числі це ще одна з причин, чому вчора була та вакханалія.</p>
<p>Що хочу сказати? Ви знаєте, я думаю, що потрібно, щоб ті факти, які мали вчора: і рейдерські захоплення, і побиття, і фактично єдиному охороннику коли зламали руки незрозумілі люди – це не була міліція, ті люди, які вривалися, - це була якась приватна організація, яка фактично, ви знаєте, якщо проаналізувати їхню діяльність і їхні обличчя, це виявляться ті люди, які фінансували тітушок на антимайдані. Не треба це забувати, люди добрі, від Майдану не так далеко ще пройшло.</p>
<p>Ви знаєте, якщо взяти ті 600 тисяч тонн &nbsp;нафти, які в "Укртранснафті" знаходяться, то хочу сказати, що різниця між ціною, коли був Продан керівником і зараз складає в 300 мільйонів доларів втрат. І скільки раз Лазорко до Продана, тепер до Демчишина звертався в тим, щоб продати якомога швидше і не брати у людей ті гроші, а фактично використати державну нафту, яка безкоштовно храниться на складах Коломойського, нічого не доходить до цих людей. Тому, знаєте, говорити можна багато, а говорити правду ніхто не хочу в нашій країні. Ви знаєте, я дивлюсь на цих класних журналістів, вони є, чи ……. інструмент Бойка після його виступу, фактично які…</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. 10 секунд.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ШЕВЧЕНКО О.Л. Які фактично працюють разом з Єремеєвим, ви знаєте, і, відверто кажучи, уже бридко робиться, що в нашій державі перемагають Коломойського, який фактично допомагав Майдану…</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую. До слова запрошується Мушак Олексій Петрович, "Блок Петра Порошенка".</p>
<p>&nbsp;</p>
<p>12:39:27</p>
<p>МУШАК О.П.</p>
<p>Шановна українська громада, шановний головуючий, шановні народні депутати, Олексій Мушак, "Блок Петра Порошенка".</p>
<p>Я б хотів з вами поговорити про наступне, а саме про роботу українського парламенту на цьому тижні. І якраз перед тим як перед вами виступати продивився на сайті "Рада" як ми працювали цього тижня. У нас є найбільш, два найбільш продуктивних дні – це вівторок та четвер.</p>
<p>У вівторок ми почали нашу роботу з голосування не о 10 годині, як зазвичай, а о 17.11 через 7 годин після того як ми по факту повинні були працювати. Сім годин не було ефективної роботи парламенту. Закінчили ми працювати за годину, замість 8 годин роботи ми відпрацювати всього лиш одну годину.</p>
<p>Четвер. Вранці засідання у нас почалося не о 10 годині, а об 11.24. Далі у нас було 16.21 знову перерва, бо лідери наших фракцій, керівництво парламенту ніяких не могло вирішити як нам працювати. Про щоб я хотів сказати, я хотів би, насправді, запропонувати допомогу нашому керівництву парламенту, нашим керівникам фракцій і нагадати їм просту математику, що кількість керівників фракцій, кількість керівництва парламенту це &nbsp;всього лиш менше 10 депутатів. І парламент абсолютно може без них працювати, абсолютно. <i>(Оплески)</i></p>
<p>&nbsp;Да, Олег Валерійович, без вас, звичайно, не може. Але 15 хвилин ми потерпимо, без вас ми потерпимо. Так от, якщо є питання про те, як організувати роботу, то хай Гройсман з керівниками коаліції ідуть і домовляються. У нас є один віце-спікер пан Парубій, у нас є другий віце-спікер пані Оксана Сироїд, вони абсолютно можуть проводити сесію і ми можемо приймати інші рішення, по яким немає конфлікту. А скільки навіть сьогодні запропоновані закони про те, щоб іноземні громадяни могли отримати звання Героїв України, це стосується в першу чергу Жизнєвського, да, який загинув на Майдані, і, який в Небесній сотні, і, який на даний момент не Герой України. Ми до цього рішення вже не можемо підійти третій пленарний тиждень І таких питань є надзвичайно багато. Тому, пане Андрію, є велике до вас прохання, якщо можна, донесіть, будь ласка, і пану Гройсману і нашим колегам керівникам фракцій коаліції, що, якщо вони не можуть вирішити питання, то це не повинна бути проблема всього парламенту. Ви можете вести засідання, і ми можемо голосувати законопроекти. Велике спасибі за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую дуже вам. До слова запрошується… Попов передає слово Лінько. Я хочу сказати у відповідь, дуже, щоб так само щире прохання так само на фракції піднімав це питання. Щоб ми спільно виконували його, щоб це було спільне рішення. Дуже вам дякую. Я поділяю вашу тривогу насправді.&nbsp; Дякую вам.</p>
<p>&nbsp;</p>
<p>12:42:31</p>
<p>ЛІНЬКО Д.В.</p>
<p>Доброго дня, шановні колеги! На жаль, не вистачило часу, щоб задати питання особисто міністру транспорту, і, на жаль, не було міністра внутрішніх справ. І у мене таке звернення до них з приводу ситуації, яка склалася навколо Укрзалізниці. І конкретно Південно-Західної залізниці і колишнього керівника Південно-Західної залізниці Олексія Кривопишина. Справа в тому, що Укрзалізниця вже десятки років розкрадається державою. Є плани, і ми про це знаємо, про приватизацію Укрзалізниці. І це буде найбільше розкрадання за часи існування Укрзалізниці. Що насправді відбувається. Керівники такі як Кривопишин &nbsp;12 років там сидять, грабують, є всі факти зафіксовані їхніх правопорушень, їхніх корупційних схем. Це і будівництво інфраструктурних об'єктів "Укрзалізниці", таких, як мости і так далі. Це і розкрадання електроенергії, яку постачає держава на "Укрзалізницю", а потім вони перепродають її за величезні кошти і на цьому заробляють мільярди. є порушені кримінальні справи. Олексія Кривопишина вже звільнили з посади, але, так само,я к ми вчора бачили, коли замінюють людей на посадах, попередні керівники, намагаються рейдерським захопленням не пускати нових, так, як це робив Коломойський. Так само Кривопишин не пускає нового керівника, замість нового керівника працює зам. Кривопишина.&nbsp;</p>
<p>Так от, я звертаюся до Генерального прокурора, до Голови СБУ і міністра внутрішніх справ, якщо є конкретні кримінальні справи, якщо всі факти підтверджені, чому досі ніхто з корупціонерів "Укрзалізниці" не сидить в тюрмі? Ці люди працювали ще при Кучмі, при Януковичу і вони досі на волі. Гроші, які вони вкрали, не повернені в державу. І це ганебна ситуація, тому що "Укрзалізниця" – це підприємство, яке мільярди може приносити в&nbsp; бюджет країни. На жаль, цього не відбувається через бездіяльність служб правоохоронних органів, через нашу правоохоронну систему, яка закриває очі на факти таких знущань з держави, коли розкрадаються мільйони. І такими персонажами як Кривопишин і міністр транспорту Пововарський про це знає. Ми говорили з ним, постійно говоримо на комітеті, про те, що відбувається в "Укрзалізниці", що потрібно реформувати. Але так, як відбувається зараз реформа "Укрзалізниці", я можу сказати, що це буде лише грабунок, те, що неліквідно, як лікарні "Укрзалізниці" будуть просто віддані в місцеві бюджети і просто закриті, а все, що ліквідно, буде передано в приватні руки.</p>
<p>Так от, я звертаюся до Генерального прокурора, міністра внутрішніх справ та Голови СБУ вважати мій виступ офіційним депутатським запитом щодо розслідування правопорушень колишнього керівника Південно-Західної залізниці Кривопишина Олексія, і розслідування…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ЛІНЬКО Д.В. .&nbsp; … і розслідування всіх порушень на "Укрзалізниці".</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую.</p>
<p>Наступний – народний депутат Медуниця, передав слово депутату Кіршу. Прошу до виступу.</p>
<p>&nbsp;</p>
<p>12:46:05</p>
<p>КІРШ О.В.</p>
<p>Шановні панове! Олександр Кірш, "Народний фронт". Перш за все, мене делегував Майдан, який зараз зібрався перед Верховною Радою. Там стоять вкладники банку "Дельта", які вимагають припинення процедури ліквідації цього банку і націоналізації банку "Дельта", бо йдеться про те, що фонд гарантування вкладів, вже цього фонду не вистачає. Не вистачає десь 16 … крім 16-и мільярдів гривень, не вистачає 8 мільярдів гривень. А якщо казати про людей, то це біля трьохсот тисяч вкладників "Дельта" банку, які довірили гроші державі, а зараз не можуть їх повернути. Тобто це не ті, хто взяв&nbsp; кредит у банку і не хочуть повертати, а ті, хто навпаки, довірилися банківській системі, а тепер страждає від того, що йдеться дерибан банку, і ціна питання – 60 мільярдів гривень.</p>
<p>Вкладники банку самі вже вирішують питання, хто з великих вкладників, з юридичних осіб має бути серед тих, хто готовий бути акціонерами банку, співвласниками банку. Кажуть про фірми "Фокстрот", МТС та інші, які погодилися разом з державною вирішувати ці проблеми. Створено ініціативну групу, і я звертаюсь із запитом щодо підтримки цієї ініціативної групи щодо припинення ліквідації "Дельта-банку" і початку процедури, можливо, його націоналізації.</p>
<p>Друге питання – щодо кадрів Державної фіскальної служби. Нікому&nbsp; не зрозуміло, чому досі Білоус є керівником Державної фіскальної служби. Хіба краще щось стало з адмініструванням податків? Ні, краще не стало. Хіба своєчасно виходять листи, що регулюють негайні питання? Ні, вони взагалі майже не виходять, але в той же час, виходять зовсім інші листи, які знущаються над тими, &nbsp;хто бере участь в Антитерористичній операції. Так є листи від Державно-фіскальної служби, що якщо автотранспорт працює в Антитерористичній операції, то підприємство не має права зменшувати на відповідну суму податок на прибуток, бо на такий автотранспорт не нараховується амортизація. Більше того, йдуть вже зовсім ганебні консультації щодо того, якщо хтось віддає життя в Антитерористичній операції, але ще не віддав, то його треба відшукати і зняти з нього єдиний соціальний внесок. Зовсім незрозуміло, де вони отримують заробітну&nbsp; платню, чи то в Києві, чи то в Москві – у Путіна? Прошу звернути увагу на негайну зміну цього керівництва Державної податкової служби. Спасибі<i>. </i></p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Вітко Артем Леонідович передає слово Силантьєву і прошу до мікрофону, до виступу, будь ласка.</p>
<p>&nbsp;</p>
<p>12:49:17</p>
<p>СИЛАНТЬЄВ Д.О.</p>
<p>Уважаемые коллеги, уважаемые граждане Украины! Сразу хочу отметить, что начало 2015 года началось настоящим испытанием и шокотерапией для наших с вами детей, для будущего поколения украинцев. По своей сути уступки правительства иностранным финансовым донорам, которые нам преподносят как реформы, я рассматриваю не иначе, как геноцид нации.</p>
<p>Судите сами, полностью исключено финансирование детско-юношеского спорта, полностью исключено финансирование оздоровления детей, в том числе детей из социально необеспеченных и многодетных семей, детей, которые были вынуждены быть переселенцами из зоны АТО, то есть на сегодняшний день их ждет лето на асфальте. Где они будут?Во дворах, в подъездах, в подворотнях, в подвалах, чем они там будут заниматься – мы все прекрасно знаем, это алкоголизм, наркомания, курение, преступность.</p>
<p>Второе, двойной удар был нанесен последними изменениями к Налоговому кодексу Украины. Во-первых, было полностьюисключено… исключена льгота для предприятий, организаций физкультурно-спортивного направления. Во-вторых, сооружения физической культуры и спорта теперь облагаются налогами на недвижимость, а это&nbsp; &nbsp;миллионы гривен. У меня есть письма от олимпийского комитета, от спортивных обществ, которые просто не знают, что им делать, у них сотни тысяч квадратных метров земли и у них просто физически нет денег заплатить за это все. В результате будет накапливаться задолженность перед бюджетом, а это в ближайшее время приведет к тому, что будет полностью обрушена вся спортивная инфраструктура. Более того, из сооружения и земельные участки могут быть приватизированными недобросовестными бизнесменами и перепрофилированы. И сотня тысяч уже была, точнее, сотни примеров было такому, таким прецедентом.</p>
<p>Что еще хочу сказать. Воспитанники этих школ. Которые там находятся, просто будут, и тренера, выкинуты на улицу, это сотни тысяч детей и десятки тысяч тренеров и обслуживающего персонала. И это все на фоне того, что мы имеем, во-первых, Украина занимает первое место по детскому алкоголизму, во-вторых, входит в тройку лидеров стран по распространению СПИДа и онкологических заболеваний, Украина 80 процентов выпускников школ имеют состояние здоровья 45-летних людей. Половина преступлений, которые совершаются в Украине, это делают подростки,при чем с годами эта тенденция ухудшается.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Знаете, коллеги, я думаю, вы все со мной согласитесь, что все политики, вместе взятые, не сделали для положительного имиджа Украины столько, сколько сделали спортсмены. Ведь благодаря успехов наших спортсменов страну знают, с ней уважаются и с ней считаются. И …</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Прошу 10 секунд для завершення. Будь ласка.</p>
<p>&nbsp;</p>
<p>СИЛАНТЬЄВ Д.О. Коллеги, да, если мы сегодня уничтожим весь детско-юношеский спорт, кто завтра будет защищать честь страны, ради кого завтра будет играть Гимн и кто будет подниматься на пьедестал почета.</p>
<p>Знаете, сегодня …</p>
<p>&nbsp;</p>
<p>ГОЛОВУЮЧИЙ. 10 секунд. Ви попробуйте сконцентруватись.</p>
<p>&nbsp;</p>
<p>СИЛАНТЬЄВ Д.О. Сегодня на востоке гибнут наши герои и страна должна показать, что она заботится и о наших героях, о их семьях, о их детях. Что они видят в итоге? А в итоге они видят, что их детей просто берут …</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую вам, дякую.</p>
<p>Слово надається Колєснікову Дмитру Валерійовичу, "Опозиційний блок". Будь ласка.</p>
<p>&nbsp;</p>
<p>12:53:26</p>
<p>КОЛЄСНІКОВ Д.В.</p>
<p>Доброго дня, шановні колеги. Дмитро Колєсніков, "Опозиційний блок", Дніпропетровщина.</p>
<p>Ми всі з вами, шановні колеги, пам'ятаємо, як приймався Закон "Про Державний бюджет 2015 року". Навіть перед самим голосуванням&nbsp; і провласна коаліція… я маю на увазі депутатів провласної коаліції&nbsp; не знали про текст&nbsp; цього закону. І що ж отримали врешті-решт&nbsp; громадяни України? Недостатність обсягів, медичної та освітньої субвенції з Державного бюджету. Якщо по простому, то медицину і освіту уряд фінансувати не збирається і знімає з себе всяку за це відповідальність. У чому полягає соціальне зло цих новел, я поясню.</p>
<p>В 2015 році запроваджені нові види субвенцій з державного бюджету на утримання медицини та загальної середньої освіти. Тобто держава взяла на себе зобов'язання профінансувати ці дуже&nbsp; важливі галузі для нашого народу. Проте,&nbsp; доведені місцевим бюджетом обсяги субвенцій не покривають реальну потребу в коштах. Наведу приклад на Дніпропетровщині.</p>
<p>Моє рідне місто – Кривий Ріг.&nbsp; То по місту Кривому Рогу недостатньо&nbsp; освітньої субвенції по 2015 році 90 мільйонів гривень; по медичній галузі – взагалі&nbsp; 170. Яким чином місцевий бюджет повинен покрити цю недостатність.</p>
<p>Водночас з цим згідно затверджених Кабінетом Міністрів постанов&nbsp; про порядок використання цих субвенцій&nbsp; місцевий бюджет повинен повністю забезпечити фінансування &nbsp;і освіти, і&nbsp; медицини. Тобто в умовах нестачі коштів загальнодержавного бюджету місцеві бюджети будуть вимушені платити за це свої кошти. Про яку… про який розвиток медицини, про який розвиток освіти і про який розвиток житлово-комунального господарства ми &nbsp;зараз ведемо розмову. Фактично місцеві громади позбавляються можливості впливати і на освіту, і на медицину. Обсяг фінансування залежить від кількості студентів і кількості пацієнтів. І це, на перший погляд, механізм, який повинен працювати. Але він не працює ні в якому регіоні нашої країни.</p>
<p>Органи державного казначейства перераховують громадам кошти лише за умови виконання доходів всього загального бюджету. Добитися цього не може ні один бюджет в Україні. Тому ми закликаємо уряд негайно скасувати всі антисоціальні нововведення та зробити максимально прозорим використання бюджетних коштів.</p>
<p>І шановні колеги, сьогодні міжнародний день щастя. То наші люди все…</p>
<p>&nbsp;</p>
<p>ГОЛОВУЮЧИЙ. Ще 10 секунд для щастя.</p>
<p>&nbsp;</p>
<p>КОЛЄСНІКОВ Д.В. І найбільшим щастям для наших людей буде, якщо цей антисоціальний, антинародний уряд піде у відставку. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую. До слова запрошується представник Радикальної партії Галасюк Віктор Валерійович. Будь ласка.</p>
<p>&nbsp;</p>
<p>12:56:57</p>
<p>ГАЛАСЮК В.В.</p>
<p>Дякую. Шановний головуючий, шановні народні депутати, шановний народе України! Віктор Галасюк, Радикальна партія.</p>
<p>Ми принципово наполягаємо і як Радикальна партія, і я як голова Комітету з промислової політики та підприємництва на негайному створенні антикризового економічного штабу на базі Міністерства економічного розвитку і торгівлі, до якого мають увійти представники керівництва адміністрації Президента, нашого комітету, представники фракцій коаліції, представники найбільших асоціацій виробників України. Для того, щоб забезпечити нормальний бізнесу і влади, для того, щоб сьогодні, а не чекаючи довгострокових стратегій на 5 чи 10 років, вирішувати проблеми промисловців, підприємців, тих, хто створює робочі місця, тих, хто сплачує податки.</p>
<p>На сьогодні накопичилося величезна купа проблем, які створюють напруження в суспільстві, які, якщо їх не вирішити, приведуть до вибуху. Тому ми наполягаємо на тому, щоб цей штаб був невідкладно створений, я хочу сказати, що та інформація, яка сьогодні прозвучала з ложі уряду, вона не є об'єктивною. Такого штабу на сьогодні не існує. Він має бути створений саме для вирішення економічних проблем.</p>
<p>Для того, щоб подолати безробіття, для того, щоб забезпечити преференційні державні закупівлі у українських виробників, щоб українці мали роботу,&nbsp; щоб вони мали заробітну платню. А не так, як сьогодні ми робимо, що купуємо закордонні товари, беремо закордонні кредити, живемо в борг. Маємо борговий зашморг від Росії по газу, маємо борговий зашморг від міжнародних фінансових інститутів по боргах, а в результаті українці зубожіють.</p>
<p>Тому Радикальна партія наполягає на зміни економічного курсу держави. Ми маємо зробити справжню ставку на національного виробника, і уряд має брати в цьому активну участь.</p>
<p>Тому мене дуже турбують заяви Міністра економіки. Я хотів би почути офіційне роз'яснення щодо того, що метою діяльності міністра є ліквідація міністерства в кінцевому випадку. А хто тоді буде займатись, взагалі, створенням умов конкурентних, щоб сюди приходили інвестори, а не в Польщу, а не в Туреччину, а не в Чехію? Щоб вони тут створювали робочі місця, щоб Україна була експортером готової продукції, а не просто сировини, як це відбувається сьогодні.</p>
<p>І ми готові підставити плече уряду в реалізації саме такої проукраїнської економічної політики в інтересах громадян України, в інтересах українських промисловців, підприємців та роботодавців.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, Суслова Ірина Миколаївна, запрошую до слова.</p>
<p>&nbsp;</p>
<p>12:59:56</p>
<p>СУСЛОВА І.М.</p>
<p>Ірина Суслова, політична партія "Воля".</p>
<p>Шановні колеги! Шановні українці!</p>
<p>Хочу вас поінформувати про те, як ми зараз боремося з таким одіозним, всім відомим персонажем в нашій країні Петром Мельником, бувшим ректором Податкового університету.</p>
<p>Так разом з колегами, громадськими активістами, разом з активістами Майдану, разом з народними депутатами Ольгою Черваковою, Юрієм Дерев'янко, Віктором Романюком, Михайлом Гаврилюком, Валерієм Пацканом, ми продовжили свою боротьбу проти фактично поплічника Януковича Петра Мельника. Який хочу нагадати, сам особисто кришував фактично дерибан Біличанського лісу, який знаходиться в Коцюбинському, за яким, за який досить довго бореться місцева громада. Вони просять, просять і роблять всі можливі звернення для того, щоб можна, щоб цей парк отримав статус фактично національного парку.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Зараз паном Мельником робляться безпрецедентні заходи задля того, щоб можна було повернутися на посаду ректора університету. Але хочу нагадати і сказати про те, що цьому пану не місце на м'якому кріслі, цьому пану місце на твердих нарах і про це вже було давно задекларовано усіма.</p>
<p>Що зроблено нами сьогодні, щоб ця персона не повернулася на свою фактично, на свою посаду. Ми оформили усі факти корупційних схем, які мали на сьогоднішній день у єдиний фактично запит до Генерального прокурора і просимо пана Шокіна за кожним фактом відкрити кримінальне провадження і внести до Єдиного реєстру кримінальних проваджень і фактично почати досудові розслідування. Йдеться, в першу чергу, про схеми приховані під виглядом державного приватного партнерства у розбудові житла для вчителів та фактично студентів університету. Оренда університетом об'єктів за завищеними&nbsp; цінами та укладання таких договорів без належного обґрунтування.</p>
<p>Для реалізації різних оборудок паном Мельником було створено таке собі товариство Ірпінська фінансова юридична академія, співвласником і співзасновником якого є його син Петро, перепрошую, Мельник Максим Петрович та його сестра Мельник Тетяна Володимирівна. Хочу навести лише окремі пункти з переліку тих зловживань, які викладені у нашому запиті.&nbsp;</p>
<p>Це незаконне відчуження майнового комплексу піонерського табору "Сосновий бір", що завдало державі збитків майже у 3 мільйони гривень.</p>
<p>Це передача в оренду нерухомого майна закріпленого за університетом без укладання відповідних договорів.</p>
<p>Це фінансування будівельних робіт здійснюється без фактично їх виконання. Так державне підприємство центр капітального будівництва безпідставно не виконало роботи на суму 3 мільйони 500 тисяч гривен. Хочу зазначити, що ці гроші були вкрадені в бюджеті.</p>
<p>Що ми вимагаємо на сьогодні. Ми вимагаємо: перше – завершення повного і всебічного, і прозорого розслідування від Генеральної прокуратури</p>
<p>&nbsp;</p>
<p>ГОЛОВУЮЧИЙ. Прошу дати можливість завершення 10 секунд.</p>
<p>&nbsp;</p>
<p>СУСЛОВА І.М. Та Міністерства внутрішніх справ чесного і відкритого суду над паном Мельником. І прошу вважати мій виступ запитом до Генерального прокурора України та міністра внутрішніх справ Арсена Авакова. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Слово надається Амельченку Василю Васильовичу, Радикальна партія.</p>
<p>А ви помінялись знову, так? Добре.</p>
<p>&nbsp;</p>
<p>13:03:43</p>
<p>ЧИЖМАРЬ Ю.В.</p>
<p>Шановні колеги, шановний народе України, Юрій Чижмарь, Радикальна партія. В умовах військової інтервенції криза української економіки досягла свого дна. І, на жаль, найбільш постраждали в цих умовах простий український народ. Уряд сьогодні не запропонував гідної моделі соціальної підтримки населення України. Не запропонував реальних реформ. І хоча народ України розуміє, що важко, і треба потерпіти, він готовий терпіти. Але терпіти можна тоді лише, коли є довіра до уряду і є розуміння того, що кожен крок, який робить уряд, він обґрунтований і робить Україну в майбутньому багатшою. Але як можна вірити уряду, який сьогодні говорить про те, що мінімальна заробітна плата в тисячу 218 гривень є гідною. Якщо уряд говорить про те, що мінімальний прожитковий мінімум&nbsp; в тисячу 171 гривню є достатньою, а тарифи на газ для населення до семи тисяч гривень це є економічно обґрунтованими. Як можна вірити уряду, якщо сьогодні офіційний курс інфляції гривні досяг 270 відсотків за 2014 рік. А заощадження громадян заморожені на рахунках у банках, при тому ці банки через систему рефінансування за минулий рік вкрали понад 110 мільярдів українських коштів з бюджету. Як можна вірити уряду, якщо сьогодні терористам в зону АТО поставляється безкоштовно газ і електроенергія, а ці всі видатки перекладаються на бюджет України і відповідно на тарифи українських споживачів.</p>
<p>Я вважаю, і Радикальна партія настоює, що ми повинні змінити політику уряду щодо українського народу. Не може бути, щоби кошти з міжнародних донорів попадали не в реальну економіку. Ми за те, аби вони підтримували тільки середній і малий бізнес, і кредитування відбувалося не на рівні 50 відсотків, як нам зголосило керівництво Національного банку, а на рівні до 12 відсотків. Це реально дасть можливість бізнесу піднятися з колін, створити нові робочі місця і підняти заробітну плату. Ми за те, щоби скорочувалися не доходи громадян, а&nbsp; олігархів, і до громадян нема чого рук простягати, поки ми не ліквідували всі корупційні схеми в енергетиці, на митниці, у Фіскальній службі, допоки чиновницький апарат роздутий. І маємо останні факти, коли в Міністерстві фінансів міністр, яка з цієї трибуни доповідала про необхідність скорочення доходів громадян проводить тендера на послуги таксі на суму понад 1 мільйон гривень. Невже це соціальна політика? Невже це той уряд, якому повинен народ України довіряти.</p>
<p>Радикальна партія проти того, або сьогодні пенсійна реформа здійснювалась по незрозумілих правилах. Люди, які відпрацювали значну частину пенсійного стажу повинні мати незмінні умови пенсійного забезпечення. А якщо ми хочемо підняти пенсійний вік в народному господарстві шахтарям, працівникам сільського господарства, будь ласка, але підніміть спочатку умови праці до належного рівня, забезпечте охорону праці і дайте належні умови оплати праці. Тоді можемо говорити зворотній бік медалі.</p>
<p>Мінімальний прожитковий мінімум ми повинні перераховувати у відповідності до реальної ситуації, цін на тарифи, на ЖКХ і ціни на товари першої необхідності. І Радикальна партія поставила питання про те…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд.</p>
<p>&nbsp;</p>
<p>ЧИЖМАРЬ Ю.В. Але і це мало, ми повинні переглядати частіше, тому що, на жаль, інфляційні процеси в Україні поглиблені.</p>
<p>На завершення хотів би сказати, що Радикальна партія має свій план соціальних реформ, і вважаємо, що уряд сьогодні повинен бути посилений, а можливо…</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам.</p>
<p>Будь ласка, до слова запрошується Лубінець Дмитро Валерійович, "Блок Петра Порошенка".</p>
<p>&nbsp;</p>
<p>13:07:28</p>
<p>ЛУБІНЕЦЬ Д.В.</p>
<p>Добрый день, уважаемый украинский народ, уважаемые народные депутаты! Лубинец Дмитрий, мажоритарный округ 60, Донецкая область, фракция "Бок Петра Порошенка".</p>
<p>Предыдущийвыступающий хорошо рассказал о нашем Кабинете Министров. Я внесу небольшую ремарку, то, что происходит сейчас у меня на округе, и то, о чем я требую срочного вмешательства Кабинета Министров. На данный момент Волноваха, всем печально известная, Волновахский район полностью отрезаны от любого финансирования в плане социальных выплат. Деньги на маленьких детей, на пенсионеров,на обездоленных заблокированы.</p>
<p>Что произошло?&nbsp; 18 февраля Кабинет Министров вносит изменения в список населенных пунктов, неподконтрольных украинской власти, вносит десять процентов Волновахского района, но тем самым казначейство блокирует перечисление счетов на весь Волновахский район. Вдумайтесь: на данный момент порядка 80 тысяч людей, которые рьяно выступают и выступали за украинскую власть, просто отрезаны от средств к существованию.</p>
<p>На данный момент я требую, чтобы Кабинет Министров, который друг на друга перекладывает ответственность: казначейство кивает на Минфин, Минфин кивает на Минсоцполитики, и никто ничего не делает. Две недели назад я лично со своими коллегами от Донецкой области подходил к министру финансов. Она обещала разобраться в течение нескольких дней – "воз и поныне там".</p>
<p>Сегодня утром в кабинете у головы райгосадминистрации было порядка 50-и мам с маленькими грудными детьми, и требовали выплатить им деньги. Сейчас будет собираться на центральной площади митинг пенсионеров, и потом мы с вами здесь услышим, что не депутаты сидят под куполом, а слово из российских телеканалов для нас покажется еще наиболее приемлемым. Поэтому я прошу вашей поддержки как депутатов, и требую, сейчас в два часа меня пригласили в Кабинет Министров, якобы быстренько попробуют разобраться с данной ситуацией. Как они разрешат, я вас всех поставлю в курс дела.&nbsp;Спасибо большое.</p>
<p>&nbsp;</p>
<p>ГОЛОВУЮЧИЙ. Дякую&nbsp;&nbsp; вам. &nbsp;Юрій Чиж передає слово Ігорю Мосійчуку, Радикальна партія. Будь ласка.</p>
<p>&nbsp;</p>
<p>13:10:04</p>
<p>МОСІЙЧУК І.В.</p>
<p>Шановний український народе, український парламент! Говорити в цьому залі за корупцію&nbsp; стало вже звичним явищем. Але тільки за минулий тиждень відбулися такі кричущі факти, про які не можна не згадати. Маю достеменні докази, і звертаюсь до Служби безпеки України, до військової прокуратури щодо зловживань на &nbsp;оборонному заводі "Імпульс", який знаходиться в місті Києві. Тільки на цьому тижні з заводу викачане 20 мільйонів гривень на обналічку на підставну фірму.</p>
<p>В Одесі... В Одесі зовсім інша ситуація в Пенітенціарній службі. Отримавши хабаря, наглядачі жорстоко побили в'язнів, хабар був отриманий від інших в'язнів – грузинської національності в результаті заворушення у в'язниці. То в мене запитання до керівництва Пенітенціарної служби: ви навмисно в прифронтовій зоні провокуєте такі конфлікти? Чи що відбувається? Чому не відбуваються зміни керівництва закладів позбавлення волі, які&nbsp; підтримували сепаратистів на Сході, а навпаки – вони переводяться і призначаються, як, наприклад, в Березанську колонію переведений керівник з Донецької, який п'яний збив журналістку буквально на цьому тижні?</p>
<p>Можна багато говорити про корупцію в цій сфері, але якщо б не було інших. Тут уже говорили про діяльність пана Крівопішина, але ніхто не згадує, що у контексті розслідування злочинів проти учасників Революції гідності, його навіть не допитано, хоча саме за його наказом будувалися&nbsp; барикади "Беркуту", завозилися спецзасоби для "Беркуту", все це використовувалося з "Укрзалізниці". І ця особа надалі продовжує керувати таким стратегічним підприємством, а потім в нас вибухи на Сході, на залізничних коліях і таке інше.</p>
<p>Враховуючи вищесказане мною, звертаюсь до Генерального прокурора України, до Голови Служби безпеки України, до міністра внутрішніх справ. Прошу провести ретельне розслідування щодо зловживань в... на заводі оборонному&nbsp; "Імпульс", в Пенітенціарній &nbsp;службі і на Укрзалізниці. Прошу вважати мій виступ депутатським запитом.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Шановні колеги, я хочу з вами порадитися. Дивіться, ми ще маємо майже 15 хвилин часу. У мене до вас є таке прохання. Перше: щоб ми ще надали слово Левченкові. І також до мене надійшло… і Романовій, Лещенку і Романовій. І дивіться, до мене надійшло два звернення людей, які відійшли, коли я оголосив перерву, і вони на тому наголошують, що вони не встигли записатися. Чотири виступи – це 12 хвилин. І Головко, 15 хвилин. Ми готові на 15 хвилин?</p>
<p>Тоді Левченко, Романова, Головко, а потім – Шинькович і Кривошея. П'ять виступів, і ми якраз встигнемо до о пів на другу, які передбачено нашим Регламентом.</p>
<p>Я запрошую до слова Левченка Юрія Володимировича. Будь ласка.</p>
<p>&nbsp;</p>
<p>13:14:04</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, Шевченківський район міста Києва. Шановне товариство, український народе! Я хотів би сьогодні звернутися до вас як мажоритарник київський більше, тому що те, що відбувається останнім часом в місті Києві, - це просто, як вакханалією будівельної мафії, по-іншому назвати не можна. Чому саме цього тижня, чому саме сьогодні я хотів про це сказати? Тому що в нас під час дуже важливих пленарних засідань, коли ми розглядаємо дуже важливі закони для країни, приходиться ще потім бігом їхати кожен день в різні райони міста Києва, для того щоб зупинити ту чи іншу незаконну забудову. Тому що просто життєвий простір киян сьогодні, столиці нашої знищується, знищується через абсолютну бездіяльність столичної влади. Наш спортивний мер Віталій Кличко не тільки не бореться проти забудов, а він навпаки ці забудови прикриває.</p>
<p>От нещодавно була звітність мера про те, що десь приблизно 20 з чимось, забув, припинені, зокрема одіозного забудовника Войцеховського, який будує без жодних дозволів, а насправді це елементарна неправда. Всі ці забудови, які нібито припинені, і далі продовжуються, і далі знищуються зелені зони, і далі розвалюються старі будинки, тому що, коли біля "хрущівки", в якій живуть малозабезпечені люди, які й так не мають за що жити.</p>
<p>Будується 25 поверхів замість дитячого майданчика, ця "хрущовка" розвалюється. Алое меру і столичній владі про це не цікаво. Вони не приїжджають на місце.&nbsp; Вони не борються з цими забудовниками. Вони не звертаються до Кабінету Міністрів&nbsp; для того, щоб Держбудінспекція&nbsp; погодила відповідні перевірки. Вони не забезпечують присутність міліції. Вони не звертаються до&nbsp; прокуратури. Тому що, звісно, у нас абсурдна ситуація в Києві, коли&nbsp; перший заступник Кличка є пан Ніконов, сам один з найбільших забудовників країни. Це як таке? Що це таке,&nbsp; товариство?</p>
<p>Міська влада має, навпаки, слідкувати за тим, щоб були нормальні умови&nbsp; життєвого простору для того, щоб контролювати будівельну мафію, щоб вона не робила, що їй заманеться. А нас, навпаки, будівельна мафія&nbsp; контролює міську владу.</p>
<p>Тому я хотів би зараз ще раз вже вкотре, вдесяте звернутися до Віталія Кличка, звернутися до КМДА (Київської міської держадміністрації), щоб вони нарешті щось робили, щоб забезпечити нормальні умови проживання для киян, щоб не розвалювались "хрущовки", щоб не розвалювалися панельні будинки 9-поверхові, щоб у людей залишалися їхні майданчики, зелені зони, а не будувалися всюди торгово-розважальні центри, "свічки" на 25 поверхів, а людям нема де і прогулятися, пройти відпочити. Тому що, бачите, хтось в КМДА заніс пару копійок.</p>
<p>Робіть щось нарешті! Боріться проти цих незаконних забудов! Бо якщо ви це не будете робити, то люди підуть під КМДА і з вами розберуться.</p>
<p>&nbsp;</p>
<p>ГОЛОВУЮЧИЙ. Дякую. Анна Анатоліївна Романова, фракція "Самопоміч". Будь ласка.</p>
<p>&nbsp;</p>
<p>13:17:28</p>
<p>РОМАНОВА А.А.</p>
<p>Шановні колеги народні депутати!&nbsp; Шановний народе України! Місяць тому ми&nbsp; у цій залі Верховної Ради, стоячи, вшанували пам'ять загиблих героїв України, справжніх героїв, які були іноземцями. Але справа в тому, що за чинним законодавством ми не можемо нагородити тих іноземців, які відстоюють територіальну цілісність нашої держави за Сході, воюючи з російським окупантом. Крім того, ми не можемо досі присвоїти звання Героя України Михайлу&nbsp;&nbsp; Жизнєвському, який загинув і став героєм Небесної Сотні під час Революції гідності. Він був громадянином Білорусії і на сьогоднішній день його батько в дуже складній ситуації, він хворіє і його єдиною метою є те, щоб син, який не визнається рідною державою, він зрадник в Білорусії, щоб він став Героєм України. Крім того, серед переліку героїв Небесної Сотні є два громадянина Грузії – це Зураб Хурція та Давид Кіпіані. Я дуже прошу, щоб ми у вівторок проголосували за цей закон, який постійно ставлять в п'ятницю, а це фактично означає, що він не буде проголосований, тому що явка народних депутатів України у п'ятницю вона не дозволяє голосувати.</p>
<p>Тому я звертаюся офіційно до спікера Верховної Ради, Гройсмана Володимира Борисовича, щоб, нарешті, цей закон був поставлений 7 квітня на голосування. І ми бодай посмертно нагородити тих людей іноземців та які не є громадянами України найвищою ознакою, відзнакою держави України. Слава Україні.</p>
<p>&nbsp;</p>
<p>ГОЛОВУЮЧИЙ. Дякую дуже вам. Запрошую до слова Головка Михайла Йосифовича.</p>
<p>&nbsp;</p>
<p>13:19:31</p>
<p>ГОЛОВКО М.Й.</p>
<p>Михайло Головко "Всеукраїнське об'єднання "Свобода" 164 виборчий округ Тернопільщина.</p>
<p>Шановні депутати, шановні виборці, які зараз спостерігають за нами, я би хотів підняти чергову тему, яка дуже болить простих українців, селян – низькі закупівельні ціни на молоко.</p>
<p>Ви знаєте, що ми вже зареєстрували в попередньому скликанні Ради, так і в цій Раді законопроект 2089 і дріб 1, яким я є співавтором, а також колеги від "Блоку Петра Порошенка". Ми вимагаємо в цьому законі якраз припідняти ціну закупівельну, ціну на молоко, яка так турбує селян. Адже ви повинні знати, що більшості, які не знають як живуть люди в селах, що корова є єдиною годувальницею сім'ї, особливо тих молодих сімей, які не мають пенсії, які тільки живуть тільки за рахунок молока. Дуже неприпустимо сьогодні, коли піднімаються ціни, піднімаються тарифи, піднімаються комунальні послуги, в тому ціна на газ, на електроенергію, на паливо, зросли всі продукт, всі ціни на всі продукти і на ліки, а молоко і далі залишається по 2 гривні. Практично це змушує селян зараз масово вирізати і здавати худобу. Ми таким чином просто ставимо приреченість наше село до вимирання. Адже, якщо ми зараз не заступимося за селян, то село просто змушене буде здати цю корову, адже це важка праця. І ніхто її тримати так, щоб важко працювати задурно не буде. Тому ми як все ж таки слуги народу, депутати, які турбуємося про долю нашого села і наших селян, маємо зобов’язаність, щоб у наступному пленарному тижні обов’язково включити в порядок денний цей законопроект 2089, який ставить за мету підняти купівельну ціну за молоко до 4 гривень. І це дасть можливість селянам все ж таки утримувати худобу і дасть можливість до засобів до існування. Бо в такий час, коли уряд підняв тарифи, піднялися ціни, опустили гривню, – вижити людям просто немає змоги.</p>
<p>І якщо ми дійсно дбаємо про свій народ, якщо ми дійсно дбаємо про село, томи з вами повинні цей закон ухвалити. Я звертаюся до представників всіх фракцій, до Голови Верховної Ради, до коаліції – негайно включити цей законопроект в порядок денний. І ми в першому, і в першу чергу до вас, Олегу Ляшко як керівника фракції, щоби ви наполягли на раді фракції і коаліції включити цей законопроект в порядок денний. І лише тоді ми в сесійній залі зможемо його проголосувати як і в першому читанні, так і в цілому. І дамо таким чином, зможемо захистити наше село. Я звертаюся, не будьте байдужими. Бо якщо ми знищимо село, то і знищиться Україна. Я прошу підтримати всіх депутатів. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава. Слово надається Шиньковичу Андрію Васильовичу, "Блок Петра Порошенка". Будь ласка.</p>
<p>&nbsp;</p>
<p>13:22:28</p>
<p>ШИНЬКОВИЧ А.В.</p>
<p>Дякую, шановний пане головуючий. Шановні колеги народні депутати, шановний високоповажний, високотерпеливий мудрий український народе! Перш за все з цієї трибуни я хочу вибачитися перед вами, дорогі мої виборці, за те, що прийшовши в цю реформаторську Верховну Раду восьмого скликання завдяки вашій підтримці, я опинився в умовах масштабного популізму. Коли за політичними дебатами мало хто займається оздоровленням економіки та соціальних сфер. Втім, терпець увірветься скоро не лише у вас простих, працьовитих і порядних людей, а і в мене, і в таких народних депутатів, яких нас тут сьогодні не багато зібралося в п'ятницю, в обідній час тоді, коли ми мали би працювати по повній.</p>
<p>Але мій виступ, шановні колеги і шановні українці, не про те трохи. Я хочу підняти проблему системи професійно-технічної освіти на прикладі Хмельниччини.</p>
<p>Система професійно-технічної освіти Хмельниччини представлена 30-ма навчальними закладами різних профілів. Фінансування здійснюється наданням субвенції з Державного бюджету місцевим і відповідно, фінансуються лише захищені статті зарплата, стипендії і оплата енергоносіїв, харчування та соціальні виплати для дітей сиріт та позбавлених батьківського піклування і все.</p>
<p>Тобто уряд бачить профтехосвіту такою обмеженою, як він її фінансує. А справжня профтехосвіта – це землі на яких виховуються агрономи, це підсобні господарства на рівні ферм на яких виховуються ветеринари, це майстерні в яких навчають слюсарів, зварювальників, це їдальні в яких виховують поварів і навіть ставки на яких виховують рибоводів та багато інших професій молодь здобуває саме в системі закладів профтехосвіти. І ця база має отримувати фінансування також на рівні з усіма іншими.</p>
<p>Майно сьогодні залишається у власності Міністерства освіти, але депутати Хмельницької обласної ради пропонують директорам профтехнавчальних закладів написати заяви з клопотанням, щоб передати це майно в комунальну власність, мотивуючим тим, що таким чином, місцева влада зможе виділяти кошти не лише на захищені статті.</p>
<p>Але ми знаємо, як сьогодні фінансує місцева влада багато тих питань, які вона мала би фінансувати. І навіщо цинічно обманювати педагогів, студентів, їхніх батьків? Ми прекрасно розуміємо, що передача на місцевий рівень майна і землі закладів профтехосвіти знищить ці заклади.</p>
<p>Керівники професійно-технічних закладів занепокоєні цією ситуацією і звернулися до мене і до всіх народних депутатів, щоби з цією ситуацією розібратися.</p>
<p>Тому я з цієї трибуни звертаюся до Міністерства освіти і науки, який є центральним органом виконавчої влади з формування та забезпечення реалізації державної політики у сфері профтехосвіти.</p>
<p>Звертаюсь до міністра, шановний Сергію Мироновичу, давайте разом виробимо чіткі механізми щодо збереження майна та землі. Тому з цієї трибуни ініціюю широке громадське обговорення цієї теми, яке розпочну з директорами професійно-технічних закладів уже протягом наступного тижня і усіх запрошую до такої… Слава Україні!</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую вам. І завершальний виступ. Я запрошую до слова Кривошея Геннадія Григоровича, фракція "Народний фронт". Будь ласка.</p>
<p>&nbsp;</p>
<p>13:25:52</p>
<p>КРИВОШЕЯ Г.Г.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Дякую. Доброго дня, шановна Україна, доброго дня, шановні народні депутати, хочу звернути сьогодні увагу всієї України, а особливо жителів міста Києва на те, що дійсно відбувається у нас у столиці. Фракція "Народний фронт" підготувала депутатський запит, який стосується повірки квартирних приладів обліку спожитої холодної і гарячої води та сплати за їх проведення у місті Києві.</p>
<p>В чому полягає суть нашого запиту. Останніх пару місяців жителям міста Києва, пенсіонерам, багатодітним сім'ям, інвалідам приходять платіжки, в яких чітко зазначається встановлений термін, до якого потрібно провести повірку квартирних лічильників. І саме найстрашніше це те, що Київська міська державна адміністрація вимагає в примусовому порядку це здійснити за кошти саме власників квартир, а не тих, хто надає відповідні послуги.</p>
<p>В свій час Кабінет Міністрів України на чолі з Арсенієм Петровичем Яценюком дав відповідне доручення антимонопольному комітету і відповідним органам місцевого самоврядування вчинити відповідно до діючого законодавства. Звертаю вашу увагу на те, що на сьогоднішній день комунальні служби міста Києва планують за рахунок коштів простих жителів міста Києва отримати до бюджету, а, можливо, навіть до власних кишень близько півмільярда гривень, якщо мешканці змушені будуть зробити цю повірку за свої кошти.</p>
<p>"Народний фронт" не може допустити того, щоб звичайні люди в розрізі з порушенням законодавчих норм пішли на такий, вибачте на слові - произвол судьбы - і те, що вимагає, те, що від них вимагає Київська міська&nbsp; &nbsp;державна адміністрація. В свою чергу народні депутати від фракції "Народного фронту" вимагають від Київської міської влади прийняти відповідні рішення, встановити конкретні терміни, встановити вартість повірки лічильників, провести відповідні конкурси і вимагати, в першу чергу від тих, хто надає відповідні послуги, провести повірку квартирних лічильників. Давайте залишимо в спокої бідних і нещасних людей. Хватить знущатися над народом. Місто Київ не таке вже й багате місто. Тут близько 90 відсотків людей, які проживають за останні гроші. Давайте будемо турбуватися про наше майбутнє. Дякую всім за увагу. Прошу вважати наше звернення, наш запит депутатським запитом. "Народний фронт" тримає на контролі будь-які дії і будь-які протизаконні дії, які вчиняються з боку …</p>
<p>&nbsp;</p>
<p>ГОЛОВУЮЧИЙ. 10 секунд для завершення.</p>
<p>&nbsp;</p>
<p>КРИВОШЕЯ Г.Г.&nbsp; Які вчиняються з боку Київської міської влади. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дуже вам дякую. Час для виступів народних депутатів з різних питань завершено і завершено регламент роботи нашого сьогоднішнього засідання. Шановні народні депутати,&nbsp; дозвольте вам нагадати, що наступного тижня народні депутати працюють в комітетах, фракціях та групах. Цього пленарного тижня нам доводилось під час пленарних засідань по п'ять, по сім годин доробляти ті законопроекти, які мали бути опрацьовані у фракціях, у комітетах напередодні. І тому я дуже попрошу цей&nbsp; тиждень активно працювати в комітетах і фракціях, щоб ми змогли мати довершені і опрацьовані законопроекти під час голосувань, і не робили безконечних перерв в нашій роботі для дискусій. У тиждень з 3 березня по 3 квітня буде робота з виборцями. Вкрай важливо пояснювати людям логіку нашої дії і рішень Верховної Ради України. І чергове пленарне засідання згідно нашого рішення, яке ми прийняли, згідно рішення нашого календарного плану відбудеться у вівторок 7 квітня о 10 годині ранку. І на тому я ранкове засідання Верховної Ради України оголошую закритим. Дякую. До побачення.</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
