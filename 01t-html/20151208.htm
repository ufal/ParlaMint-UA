Стенограма пленарного засідання
08 грудня 2015
&nbsp;
<p align=center>ЗАСІДАННЯ ТРИДЦЯТЬ ШОСТЕ</p>
<p align=center>Сесійний зал Верховної Ради України</p>
<p align=center>08 грудня 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>10:00:04</p>
<p>ГОЛОВУЮЧИЙ. Доброго ранку, шановні колеги народні депутати! Прошу займати свої місця у залі Верховної Ради України. Ми розпочинаємо черговий пленарний тиждень, який є насичений різними важливими питаннями.</p>
<p>Сьогодні ми будемо мати можливість з вами розглянути питання іномовлення. У другій половині дня ми отримаємо можливість в рамках дня аграріїв розглянути ряд аграрних питань підтримки українського села. В середу запланований розгляд питань щодо ратифікації, традиційно, а також інші питання щодо кримінальних покарань. В четвер ми маємо розглянути з вами надзвичайно важливий Закон про державну службу, який десятиріччями не був пріоритетом для влади. І, я вважаю, що сьогодні нам потрібно побудувати механізми формування якісного державного апарату, який буде виконувати професійно свої функції. Ну, і в п'ятницю ми будемо з вами заслуховувати уряд.</p>
<p>Шановні колеги, прошу підготуватись до реєстрації.</p>
<p>Хотів би також вас поінформувати, що, ви знаєте, цими днями в Україні перебуває з візитом Віце-президент Сполучених Штатів Америки пан Джозеф Байден. І в рамках цього візиту відбудеться важлива подія для України – це виступ у залі Верховної Ради України. Орієнтовно час виступу –&nbsp; біля 11 години. Тому ми можемо розпочинати нашу роботу.</p>
<p>Будь ласка, підготуйтесь до реєстрації. Реєструємося, вельмишановні колеги. Прошу включити систему "Рада" для реєстрації.</p>
<p>&nbsp;</p>
<p>10:03:06</p>
<p>297 народних депутатів у сесійній залі Верховної Ради України.</p>
<p>Шановні колеги, відповідно до регламенту роботи Верховної Ради України ми маємо 30 хвилин сьогодні на виступи від депутатських груп і фракцій. Прошу здійснити запис на виступи з трибуни Верховної Ради&nbsp; України, будь ласка.</p>
<p>Будь ласка, Долженков Олександр Валерійович.</p>
<p>Бойко Юрій Анатолійович, "Опозиційний блок", будь ласка.</p>
<p>&nbsp;</p>
<p>10:04:13</p>
<p>БОЙКО Ю.А.</p>
<p>Шановний пане Голово, шановні народні депутати! Настав час уряду сказати людям правду про реальний стан речей у вітчизняній енергетиці та перспективи проходження зими. На складах ТЕС знаходиться в два рази менше вугілля, ніж треба за нормою. У кращому випадку цього вистачить до нового року, і ніякі човни з Африки ситуацію не змінять. Імпортний газ не закуповується через відсутність коштів у "Нафтогазу", причому не тільки російський, але і реверсний з Європи. Якщо чинна влада і далі буде закривати очі на реальну ситуацію, люди і країна повністю стають заручниками погоди. Для того, щоб вийти з кризової ситуації, треба негайно&nbsp;&nbsp; організувати&nbsp; поставки: мінімум 50 тисяч тонн вугілля на добу і 50 мільйонів кубів газу щодоби в енергосистему&nbsp; України.</p>
<p>Тепер про економічну ситуацію. Уряд досі не представив проект бюджету на наступний рік. Напевно, немає сенсу заслуховувати тут міністрів, тому що бюджет писався функціонерами МВФ.&nbsp; Тоді вже краще їх запросити в зал, щоб вони розказали, як вижити людям з такими показниками, які заклав МВФ в український бюджет.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>З того, що ми бачимо в проекті податкової реформи, знову посилюється тиск на реальний сектор економіки, на малий і середній бізнес. Соціальні виплати для людей будуть забезпечені тільки в тому випадку, якщо&nbsp; в&nbsp; Україні будуть на це гроші. Це ризиковано. Зберігається оподаткування&nbsp; пенсій,&nbsp; в півтора раза підвищується ставка податку на нерухомість, суттєво збільшується кількість автовласників, які будуть платити 25 тисяч гривень на рік за свій автомобіль.</p>
<p>Ще один удар&nbsp; нанесуть по здоров'ю громадян. Збільшення ПДВ на фармацевтичну продукцію призведе до зростання цін на ліки. Уряд, мабуть, розуміючи де буде прибуток в результаті провальної соціально-економічної політики, знайшов найприбутковіший для себе вид бізнесу і збирається сам регулювати ПДВ на ритуальних послугах.&nbsp;</p>
<p>Ми вважаємо, що в такому вигляді бюджет і податкова реформа ставлять хрест на реальному секторі економіки, малому і середньому бізнесі. У першу чергу необхідно зменшувати&nbsp; податки для виробників,&nbsp; щоб зберегти підприємства, які дають надходження до бюджету, зарплати і&nbsp; робочі місця. Так, як це робили всі країни, виходячи з кризи. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, запрошую до слова Ярослава Москаленка, група "Воля народу".</p>
<p>&nbsp;</p>
<p>10:07:19</p>
<p>МОСКАЛЕНКО Я.М.</p>
<p>Рідний мій український народе! Шановні колеги, Володимир Борисович! Депутатська група "Воля народу" складається із 100 відсотків депутатів-мажоритарників. Ми всі з вами на минулому тижні відпрацювали на округах, і я думаю, що в цьому залі ми не знайдемо жодного депутата, який скаже, що люди задоволені ситуацією в країні. Я думаю, ми не знайдемо ні одного депутата, який скаже, що влада виконала хоча б 50 відсотків, що обіцяла людям в минулому році.</p>
<p>Складається враження, що сьогодні в країні існує два світи. В одному світі живуть можновладці, в іншому світі виживає народ. Скажіть мені, будь ласка, шановні колеги, чи ви усвідомлюєте те, що кредит у будь-якій його формі є своєрідне рабство? Я в своєму житті брав кредити. І якщо хтось з вас щаслива людина і не мала такої необхідності, вийдіть, будь ласка, за стіни цього парламенту і спитайте у "кредитного майдану", люди вам розкажуть, що це таке. Виходячи з цього, в мене язик не повертається обговорювати сьогодні з вами урядову податкову реформу, яка базується на принципах і умовах західних кредиторів, яка замість глюкози для бізнесу, пропонує сьогодні отруту. Депутатська група "Воля народу" ні в якому разі не буде голосувати за податкову реформу, яку нам пропонує уряд.</p>
<p>Лише декілька прикладів. Уряд пропонує забрати у аграрного сектору обігові кошти шляхом скасування спеціального режиму оподаткування. Як виживати найпріоритетнішій галузі в Україні, рецепту не дає. Уряд пропонує підняти ПДВ на ліки на 13 відсотків. Уряд пропонує підняти дитяче харчування на 20 відсотків. І все це на плечі людей, молодих матерів. І все це тоді, коли на минулому тижні законопроектом 3073 ми звільняємо від оподаткування імпорт вугілля до моменту його оплати станом до 1 липня 2017 року. Я навіть боюся спрогнозувати, що буде з малим та середнім бізнесом, коли 170 тисяч спрощенців перейде на загальну систему оподаткування.&nbsp;</p>
<p>А тепер про головне: бюджет і людина. Дуже багато вже про це сказано. Хто знає, нагадаю, хто ні, хочу повідомити. В 2000 році прийнята Постанова Кабінету Міністрів номер 656, в якій є набір продуктів харчування для працездатної людини на місяць для її здорового функціонування. Так от, шановні друзі, в основу бюджету країни мають бути покладені потреби звичайної людини. Хто дасть людям відповідь, як вижити на мінімальну зарплату в 1 тисячу 378 гривень і як вижити на мінімальну пенсію…</p>
<p>&nbsp;</p>
<p>ГОЛОВУЮЧИЙ.&nbsp; Дякую. 10 секунд, будь ласка.</p>
<p>&nbsp;</p>
<p>МОСКАЛЕНКО Я.М. І як вижити на мінімальну пенсію в 1 тисячу 74 гривень, коли вартість мінімального продовольчого кошика 1 тисяча 308 гривень? Пенсіонер…</p>
<p>&nbsp;</p>
<p>ГОЛОВУЮЧИЙ.&nbsp; 20 секунд, завершуйте.</p>
<p>&nbsp;</p>
<p>МОСКАЛЕНКО Я.М. Пенсіонерам взагалі не залишають можливості на їжу, а працюючим "мінімалам", а таких кожна третя людина – 28 відсотків, ми залишаємо 70 гривень на предмети гігієни, побуту, медицини і на дітей.</p>
<p>Депутатська група "Воля народу" не підтримує ні податкову реформу, ні бюджет, і у нас взагалі сумніви, що людина в здоровому глузді…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; народний депутат Шипко, група Партія "Відродження".</p>
<p>&nbsp;</p>
<p>10:11:21</p>
<p>ШИПКО А.Ф.</p>
<p>Андрій Шипко, Дніпропетровщина, місто Нікополь, Орджонікідзе, Нікопольський район.</p>
<p>Шановні народні депутати! Дорогі виборці! Хочу почати свій виступ словами Михайла Грушевського: "Біда України у тому, що нею керують ті, кому вона не потрібна". А що сьогодні потребує Україна? Швидких, глибоких, а, найголовне, - незворотних змін. Що ми маємо? Несистемні фрагменти та популізм. Є бажання людей змінити країну, але немає у влади бажання хоч якось рухати в цьому напрямку.</p>
<p>Обіцянки, якими нас годують вже другий рік поспіль, не визивають довіри ні в українського народу, ні у міжнародних партнерів. Цій владі взагалі вже ніхто не вірить, тим часом нам знову підсовують антинародні закони під соусом&nbsp; реформ. Скажіть мені, будь ласка, яке має відношення до реформ введення 20 відсотків ПДВ на ліки в новому Податковому кодексі. Вам було мало 7 відсотків, які ви ввели тільки в 2014 році? Ви казали людям, що ліки подешевшають, а що ми маємо? Ціни на ліки виросли в рази, а ПДВ 7 відсотків став "податком на життя"? Сьогодні на фоні тотального&nbsp; зубожіння народу 20 відсотків на ліки для хронічно хворих, особливо самотніх людей – це просто вирок.</p>
<p>Партія "Відродження" вимагає від уряду зупинити соціальні економічні експерименти на людях. Хочете підняти податки? Створіть умови для людей, як у Європі. Якщо ПДВ на ліки, то мають бути державні програми, які компенсують їх вартість. Де ці програми? Якщо нема цих програм, повинна працювати страхова медицина. Де вона?</p>
<p>Сьогодні в парламенті є законопроекти, які необхідно приймати. Партія "Відродження"&nbsp; ще у&nbsp; травні зареєструвала постанову про перегляд кабальних умов кредитування&nbsp; держави та мораторію на зростання ЖКХ. Законопроекти про розвиток економіки, про захист села, про здешевлення ліків та продуктів харчування. І це, до речі, відповідає директивам ЄС. Такі закони необхідно приймати, а не лізти у кишеню до людей. Чи ви думаєте, що люди не бачать, не розуміють, що ви робите? Не гнівіть людей! Йдіть у відставку! Дайте працювати тим, хто вміє робити. Україні не потрібен "уряд камікадзе", Україні потрібен уряд професіоналів, патріотів, людей, вірних своїй країні і своєму народу!&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>10:14:17</p>
<p>ГОЛОВУЮЧИЙ. Будь ласка, Єгор Соболєв, "Самопоміч".</p>
<p>&nbsp;</p>
<p>10:14:24</p>
<p>СОБОЛЄВ Є.В.</p>
<p>Я би хотів сказати, колеги, що зараз в Україні є величезне місто, яке з великою надією дивиться на нас, на парламент. Це є місто Кривий Ріг. Три тижні тому люди вийшли на вулиці проти фальсифікації виборів, здивувавши всю Україну і здивувавши себе. Вони сподівалися, що фальсифікації будуть зупинені державою, будуть зупинені поліцією, будуть зупинені Центральною виборчою комісією. Вони сподівалися марно і після тижня очікувань люди взяли під контроль мерію, люди сформували громадську варту, люди почали творити в місті справжнє народовладдя.</p>
<p>Що найбільше дивує і радує, за цей час в Кривому Розі не розбито жодного скла, не розбито жодного обличчя, не постраждала жодна людина. Але це велике миролюбство, це велике терпіння людей тримається на сподіванні, що держава себе проявить. Так звана перемога&nbsp; Юрія Вілкула на виборах мера Кривого Рогу досягнута виключно в лікарнях. Це все, що треба знати про ці вибори. Серед здорових людей в сімсоттисячному Кривому Розі&nbsp; Юрій Вілкул програв, але виграв серед хворих.</p>
<p>Для того, щоби вийти з цієї ситуації цивілізовано місто Кривий Ріг, багато людей Кривого Рогу, які залишаються день і ніч на вулицях, просять від парламенту цивілізованого, законного розумного рішення – призначити нові вибори в Кривому Розі. Вчора з таким зверненням до нас звернулася Криворізька міська виборча комісія, яка очищена від зрадників, яка працює під охороною людей спільно із поліцією. Нам треба зробити цей крок негайно. Єдине, що залишилося зараз тим силам, які далі хочуть творити ДНР на території&nbsp; України, це зрив, це кров, це страшні провокації. Тому велике прохання&nbsp; від криворіжців, велике прохання від нас усіх, хто прийшов до них на допомогу, представників різних фракцій парламенту: давайте цього тижня призначимо нові вибори в Кривому Розі, давайте дамо людям причину бачити державу і розуміти, що держава здатна захищати справедливість, давайте зробимо європейський&nbsp; вихід з цієї страшної ситуації.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Хто ще від фракцій? Будь ласка, Соболєв Сергій, "Батьківщина", будь ласка. Потім – Олег Ляшко.</p>
<p>&nbsp;</p>
<p>10:17:25</p>
<p>СОБОЛЄВ С.В.</p>
<p>Соболєв, "Батьківщина". Без сумніву, для кожної пересічної людини є ключове питання: що з бюджетом? Я думаю, це вже перетворилося в серіал, коли країна 9 місяців живе без Бюджетної резолюції. Ви звернули увагу, колеги-депутати, що ми так і не отримали Бюджетну резолюцію, яку повинні були отримати 9 місяців назад? 6 місяців країна фактично живе без внесення змін до Податкового кодексу, а це можна було зробити виключно тільки до 1 липня цього року. І вже 3 місяці країна живе без бюджету, який повинен був бути не внесений і винесений 15 вересня, а повинен був офіційно презентований парламенту країну.</p>
<p>Що це означає і навіщо це зроблено? Ціль одна: фактично станом на сьогодні ми так і не отримали додатки до бюджету, без яких всі розрахунки, які сьогодні висять на сайті Міністерства фінансів, не коштують паперу, на якому вони надруковані; фактично країна не має на сьогодні жодної перспективи, як далі буде розвиватися країна. Ми не розуміємо, що буде з податковою системою, а постійні заяви про підняття податків до 20 відсотків – це фактично заяви, які заганяють вже в глухий кут і в тінь ще мільйони наших громадян, які і так не знають, як їм виживати. Що буде з малим бізнесом, який сьогодні пробують поставити в умови, в яких працює великий бізнес? Тільки малий бізнес не зможе ховатися в офшорах, він не зможе застосовувати схеми торгових домів, він не зможе застосовувати схеми виплат і дивідендів, з яких сьогодні сплачують лише 5 відсотків податків. Що буде з аграрним сектором, який пробують перенести на єдину систему оподаткування на рівні з іншими?</p>
<p>Фактично на сьогоднішній день бюджетна політика приводить до знищення і малого, і середнього бізнесу, і найважливішого сектору економіки, якому ми сьогодні будемо приділяти в нашій роботі фактично півдня, –&nbsp; це аграрний сектор. В цих умовах&nbsp; у уряду є одна можливість: або внести проект бюджету без будь-яких&nbsp; купюр з додатками, з розрахунками, коли&nbsp; кожен буде&nbsp; розуміти, куди рухається країна, внести безпосередньо всі питання, які стосуються тарифної політики, або подати заяву про відставку і не мучити цей зал і країну Україна.&nbsp; Дякую.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Олег Ляшко, лідер Радикальної партії.</p>
<p>&nbsp;</p>
<p>10:20:34</p>
<p>ЛЯШКО О.В.</p>
<p>Олег Ляшко, лідер Радикальної партії. Шановні громадяни України! Шановні колеги! На цьому тижні рік як парламент оголосив вотум довіри уряду, прийняв Програму дій уряду. Які підсумки цієї діяльності, кожен із громадян України&nbsp; може відчути на&nbsp; своїй власній кишені.</p>
<p>Коли нам розказують про реформи, у тому числі і звітують перед міжнародними партнерами про&nbsp; виконання одних реформ, зобов'язання беруть про виконання&nbsp; інших реформ (читаю я вчора повідомлення в Інтернеті), у мене питання: кому служить українська влада: міжнародним партнерам чи&nbsp; українському народу, чи виборцям, які пішли і півтора роки тому в травні проголосували за Президента Порошенка, у листопаді 14-го проголосували за новий парламент, який сформував уряд. Кому служить українська влада? Ми, безумовно, з повагою ставимося до наших міжнародних партнерів. Нам вкрай важлива їхня підтримка й&nbsp; допомога, у перш чергу Сполучених Штатів як нашого стратегічного партнера.</p>
<p>Але, шановні колеги, коли я читаю, що Байден приїде – корупцію подолає, Байден приїде –&nbsp; порядок наведе, Байден приїде – реформи зробить. Давайте може Байдена&nbsp; президентом України виберемо?&nbsp; Він відмовився балотуватися на президенти Сполучених Штатів. Так якщо ми все чекаємо,&nbsp; то Байден&nbsp; нам приїде зробить, то Могеріні приїде зробе, то ще хтось приїде зробе,&nbsp; для чого тоді обираємо свою владу? Для чого обираємо&nbsp; Президента, уряд, парламент, якщо самі не здатні нічого робити?</p>
<p>А якщо говорити серйозно, я звертаюся до українського Прем'єра, Президента і парламентської більшості. Припиніть принижувати український народ, припиніть принижувати українців. Оцими заявами ви фактично визнаєте свою меншовартість, що ми не здатні навести лад у своєму домі без закордонних наших партнерів, що ми не здатні подолати корупцію, що ми не здатні підняти рівень життя. Я категорично з цим не згоден. Ми, українці, ми – сильна нація. Нам, безумовно, важлива міжнародна підтримка, але ніхто, ніхто не наведе лад у нашому домі, якщо ми самі його не наведемо.</p>
<p>Ми – сильна нація. Ми здатні здолати всі проблеми, які перед нами стоять, і ми їх обов'язково здолаємо. Але для цього треба прибирати владу. Владу, яка корумпована, владу, яка злочинна, владу, яка після Майдану продовжує грабувати ще більше, аніж грабувала до Майдану. І не відволікайте містера Байдена від його дружини. Попитайте, чим живуть українські селяни, чим живуть українські підприємці, чим живуть українські робітники і пенсіонери. Вони вам не гірше Байдена розкажуть про свої проблеми.</p>
<p>З повагою до містера Байдена, але з найбільшою повагою до українського народу.</p>
<p>&nbsp;</p>
<p>ГОЛОВУЮЧИЙ. Голова фракції "Народний фронт" Максим Бурбак. Будь ласка.</p>
<p>&nbsp;</p>
<p>10:23:54</p>
<p>БУРБАК М.Ю.</p>
<p>Шановні колеги, 11 грудня минає рік з моменту ухвалення програми уряду, cформованого коаліцією, "Європейська Україна", до якого увійшло 5 парламентських фракцій. Коаліція була утворена за участі Президента Порошенка, політична сила якого отримала найбільшу квоту у нинішньому уряді.</p>
<p>Минув непростий рік спільного вирішення складних задач. Разом чинили опір агресору, рятували економіку держави і зменшили енергетичну залежність від Кремля. Уряд зробив все можливе, аби українці вчасно отримували зарплати і пенсії, щоб успішно запрацювала програма субсидій та зросли соціальні стандарти. Ефективні заходи з дерегуляції знищили схеми для збагачення олігархів-корупціонерів. Було закладено основу для структурних реформ в освіті і медицині.</p>
<p>Дії Кабінету Міністрів Арсенія Яценюка отримують схвалення з боку наших західних союзників. Ближчим часом маємо ухвалити податкову реформу і бюджет на 2016 рік, які повинні відповідати меморандуму, який підписали з Міжнародним валютним фондом і Прем'єр, і Президент. Прийняття збалансованого бюджету та виваженої податкової реформи стануть передумовою для отримання наступних траншів фінансової допомоги західних партнерів.</p>
<p>Водночас, маємо заявити, що з наближенням 11 грудня набирає обертів інформаційна кампанія з дискредитації уряду. До російської пропагандистської меншини, яка давно працює проти України та української влади, долучилися місцеві популісти, які своїми діями умисно або несвідомо підіграють агресору, розхитуючи ситуацію в державі.</p>
<p>Ситуація дедалі більше нагадує події 2005-2006 років, коли чвари Ющенка-Тимошенко погубили досягнення помаранчевої революції. Після цього, як відомо, відбувся фатальний реванш російських маріонеток з Партії регіонів, а чинний Президент Порошенко став жертвою вигаданих корупційних схем.</p>
<p>Ми не можемо повторити трагічний сценарій ще раз. Маємо берегти спільні здобутки, співпрацювати, аби використати історичну можливість для проведення реформ в нашій країні, як закликав наш друг Джо Байден під час вчорашньої зустрічі з Прем'єр-міністром Яценюком. Всі гілки влади і провладні політичні партії повинні консолідуватися, взяти спільну відповідальність за економіку і уникнути повторних кремлівських сценаріїв. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>"Блок Петра Порошенка". Не бере слова.</p>
<p>Отже, шановні колеги, ми завершили виступи від фракцій і депутатських груп і переходимо до порядку денного.</p>
<p>Шановні колеги, я просив би усіх зайти в зал. Зараз відбудеться голосування. Об 11 годині відбудеться виступ Віце-президента Байдена. До того часу ми маємо час для того, щоб пройти максимальну кількість постанов, які стоять в нас на порядку денному. І я просив би колег депутатів зайти в зал і зайняти свої місця. Секретаріат я прошу повідомити депутатів про початок нашої роботи.</p>
<p>Отже, шановні колеги, в нас по регламенту стоять спочатку два проекти закону і постанови про включення до порядку денного. Вони не є конфліктними. Вони мають загальну підтримку в залі. І я просив би, власне, їх підтримати. Першим стоїть проект Закону про внесення змін до Закону України "Про вищу освіту" (щодо працевлаштування випускників). Це лишень включення до порядку денного, (реєстраційний номер 3312).</p>
<p>Шановні колеги, чи можу я ставити вже на голосування?&nbsp; Тоді, будь ласка, максимально наблизьтесь до своїх карточок для голосування. Я спочатку проведу сигнальне голосування. І я прошу зайняти робочі місця.</p>
<p>Отже, колеги, ставлю на голосування включення до порядку денного сесії проекту Закону про внесення змін до Закону України "Про вищу освіту" (щодо працевлаштування випускників) (номер 3312). Сигнальне голосування. Прошу проголосувати. Прошу підтримати включення до порядку денного. Будь ласка, голосуємо.</p>
<p>&nbsp;</p>
<p>10:28:31</p>
<p>За-196</p>
<p>Шановні колеги, прошу зайти в зал. Можна говорити багато голосних слів про самодостатність і силу і українського роду, і парламенту, але нам інколи бракує елементарної дисципліни для того, щоб бути в залі і приймати рішення важливі для України.</p>
<p>І тому, шановні колеги, не словом, а ділом я прошу зайти в зал і розпочати роботу Верховної Ради України. Шановні колеги, хто в кулуарах, прошу зайти в зал. Прошу підготуватися до голосування.</p>
<p>Я ще раз ставлю сигнальне голосування проекту Закону про внесення змін до Закону України "Про вищу освіту" 3312. Отже, колеги, я прошу своїх колег заходити в зал і займати робочі місця, а не виходити з залу.</p>
<p>Голів фракцій я дуже прошу закликати депутатів в зал і підготуватись до голосування.</p>
<p>Отже, ще раз, сигнальне голосування&nbsp; проекту&nbsp; Закону про внесення змін до Закону&nbsp; України "Про вищу освіту", включення в порядок&nbsp; денний.&nbsp; Прошу голосувати. Будь ласка, голосуємо. Сигнальне голосування. Голосуємо.</p>
<p>&nbsp;</p>
<p>10:30:24</p>
<p>За-239</p>
<p>Рішення прийнято.&nbsp; Дякую за підтримку.</p>
<p>Це було сигнальне, перепрошую. Отже, тепер вже ми голосуємо не як сигнальне, а включення в порядок денний&nbsp; проекту Закону про внесення змін до Закону України "Про вищу освіту" (щодо&nbsp; працевлаштування випускників) (номер 3312). Прошу проголосувати за включення&nbsp; в порядок денний сесії. Голосуємо, колеги,&nbsp; будь ласка.</p>
<p>&nbsp;</p>
<p>10:31:05</p>
<p>За-247</p>
<p>Рішення прийнято.&nbsp;</p>
<p>Наступний у нас проект Постанови про забезпечення належним медичним&nbsp; обслуговуванням осіб, які отримали ушкодження здоров'я під час участі Революції Гідності.</p>
<p>Шановні колеги, кілька слів про цей законопроект. Ним фактично передбачається одна норма – це можливість лікування в "Феофанії" тих героїв, які на Майдані отримали ушкодження, тих героїв, які&nbsp; зі щитами&nbsp; дерев'яними йшли проти&nbsp; "Беркуту", які йшли проти озброєних "тітушок".&nbsp; І я думаю, що&nbsp; нам треба його і включити в порядок денний, і я думаю, що нам треба його відразу і проголосувати, це важлива символічна дія.</p>
<p>І я дуже прошу всіх бути уважними. Спочатку, ми включимо&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;в порядок денний, а потім, під час розгляду я дам слово для виступу.</p>
<p>Отже, колеги, першим голосуванням я прошу, прошу буду уважними, і я прошу проголосувати за включення в порядок денний проекту Постанови про забезпечення належним медичним обслуговуванням осіб, які отримали ушкодження під час участі у Революції Гідності (номер 3508). Прошу проголосувати за включення в порядок денний. Прошу уважно голосувати, будь ласка, голосуємо.</p>
<p>&nbsp;</p>
<p>10:32:46</p>
<p>За-284</p>
<p>Будь ласка, по фракціям покажіть на табло. Дякую вам.</p>
<p>Отже, колеги, я пропоную відразу перейти до його розгляду цієї постанови.</p>
<p>Спочатку ми проголосуємо за скорочену процедуру її розгляду. Я прошу підтримати розгляд за скороченою процедурою постанови 3508. Будь ласка, прошу підтримати скорочену процедуру розгляду. Голосуємо, скорочена процедура.</p>
<p>&nbsp;</p>
<p>10:33:28</p>
<p>За-195</p>
<p>Рішення прийняте.</p>
<p>Від групи авторів, а це є і Луценко, і Третьяков, Загорій, Бурбак, Гаврилюк, Шухевич, Яніцький, Дехтярчук. Від групи авторів слово надаю для доповіді Юрію Віталійовичу Луценкові, будь ласка.</p>
<p>&nbsp;</p>
<p>10:33:51</p>
<p>ЛУЦЕНКО Ю.В.</p>
<p>Шановний пане головуючий, шановні колеги! Сьогодні, проїжджаючи по Майдану незалежності, кожен міг побачити знову оголений нерв Майдану –&nbsp; спалений Будинок профспілок. Всі декоративні картинки з нього зняті, і ми знову можемо згадати, як це було.</p>
<p>Даний законопроект знову повертає нас до трагічних подій на Майдані, коли багато з присутніх тут народних депутатів були простими майданівцями. І наш обов'язок, наш борг перед тими, хто був поранений на Майдані, і прийняти сьогодні цей законопроект не лише для включення в порядок денний, але і як закон.</p>
<p>"Феофанія", де лікувалися десятиріччями партійні та державні бонзи, має обслуговувати тих, хто постраждав за цю державу, зрештою і за цю Верховну Раду. Тому прошу всі фракції підтримати цей акт справедливості, акт відданості і солідарності для всіх, хто постраждав на Майдані, аби вони отримали достойне медичне лікування і не тільки. Це акт поваги до них, акт шани тих, хто не шкодував своє життя і здоров'я, захищаючи свободу і незалежність України.</p>
<p>Принагідно хочу висловити від імені Верховної Ради повагу до керівників Об'єднання поранених на Майдані Тарасу Гаталяку та Павлу Сидоренку, які згруповували цих людей і з честю захищають їх права. Саме вони ініціювали цей закон, і саме ми маємо зараз проголосувати його в цьому залі. Дякую вам.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, чи є потреба обговорювати? Я можу ставити на голосування…</p>
<p>Є потреба. Тоді, будь ласка,&nbsp; запишіться: два – "за", два – "проти". Будь ласка.</p>
<p>Тетерук Андрій Анатолійович, "Народний фронт", будь ласка.</p>
<p>&nbsp;</p>
<p>10:36:22</p>
<p>ТЕТЕРУК А.А.</p>
<p>Доброго дня, шановний головуючий, шановні народні депутати!&nbsp; Ми, фракція "Народного фронту", однозначно буде підтримувати цей законопроект, і я прошу всіх депутатів бути більш уважними в цьому залі і працювати більш виснажливо, тому що у нас дуже багатий порядок денний, нам надо його опрацювати. Дякую вам.</p>
<p>&nbsp;</p>
<p>ГОЛОВУЮЧИЙ. Будь ласка, від "Блоку Петра Порошенка", Вадатурський&nbsp; передає слово чи виступає сам?</p>
<p>Будь ласка,&nbsp; Микола Томенко. Включіть Миколі Томенкові.</p>
<p>&nbsp;</p>
<p>10:37:09</p>
<p>ТОМЕНКО М.В.</p>
<p>Шановні колеги, я вдячний&nbsp; колегам за цю&nbsp; ініціативу і, думаю, ми її всіляко підтримаємо. Однак, хотів би, голосуючи за цю постанову, стратегічно глянути на ситуацію, яку ми піднімали, коли обговорювали систему фінансування Державного управління справами, і, зокрема, її медичної частини.</p>
<p>Ми з колегою Мусієм, як ви знаєте, ініціювали постанову про можливість передачі всіх медичних закладів до системи Міністерства охорони здоров'я. Фахівці говорять, що є плюси і є мінуси.&nbsp; Натомість, я вважаю, що навіть не інституційна складова є дуже важливою, а складова, кого ми там лікуємо.</p>
<p>Тому ми можемо, на мою думку, додавши два слова, фактично, вирішити питання, про які ми з колегою Мусієм говорили. Тобто ми розуміємо, що свободу, незалежність і гідність українців захищали наші побратими на Революції гідності, а сьогодні солдати і офіцери захищають свободу і незалежність на фронтах. І якщо людина в АТО отримала, так, як написано тут, "каліцтво, контузію чи інше ушкодження здоров'я", я абсолютно переконаний, що вона має право лікуватися і проходити реабілітацію в медичних закладах у Феофанії.</p>
<p>Отож я пропоную після слів "особи, які під час&nbsp; участі в Революції гідності та участі в АТО зазнали поранень, каліцтва і контузії…", і далі по тексту. Таким чином, ми розширимо категорію людей, які матимуть можливості лікуватися, оздоровлюватися і проходити реабілітацію. І це буде&nbsp; чесно і справедливо по відношенню до тих людей, які сьогодні захищають Україну. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, голова комітету Третьяков. Включіть мікрофон Третьякову. Прокоментуйте, будь ласка.</p>
<p>&nbsp;</p>
<p>10:39:02</p>
<p>ТРЕТЬЯКОВ О.Ю.</p>
<p>По поводу постановы 3508, я предлагаю ее принимать&nbsp; без изменений. То, что сказал Николай Томенко, действительно, была его постанова. Комитет рассматривал. И на сегодняшний момент Державне управління справами 250 коек отдает под участников АТО. Этот вопрос уже урегулирован, и мы за него уже голосовали. Поэтому просьба принять постанову без изменений, в целостном виде, такая, какая она есть. Спасибо.</p>
<p>&nbsp;</p>
<p>ГОЛОВУЮЧИЙ. Дякую, шановні колеги, і прошу підготуватися до голосування.</p>
<p>Ми сьогодні віддаємо шану тим, хто потребує лікування. Багато в кого наших друзів загинуло під час боїв на Майдані, близьких людей, побратимів, але дуже багато лишилися каліками, лишилися із важкими пораненнями. І в великій мірі завдяки самопосвяті і відданості тих юнаків і дівчат сьогодні ми можемо дискутувати, можемо критикувати один одного, але ми кардинальну змінили цивілізаційний напрям нашої держави. Ми кардинально змінили розвиток України, направивши його в напрямок Європи, Євроатлантичного союзу. І, найголовніше, це була війна за українську Незалежність, і тому наш обов'язок всіх нас – віддати шану нашим новітнім героям, завдяки яким ми сьогодні можемо тут бути.</p>
<p>І тому, за пропозицією голови комітету я ставлю на голосування проект Постанови про забезпечення належним медичним обслуговуванням осіб, які отримали ушкодження здоров'я під час участі у Революції Гідності (номер 3508) за основу і в цілому. Прошу підтримати, прошу голосувати за основу і в цілому.</p>
<p>&nbsp;</p>
<p>10:41:07</p>
<p>За-301</p>
<p>Рішення прийнято. Закон прийнятий.</p>
<p>Шановні колеги, в нас надалі є проекти постанови, які теж не є конфліктними, які ми вже включили в порядок денний. І я просив би їх розглянути за скороченою процедурою.</p>
<p>Отже, проект Постанови про проведення парламентських слухань... <i>(</i><i>Шум у залі) </i></p>
<p>Я ставлю проект Постанови про проведення парламентських слухань на тему: "30 років після Чорнобиля: уроки та перспективи".</p>
<p>Є прохання розглянути за скороченою процедурою. Прошу підтримати розгляд за скороченою процедурою. Будь ласка, голосуємо.</p>
<p>&nbsp;</p>
<p>10:42:26</p>
<p>За-211</p>
<p>Рішення прийнято.</p>
<p>Запрошую до доповіді голову комітету Томенка Миколу Володимировича. Будь ласка.</p>
<p>&nbsp;</p>
<p>10:42:39</p>
<p>ТОМЕНКО М.В.</p>
<p>Шановні колеги, Верховна Рада України зробила вже кілька серйозних кроків для того, щоб 26 квітня 2016 року, коли виповниться 30 років з дня Чорнобильської катастрофи, ми і підтягнули фінансування низки проектів, за які відповідає Україна спільно з міжнародними донорами. На жаль, мало зробили, я сподіваюсь, більше зробимо для тих людей, які врятували нас від Чорнобильської катастрофи. Але виникає дуже серйозна проблема, яку ми обговорювали, коли на Чорнобильській атомній проводив нараду Президент і коли була нарада за участю Прем'єр-міністра, - це ситуація, що таке Чорнобиль після того, як ми виконаємо наші зобов'язання. А ці зобов'язання в основному завершуються 2016-2017-ий рік. Тобто ми добудували укриття зі сторічною гарантією, ми добудували ключові економічні і енергетичні об'єкти. Як ми далі живемо з Чорнобилем, які проекти ми там реалізуємо? Ми реалізуємо їх самостійно чи з міжнародними донорами?</p>
<p>І тому ідея була комітету, щоб ми вибудували стратегію Чорнобиля після 30-річчя пошанування цих роковин. Обговорюється нова модель управлінська. І я підтримую цю управлінську модель, де економічна зона енергетична буде у сфері управління Міністерства енергетики, а новостворений біосферний заповідник – в сфері Мінекології, і багато інших питань. Але ці стратегічні питання треба обговорити з експертами, фахівцями, власне, самими працівниками, і щоб ми перезавантажили стратегію України після Чорнобиля бодай на найближчі 10-20 років.</p>
<p>Отож комітет просить підтримати ідею проведення таких парламентських слухань. І, пане Андрію, ну радять, щоби з запасом, у нас вільний день 16 березня. В середу, 16 березня додати&nbsp; 2016 року.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, хочу повідомити, що у нас вже є перелік тих слухань, які заплановані на найближчий період, рекомендованих, це: 09.12 –&nbsp; "Правове забезпечення реформи освіти в Україні" (Гриневич, Комітет освіти), 16.12 – "Про реформу охорони здоров'я в Україні" (відповідальна – Богомолець), 23.12 – "Стан і перспективи забезпечення в Україні безпеки дорожнього руху", і 03.02 – "Реформи галузі інформаційно-комунікаційних технологій та розвиток інформаційного простору України".&nbsp; Це ті слухання, які вже є заплановані.</p>
<p>Шановні колеги, давайте відповідально поділимось думками, чи є потреба обговорювати цю постанову, чи давайте просто проголосуємо, щоб ми змогли швидше більше пройти. Є підтримка в залі? Дуже вам дякую.</p>
<p>Отже, ставлю на голосування проект Постанови про проведення парламентських слухань на тему: "30 років після Чорнобиля: уроки та перспективи" з пропозицією дати, яку озвучив Микола Томенко з трибуни під стенограму (реєстраційний номер&nbsp; 3425). Пропозиція – проголосувати за основу і в цілому.</p>
<p>Колеги, прошу проголосувати. Прошу підтримати за основу і в цілому 3425, будь ласка.</p>
<p>&nbsp;</p>
<p>10:46:14</p>
<p>За-300</p>
<p>Рішення прийнято. У нас сьогодні надзвичайно результативне голосування. Щоб ми завжди були такими об'єднаними і спільними в наших баченнях.</p>
<p>Наступний&nbsp; у нас проект Постанови про проведення парламентських слухань на тему: "Стан дотримання прав внутрішньо переміщених осіб та громадян України, які проживають на тимчасово окупованій території України та на території, не контрольованій українською владою в зоні проведення антитерористичної операції" (номер 3263).</p>
<p><a name=_GoBack></a>І теж є прохання його, від автора, за скороченою процедурою. Я прошу підтримати розгляд 3263 за скороченою процедурою. Будь ласка, голосуємо.</p>
<p>&nbsp;</p>
<p>10:47:11</p>
<p>За-228</p>
<p>Рішення прийняте.</p>
<p>І я запрошую до доповіді голову Комітету з питань прав людини, національних меншин і міжнаціональних відносин Немирю Григорія Михайловича. Будь ласка.</p>
<p>&nbsp;</p>
<p>10:47:24</p>
<p>НЕМИРЯ Г.М.</p>
<p>Дякую. Шановні колеги, станом на грудень 2015 року в Україні за офіційною лише статистикою нараховується 1 мільйон 621 тисяча вимушених переселенців або, як їх ще називають, внутрішньо переміщених осіб.</p>
<p>Постанова, яка пропонується на ваш розгляд, була внесена кілька місяців тому. Але оскільки дата, яка пропонувалася, а саме 19 листопада, для проведення цих слухань вже втратила свою актуальність, ми пропонуємо, під стенограму, пункт 1 постанови викласти в такій редакції.</p>
<p>Провести в лютому 2016 року в залі пленарних засідань Верховної Ради України&nbsp; парламентські слухання на тему: "Стан дотримання прав внутрішньо переміщених осіб та громадян України, які проживають на тимчасово окупованій території України". Зважаючи на те, що на цей час Верховна Рада не ухвалила календарний план наступної четвертої сесії, пропонуємо до протоколу пленарного засідання включити рішення провести ці парламентські слухання в середу другого пленарного тижня роботи Верховної Ради України о 15 годині.</p>
<p>Пункт 2. Кабінету Міністрів України до 1 лютого 16 року підготувати та подати до Верховної Ради України інформаційно-аналітичні матеріали, тиражовані для народних депутатів України, відповідні пропозиції та рекомендації.</p>
<p>Також хочу зазначити, що Комітет з прав людини не заперечує щодо залучення для підготовки і проведення цих слухань Комітету Верховної Ради з питань соціальної політики, зайнятості та пенсійного забезпечення.</p>
<p>Прошу підтримати Постанову про проведення цих парламентських слухань. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, і ця, і наступна постанова це лишень про проведення парламентських слухань. Є пропозиція теж їх голосувати, щоб максимально змогли їх пройти. Є підтримка, колеги? Можемо голосувати?</p>
<p>Я ставлю на голосування проект Постанови про проведення парламентських слухань на тему: "Стан дотримання прав внутрішньо переміщених осіб та громадян України, які проживають на тимчасово окупованій території України (номер 3263) за основу і в цілому. 3263 за основу і в цілому. Прошу голосувати і прошу підтримати. Будь ласка.</p>
<p>&nbsp;</p>
<p>10:50:10</p>
<p>За-302</p>
<p>Рішення прийняте. Потенціал високий.</p>
<p>Наступним в нас по порядку денному проект Постанови про Рекомендації парламентських слухань на тему: "Сімейна політика України – цілі та завдання".</p>
<p>І звертається до нас Палатний Артур Леонідович з проханням розглянути її за скороченою процедурою. Підтримаємо нашого колегу?</p>
<p>Будь ласка, прошу проголосувати за скорочену процедуру. Будь ласка, голосуємо.</p>
<p>&nbsp;</p>
<p>10:50:51</p>
<p>За-208</p>
<p>Рішення прийняте.</p>
<p>І я запрошую до доповіді голову Комітету з питань сім'ї, молодіжної політики та спорту Артура Палатного. Будь ласка.</p>
<p>&nbsp;</p>
<p>10:51:03</p>
<p>ПАЛАТНИЙ А.Л.</p>
<p>Шановні народні депутати України, відповідно до Постанови Верховної Ради України від 22 квітня 2015 року 17 червня цього року відбулися парламентські слухання на тему: "Сімейна політика України – цілі та завдання".</p>
<p>У слуханнях взяли участь понад 500 осіб, серед яких народні депутати України і представники уряду центральних та місцевих органів виконавчої влади, органів місцевого самоврядування, релігійних, громадських та наукових організацій. Всі учасники слухань дійшли єдиного висновку щодо необхідності визнання сімейної політики пріоритетною.</p>
<p>Тому комітет вважає необхідним об'єднання зусиль органів державної влади, органів місцевого самоврядування, інститутів громадського суспільства навколо гасла "Інвестиції в українську родину – це інвестиції в майбутнє нашої держави".</p>
<p>Проект рекомендацій парламентських слухань був уважно обговорений під час проведення парламентських слухань. Серйозно доопрацьований з урахуванням пропозицій учасників слухань та&nbsp; погоджений з усіма зацікавленими державними органами, насамперед з Міністерством фінансів України. Проект містить конкретні рекомендації щодо удосконалення сімейної політики у різних сферах життя, а саме підтримки вразливих сімей по освітницькій діяльності щодо підготовки молоді до подружнього життя, покращення медичного обслуговування, боротьби з сімейним насильством тощо.</p>
<p>Шановні колеги, прошу підтримати українську сім'ю і проголосувати за цю постанову. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Артур Леонідович.</p>
<p>Шановні колеги, можемо голосувати? Будь ласка, приготувалися до голосування. І ми голосуємо проект постанови про рекомендації парламентських слухань на тему "Сімейна політика України, цілі та завдання" номер 3466 за основу і в цілому. Будь ласка, голосуємо.</p>
<p>&nbsp;</p>
<p>10:53:10</p>
<p>За-308</p>
<p>Рішення прийняте. Наш потенціал зростає. І це не може не радувати.</p>
<p>Наступний в порядку денному проект Постанови про присудження щорічної Премії Верховної Ради України педагогічним працівникам загальноосвітніх, професійно-технічних, дошкільних та позашкільних навчальних закладів (номер 3110).</p>
<p>І теж є прохання від голови комітету розглянути за скороченою процедурою. Давайте підтримаємо голову комітету. Прошу підтримати розгляд за скороченою процедурою. Будь ласка, голосуємо.</p>
<p>&nbsp;</p>
<p>10:53:57</p>
<p>За-213</p>
<p>Рішення прийняте.</p>
<p>І я запрошую до доповіді голову Комітету з питань науки і освіти Гриневич Лілію Михайлівну, будь ласка.</p>
<p>&nbsp;</p>
<p>10:54:17</p>
<p>ГРИНЕВИЧ Л.М.</p>
<p>Шановні колеги&nbsp; народні депутати! Ми сьогодні&nbsp; маємо виконати наш обов'язок і проголосувати за присудження премій Верховної Ради для педагогічних працівників. Ці премії подаються обласними радами, а у випадку Донецької і Луганської області – відповідними адміністраціями.</p>
<p>Ці кандидатури, які були податі і також розглядалися комітетом, всі були підтверджені. І зараз, я закликаю вас проголосувати. Премія&nbsp;&nbsp; Верховної Ради&nbsp; встановлена з 2006 року. Зараз ця премія має обсяг 20 тисяч гривень і її отримують найкращі педагогічні працівники&nbsp; в сфері дошкільної, загальної,&nbsp; середньої і професійно-технічної освіти.&nbsp; Будь ласка, проголосуйте.</p>
<p>&nbsp;</p>
<p>ГОЛОВУЮЧИЙ. Дякую вам,&nbsp; шановні колеги.</p>
<p>Чи&nbsp;&nbsp; готовий зал підтримати голову комітету&nbsp; Гриневич Лілію Михайлівну? Тоді прошу приготуватись до голосування.</p>
<p>І я ставлю на голосування проект Постанови &nbsp;про присудження щорічної премії Верховної Ради&nbsp; України педагогічним працівникам&nbsp; загальноосвітніх, професійно-технічних, дошкільних та позашкільних навчальних закладів (номер 3110) за основу і в цілому.&nbsp; Будь ласка, голосуємо за основу і в цілому.</p>
<p>&nbsp;</p>
<p>10:55:59</p>
<p>За-291</p>
<p>Рішення прийнято.&nbsp;</p>
<p>Пильнуємо, щоб потенціал не падав. Будьте уважними.</p>
<p>Шановні колеги, зараз по Регламенту&nbsp; переходимо до одного з найважливіших на сьогодні законопроектів – проект Закону про систему іномовлення України (номер 2334а). Я прошу&nbsp; &nbsp;всіх бути уважними, ми його будемо розглядати в другому читанні.&nbsp; І&nbsp; я прошу бути уважними авторів поправок.</p>
<p>І я запрошую до доповіді голову Комітету з питань свободи слова та інформаційної політики Сюмар Вікторію Петрівну. Будь ласка, до трибуни.</p>
<p>Важливий законопроект, прошу всіх бути уважними і залишатися на своїх місцях. Дякую.</p>
<p>&nbsp;</p>
<p>10:57:03</p>
<p>СЮМАР В.П.</p>
<p>Добрий день, шановні колеги! Комітет з питань свободи слова та інформаційної політики підготував до другого читання законопроект про іномовлення. 192 поправки було подано в межах підготовки до другого читання, і більшість з них була врахована, в принципі, важливий законопроект. І в залі під час обговорення цього документу висловлювалася позиція про те, що&nbsp; Україні сьогодні необхідно вести інформаційну війну.</p>
<p>Ми дуже багато дискутували про те, яким має бути цей канал іномовлення, дійшли висновку, що він не повинен мовити на території України в кабельних мережах, а також в системі аналогового мовлення, дійшли висновку, що там має бути гарантії фінансування цього телеканалу, що він повинен мовити англійською та іншими мовами. І, якщо буде воля залу, відповідно такий канал в Україні може з'явитися. Прошу тоді йти по поправкам.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я, згідно Регламенту, мушу пройтися по поправкам, і я буду їх швидко називати. Прошу авторів реагувати, коли хтось буде наполягати на своїй поправці.</p>
<p>Отже, 1 поправка, Данченко. Чи наполягає? Ні.</p>
<p>5-а, Данченко. Не наполягає.</p>
<p>12-а, Данченко. Не наполягає.</p>
<p>14-а, Червакова. Не наполягає.</p>
<p>15-а, Червакова. Не наполягає.</p>
<p>20-а, Кіраль. Не наполягає.</p>
<p>25-а, Данченко. Не наполягає.</p>
<p>26-а, Мельник. Не наполягає.</p>
<p>28-а, Оля Червакова. Не наполягає.</p>
<p>29-а, Мельник. Не наполягає.</p>
<p>32-а, Червакова. Не наполягає.</p>
<p>36-а, Мельник, не наполягає.</p>
<p>65-а, Вікторія Сюмар, не наполягає.</p>
<p>66-а, Кіраль, не наполягає. Перепрошую,&nbsp; наполягає, включіть, будь ласка,&nbsp; мікрофон.</p>
<p>Народний депутат Кіраль, включіть мікрофон.</p>
<p>&nbsp;</p>
<p>10:59:31</p>
<p>КІРАЛЬ С.І.</p>
<p>Дякую. Шановні колеги, я б хотів просто звернути увагу на 66 поправку. Справа в тому, що в цій поправці я хотів би змістити акцент на те, щоб ми не орієнтувались на виробництво і трансляцію власного продукту, а більше на виробництво і на розміщення власного продукту на вже існуючих каналах чи засобах масової інформації, які вже є популярними в тих чи інших країнах. Але ми не можемо собі дозволити тягатися з Росією, яка півтора мільярди доларів сьогодні витрачає на "РТ" чи на інші канали. Натомість ми можемо ефективно співпрацювати з "CNN", "BBC", "Bloomberg" і іншими каналами, які вже мають сотні мільйонів аудиторії, виробляти продукт в ІНТУ і розміщувати його, власне, в цих засобах інформації.</p>
<p>Тому, колеги, прошу підтримати цю поправку для того, щоб ми більш ефективно витрачали бюджетні кошти і не марнували їх на роки безплідної роботи. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Вікторія Сюмар, прошу прокоментувати.</p>
<p>Пан Олег Ляшко, не збивайте виступаючого…</p>
<p>&nbsp;</p>
<p>11:00:41</p>
<p>СЮМАР В.П.</p>
<p>Насправді, абсолютно ніякого заперечення немає, але ми повинні розуміти, що мова йде тут про створення повноцінного каналу. Якщо цей телеканал буде виробляти продакшн, цього насправді ніхто не заперечує, що вони будуть виробляти телепродукти, які будуть розміщуватися і на інших… Але вони не можуть на цьому фокусуватися, тому що ідея міністерства, якраз яке і розробляло цей законопроект, полягало в створенні саме телеканалу. Це не заперечує можливість виготовлення продуктів. Навпаки, це єдиний державний канал, який повинен заробити.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу увагу в залі. Йде професійна дискусія, і важко чути один одного, коли в залі такий шум і галас.</p>
<p>Чи наполягаєте ви на голосуванні 66 поправки? Наполягаєте.</p>
<p>Ставиться на голосування поправка номер 66, народного депутата Кіраль, хто підтримує дану поправку, прошу голосувати.</p>
<p>Будь ласка, голосуємо.</p>
<p>&nbsp;</p>
<p>11:01:53</p>
<p>За-188</p>
<p>Я прошу уваги! Комітет пропонує підтримати її, так?</p>
<p>Будь ласка, ще раз Сюмар включіть.</p>
<p>&nbsp;</p>
<p>11:02:04</p>
<p>СЮМАР В.П.</p>
<p>Комітет на своєму засіданні відхилив. Але принципових зауважень, щоб підтримати залу… Тому що тут мова йшла по акцент, буквально, тут немає ніякої суперечності з логікою законопроекту. Це&nbsp; просто технічно, що є пріоритетом: пріоритетом є створення каналу. Але цей момент як одну із задач іномовлення ми цілком можемо підтримати. Виготовлення продуктів для інших телеканалів, які працюють за кордоном.</p>
<p>Тому є пропозиція, я думаю, підтримати...</p>
<p>&nbsp;</p>
<p>ГОЛОВУЮЧИЙ. Шановні колеги, комітет підтримує. Давайте підтримаємо поправку. Я ще раз поставлю її на голосування Ми не потребуємо повернення до неї.</p>
<p>Я ставлю ще раз на голосування поправку 66 народного депутата Кіраля. Прошу бути уважними, прошу її підтримати.</p>
<p>Голосуємо поправку 66. Будь ласка, голосуємо.</p>
<p>&nbsp;</p>
<p>11:03:00</p>
<p>За-263</p>
<p>Рішення прийнято. Вітаю.</p>
<p>Отже,&nbsp; 74-а поправка, Шинькович.&nbsp; Не наполягає.</p>
<p>75-а, Данченко,&nbsp; не наполягає.</p>
<p>83-я, Павленко,&nbsp; не наполягає.</p>
<p>85-а, Павленко,&nbsp; не наполягає.</p>
<p>86-а, Голубов,&nbsp; не наполягає.</p>
<p>87-а, Мельник,&nbsp; не наполягає.</p>
<p>88-а, Ленський,&nbsp; не наполягає.</p>
<p>89-а, Червакова,&nbsp;&nbsp; не наполягає.</p>
<p>90-а, Данченко,&nbsp; не наполягає.</p>
<p>92-а, Червакова,&nbsp; не наполягає.</p>
<p>94-а, Веселова,&nbsp; не наполягає.</p>
<p>Хто наполягає?</p>
<p>93-я, Томенко, врахована частково.</p>
<p>Включіть, будь ласка, мікрофон Миколі Томенку.</p>
<p>&nbsp;</p>
<p>11:03:51</p>
<p>ТОМЕНКО М.В.</p>
<p>Шановні колеги, йдеться про те, щоб добру ідею впливового, авторитетного і змістовного каналу іномовлення наповнити реальним змістом, оскільки, на мою думку, формула, запропонована&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;нам урядом,&nbsp; це ще один УТР за бюджетні гроші.</p>
<p>Тому моя ця поправка зводиться до того, що ми розуміємо, що ми робимо канали на закордон. Я думаю, я, може, один з небагатьох депутатів, які бачив, який цей канал, який йде в українських кабельних мережах,&nbsp; українською мовою і з титрами англійською і російською. Значить, я вважаю, злочином використовувати бюджетні кошти на те, щоби українською мовою з титрами англійськими робити ще один канал.</p>
<p>Тому моя поправка чітко формулює, що це повинен бути канал, вироблятися англійською та іншими мовами, тоді зрозуміла логіка. Я не розумію, навіщо робити українською мовою канал в українським кабельних мережах, який буде будуть дивитися менше, чим сьогоднішній "Першій UA". До речі, нагадаю, який&nbsp; ми добре фінансуємо, сьогодні 21-й і 22-й рейтинг&nbsp; "Першого UA", на який йде мільярд гривень.</p>
<p>&nbsp;</p>
<p>ГОЛОВУЮЧИЙ. Прошу прокоментувати, Вікторія.</p>
<p>&nbsp;</p>
<p>11:05:04</p>
<p>СЮМАР В.П.</p>
<p>Ну, в цьому є, звісно, логіка. Я жодним чином не заперечую, хай зал визначається.</p>
<p>&nbsp;</p>
<p>ГОЛОВУЮЧИЙ. Комітет підтримує чи комітет?</p>
<p>&nbsp;</p>
<p>СЮМАР В.П. Комітет врахував частково, тому що в пропозиціях уряду було: взагалі виготовлення українською та іншими мовами. Ми вписали туди англійську мову як обов'язкову для підготовки таких програма, але позиція автора поправки в тому, щоби англійською та іншими мовами. Це просто трішки різні концепти, зал має визначитися з тим, яку він підтримує.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, комітет частково врахував. Народний депутат Томенко наполягає, щоб була поправка врахована повністю. Хто підтримує пропозицію автора поправки 93 Томенка врахувати її повністю, прошу проголосувати. Будь ласка, голосуємо, хто підтримує поправку 93.</p>
<p>&nbsp;</p>
<p>11:06:12</p>
<p>За-233</p>
<p>Поправка прийнята в редакції автора.</p>
<p>94-а – Веселова. Не наполягає.</p>
<p>95-а – Соболєв. Не наполягає. Єгор, ви нас чуєте? Ваша поправка. Не наполягає. Добре.</p>
<p>97-а, Кондратюк. Не наполягає. Наполягає, так?</p>
<p>98-а, знову ж таки Кондратюк. І вона наполягає. Включіть мікрофон, будь ласка.</p>
<p>&nbsp;</p>
<p>11:06:44</p>
<p>КОНДРАТЮК О.К.</p>
<p>Шановні колеги, продовжуючи виступ Миколи Томенка, який стосується мови ведення мовлення телеканалу, який ми пропонуємо на іномовлення, все ж таки хочеться зауважити і підтримати мою поправку, яка стосується того, щоб було не менше 50 відсотків англійської мови. Оскільки ми знаємо, що такі ж самі канали, які ведуть інші країни, наприклад,&nbsp;&nbsp;&nbsp; "France 24" або "Аль-Джазіра", вони ведуть мовами… англійською, наприклад. І там є не менше 70 відсотків мови англійської. Натомість пропагандистський канал "Russia today", наприклад, він веде трьома мовами: це англійська, це іспанська, і це арабська мова.</p>
<p>Ми повинні розуміти, що якщо ми несемо відповідальність і ми хочемо дійсно створити канал іномовлення, він повинен вестися не менше ніж 50 відсотків англійською мовою.</p>
<p>Дякую. Я прошу дуже підтримати цю поправку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу прокоментувати голову комітету.</p>
<p>&nbsp;</p>
<p>11:07:43</p>
<p>СЮМАР В.П.</p>
<p>Ну, щойно ми схвалили поправку, відповідно до якої англійська є пріоритетною мовою, але там немає відсотків, тому що там є ще й інші мови. Тут йде деталізація, що мінімум 50 відсотків – англійська, а інші мови – вже відповідно на них лишається так само 50 відсотків. Я абсолютно не заперечую, що таке квотування може мати місце. Хай зал визначається.</p>
<p>&nbsp;</p>
<p>ГОЛОВУЮЧИЙ. Отже, комітет не заперечує. І я ставлю на голосування 98 поправку, народного депутата Кондратюк. І прошу проголосувати. 98 поправка, прошу голосувати.</p>
<p>&nbsp;</p>
<p>11:08:30</p>
<p>За-239</p>
<p>Поправка прийнята. Вітаю автора поправки.</p>
<p>Рухаємося далі. Отже, 101-а, Мельник. Не наполягає.</p>
<p>103-я, Ленський. Не наполягає.</p>
<p>106-а, Голубов. Не наполягає.</p>
<p>107-а, Вікторія Сюмар. Не наполягає.</p>
<p>109-а, Кондратюк. Не наполягає.</p>
<p>118-а, Павленко. Не наполягає.</p>
<p>121-а, Данченко. Не наполягає.</p>
<p>125-а, Сюмар. Не наполягає.</p>
<p>128-а, Томенко. Наполягає. Будь ласка, включіть мікрофон.</p>
<p>&nbsp;</p>
<p>11:09:08</p>
<p>ТОМЕНКО М.В.</p>
<p>Шановні колеги, тепер до системи управління. Я нагадаю нашу дискусію. Ми нещодавно прийняли законопроект про роздержавлення друкованих засобів масової інформації. Наша логіка така, що в сфері медіа ми повинні максимально зняти контроль уряду і міністерств за&nbsp; тим, як&nbsp; працюють ці&nbsp; меді. Я не хочу говорити про&nbsp; те, що я не вірю, що без комерційних каналів і спільного медіа-холдингу можна&nbsp; зробити якісний і конкурентний канал однією державою, але це окрема тема.&nbsp;</p>
<p>Отже в цій поправці я пропоную, щоби логіка призначення&nbsp; керівника&nbsp; каналу була не такою, яку пропонує уряд, що міністр надав кандидатуру, значить, його призначив, і вони вдвох керують. Якщо&nbsp; ми&nbsp; маєм сьогодні в ідеї суспільного телебачення систему наглядової ради, наглядова рада обирається, наглядова рада призначає&nbsp; керівника каналу, і керівник каналу разом з наглядовою радою працю. Міністр&nbsp; ні до чого до цього каналу, у міністра абсолютно інші функції. Тому я наполягаю на цій&nbsp; демократичній моделі управління і прошу&nbsp; підтримати мою поправку.</p>
<p>&nbsp;</p>
<p>ГОЛОВУЮЧИЙ. Прошу, Вікторія Сюмар.</p>
<p>&nbsp;</p>
<p>11:10:21</p>
<p>СЮМАР В.П. Тут концепції є дві. Є одна із концепцій, про яку зараз говорить Микола Володимирович, це коли концепція, наприклад, німецького іномовлення "Deutsche Welle". Є концепція американського іномовлення, того ж "Голосу Америки", який є абсолютно державним. Тобто концепції є різні. Тому що в даному випадку ми фактично схвалили, що&nbsp; цей буде державний канал, який буде мовити винятково на закордон&nbsp; фактично, крім супутника та Інтернету. Програми будуть готуватися іноземними мовами, зокрема англійською і зрозуміло, що завдання цього&nbsp; телеканалу&nbsp; буде –&nbsp; доносити позицію держава Україна.&nbsp; Тому логічно, щоби держава і державні інститути за них відповідали.</p>
<p>Можемо пристати і на пропозицію Миколи Володимировича про те. що це буде робити Наглядова рада, тому що такі підходи теж в світі є, це модель, хай зал знову-таки визначається. В даному випадку комітет підтримував, що це державна структура і державний орган повинен нести за це відповідальність.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Микола Томенко наполягає на голосуванні. Наполягаєте, так? Так. Тому я ставлю&nbsp; на голосування поправку 128-у народного депутата Томенка. Хто підтримує дану поправку, прошу проголосувати.</p>
<p>&nbsp;</p>
<p>11:11:41</p>
<p>За-198</p>
<p>Рішення не прийнято.</p>
<p>Рухаємося далі. Отже, 133-а, Кіраль. Не наполягає.</p>
<p>Наполягає. Будь ласка. Включіть мікрофон Кіралю.</p>
<p>&nbsp;</p>
<p>11:11:59</p>
<p>КІРАЛЬ С.І.</p>
<p>Я б хотів, насправді, не до 133-ї, а до 131 поправки повернутися, яка врахована частково. А саме, до пункту 3 статті 8, там, де я пропоную, щоби були введені до Наглядової ради по одному представнику від фракцій коаліції.</p>
<p>Аргументація така, що оскільки, це канал іномовлення, парламент також займає певну позицію у зовнішній діяльності. У нас є Комітет у закордонних справах, з євроінтеграції і такі інші. Є певні політичні моменти, в яких ми беремо участь. Плюс, Наглядова рада – це все-таки не орган, який оперативно втручається в діяльність самого каналу. Це і наглядова рада, це є орган, який контролює і затверджує певні звіти.</p>
<p>Тому, я думаю, що навіть з точки зору певної деполітизації, щоби телеканал не переріс в якусь вертикаль під тою чи іншою одною посадовою особою, це було би доречно. Тим більше, що в нас є фахові колеги в кожній фракції: і та ж Вікторія Сюмар, і пані Заліщук, і Кондратюк –&nbsp; в кожній фракції, в нас – Єгор Соболєв.</p>
<p>&nbsp;</p>
<p>ГОЛОВУЮЧИЙ. Дякую. Думка зрозуміла.</p>
<p>Прошу Вікторію Сюмар прокоментувати.</p>
<p>&nbsp;</p>
<p>11:13:14</p>
<p>СЮМАР В.П.</p>
<p>Ну, в даному випадку це знову ж таки різні концепції, буквально, дослівно те все, що я говорила перед тим. Якщо Наглядова рада є… має серйозні повноваження, що ми не підтримали, да, по призначенню директора, то тоді в цьому є логіка. Якщо її, ну скажем так, освячувати її функції, то тоді відповідно в цьому логіки не так багато насправді.</p>
<p>Тому прошу зал визначатися з цього приводу.</p>
<p>&nbsp;</p>
<p>ГОЛОВУЮЧИЙ. Ми почули позицію комітету.</p>
<p>І я ставлю на голосування 131 поправку народного депутата Кіраль, яка врахована частково, але він наполягає, щоб вона була врахована повністю. Так? Хто підтримує пропозицію народного депутата Кіраль, прошу проголосувати.</p>
<p>Будь ласка.</p>
<p>&nbsp;</p>
<p>11:14:11</p>
<p>За-152</p>
<p>Рішення не прийняте.</p>
<p>Рухаємося далі. 135-а, Левченко. Не наполягає?</p>
<p>140-а, Данченко. Не наполягає? Тут всі поправки враховані.</p>
<p>162-а, Павленко. Не наполягає?</p>
<p>163-я, Голуб. Не наполягає?</p>
<p>164-а, Данченко. Не наполягає?</p>
<p>170-а, Павленко. Не наполягає.</p>
<p>183-я, Данченко. Не наполягає.</p>
<p>190-а, Данченко. Не наполягає.</p>
<p>192-а, Данченко. Не наполягає.</p>
<p>Таким чином, шановні колеги, ми пройшли всі поправки, які були подані до даного законопроекту і ми можемо його голосувати за основу… ми можемо його голосувати в цілому. Чи є потреба ще для кількох слів, пані Вікторія?</p>
<p>Тоді, шановні колеги, прошу приготуватись до голосування, зайти в зал і зайняти свої робочі місця. Це важливе рішення, якого від нас чекає і громадськість, яке має стати дуже потужним інструментом в інформаційній війні, яку проти нас веде Путін і Російська Федерація, яка зможе донести слово правди України в світі, і тому важливо, щоб ми цей законопроект змогли проголосувати в залі.</p>
<p>Чи всі зайняли свої робочі місця? Готові до голосування?</p>
<p>Я ставлю на голосування проект Закону про систему іномовлення в Україні (номер 2334а) в другому читанні та в цілому. Прошу голосувати в другому читанні та в цілому 2334а. Голосуємо.</p>
<p>&nbsp;</p>
<p>11:16:25</p>
<p>За-282</p>
<p>Рішення прийнято.</p>
<p>Вітаю комітет. Вітаю авторів законопроекту. Це важливе рішення, яке ми змогли прийняти.</p>
<p>Наступний у нас іде по порядку денному цілий блок питань аграрної політики. Це є перше читання. І наступний законопроект, який мали би ми розглянути, це законопроект 2027а: проект Закону про внесення змін до деяких законодавчих актів України (щодо єдиної правової долі земельної ділянки та розміщеного на ній об'єкта нерухомості).</p>
<p>І є пропозиція від авторів законопроекту розглянути його за скороченою процедурою. Прошу підтримати колег і таку пропозицію. 2027а за скороченою процедурою. Прошу голосувати.</p>
<p>&nbsp;</p>
<p>11:17:33</p>
<p>За-196</p>
<p>Рішення прийняте.</p>
<p>І я запрошую до доповіді народного депутата України Алексєєва Ігоря Сергійовича. Віт трибуни, так? Будь ласка, до трибуни.</p>
<p>&nbsp;</p>
<p>11:17:56</p>
<p>АЛЕКСЄЄВ І.С.</p>
<p>Шановний головуючий, шановні народні депутати, запропонований до розгляду законопроект спрямований на вирішення проблеми переходу права користування&nbsp; земельною ділянкою у зв'язку&nbsp; з при набутті права власності на об'єкти нерухомості, які розташовані&nbsp; на такій земельній ділянці. Ідеться про ситуацію, коли, для прикладу, власник об'єкта нерухомості набуває право власності на цей об'єкт, проте право власності на саму земельну ділянку залишається в іншої особи. І на практиці оформлення права на земельну ділянку в такому випадку часто перетворюється на справжню проблему.</p>
<p>В чому проблема. Абсолютно не діюче законодавство, абсолютно не діючі норми, які змушують людей звертатися до суду, щоби врешті-решт оформити право користування на таку земельну ділянку. Врешті-решт, ми маємо переобтяжені суди, проблеми з визначенням статусу землекористувача, проблеми зі сплатою орендних платежів.</p>
<p>Для вирішення цієї проблеми, законопроектом пропонується передбачити&nbsp; детальний порядок переходу права користування&nbsp; на земельну ділянку до власника, до нового власника об'єкту нерухомості, який розташований на цій земельній ділянці. Такий порядок буде розповсюджуватися для всіх видів користування, зокрема&nbsp; оренди, сервітуту, права постійного користування тощо.</p>
<p>Загалом цей законопроект заповнює прогалину в земельному законодавстві&nbsp; і повністю відповідає потребам практики. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До співдоповіді запрошується голова Комітету з питань аграрної політики та земельних відносин Кутовий Тарас Вікторович. Будь ласка.</p>
<p>&nbsp;</p>
<p>11:19:54</p>
<p>КУТОВИЙ Т.В.</p>
<p>Шановні колеги, комітет на своєму засіданні 14 липня розглянув даний&nbsp; законопроект. І я хотів би зголосити,&nbsp; будь ласка,&nbsp; на кількох моментах, щоб було зрозуміло, про що йдеться мова.</p>
<p>Законопроектом&nbsp; пропонується додатково від комітету пояснення наступне. Що якщо&nbsp; власник земельної ділянки, на якій розташована нерухомість, в 30-денний термін мусить розірвати договір оренди, якщо право власності на нерухомість набуто новим власником, і укласти договір оренди земельної ділянки з новим&nbsp; власником. Також встановити, що новий власник нерухомості протягом 10 днів з набуття права власності повинен звернутися до&nbsp; власника (це найчастіше органи місцевого самоврядування або органи виконавчої влади) з пропозицією укласти договір оренди на земельну ділянку, на якій розташована нерухомість. І невиконання цих умов&nbsp; є підставою&nbsp; звернення до суду як власником&nbsp; нерухомості, так і власником&nbsp; земельної ділянки.</p>
<p>Хочу зауважити на тому, що до комітету дуже часто надходять відповідні звернення щодо зловживань&nbsp; з обох боків.</p>
<p>Перше. Іноді часто буває, набувають нерухомість, але після цього абсолютно не поспішають&nbsp; укладати&nbsp; договір оренди на земельну ділянку, фактично знаходячись в правовій&nbsp; колізії і користуючись&nbsp; нерухомістю.</p>
<p>Так само і з іншої сторони. Дуже часто власник&nbsp; нерухомості має бажання оформити договір оренди на земельну ділянку, але не має відповідної&nbsp; реакції від органів місцевого самоврядування.&nbsp;&nbsp;&nbsp;&nbsp;&nbsp;&nbsp;</p>
<p>Для того, щоб врегулювати цю ситуацію, запропонований даний законопроект, комітет прийняв рішення і пропонує взагалі підтримати даний законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, підтримаємо, чи є потреба обговорювати? Можемо голосувати?</p>
<p>Тоді я ставлю на голосування проект Закону про внесення змін до деяких законодавчих актів України (щодо єдиної правової долі земельної ділянки та розміщеного на ній об'єкта нерухомості) (номер 2027а) за основу. Прошу проголосувати за основу 2027а. Будь ласка, голосуємо.</p>
<p>&nbsp;</p>
<p>11:22:15</p>
<p>За-296</p>
<p>Рішення прийнято.</p>
<p>Прошу бути більш сконцентрованими. У нас було досі 300 голосів.</p>
<p>Наступний проект Закону про внесення змін до деяких законодавчих актів України щодо врегулювання окремих питань правового статусу земель фермерського господарства номер 2028а.</p>
<p>І є пропозиція від комітету розглянути його за скороченою процедурою. Прошу проголосувати, прошу підтримати розгляд за скороченою процедурою. Будь ласка.</p>
<p>&nbsp;</p>
<p>11:22:59</p>
<p>За-203</p>
<p>Рішення прийнято.</p>
<p>І я запрошую до доповіді народного депутата України Бакуменка Олександра Борисовича, будь ласка.</p>
<p>&nbsp;</p>
<p>11:23:11</p>
<p>БАКУМЕНКО О.Б.</p>
<p>Шановні колеги, основною функціональністю сільського господарства в будь-якій державі є середні та дрібні фермери. І першочергове завдання держави – максимально спростити життя таким фермерам, знявши штучні адміністративні бар'єри. Саме на це спрямований законопроект про внесення змін до деяких законодавчих актів&nbsp; щодо врегулювання окремих питань правового статусу земель фермерського господарства.</p>
<p>Ми пропонуємо спростити процедуру створення фермерських господарств, що в свою чергу збільшить кількість нових фермерських господарств і вирішить гостре питання зайнятості сільського населення. Правом на утворення фермерського господарства мають наділені всі громадяни України незалежно від їх освіти та досвіду роботи. Тобто для створення фермерського господарства не потрібна наявність трудової книжки або документу про здобуту аграрну освіту. Законопроект пропонує отримувати землю виключно на аукціоні та зняття адміністративних бар'єрів при набутті та реалізації прав на землю для ведення фермерського господарства. Це дозволить знизити рівень корупції в земельних відносинах та ускладнити реалізацію тіньових схем щодо виведення земельних ділянок з під дії мораторію, в тому числі і шляхом зміни її цільового призначення.</p>
<p>Законопроект дозволить законодавчо закріпити статус земельних ділянок фермерських господарств як земель для ведення товарного, сільськогосподарського виробництва. В цілому законопроект має не тільки забезпечити ефективний розвиток фермерських господарств, але і сприятиме сталому розвитку сільських територій.</p>
<p>Шановні депутати, враховуючи важливість цього законопроекту для розвитку фермерства в Україні, прошу прийняти його за основу і з прискореною процедурою його підготовки до другого читання. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До співдоповіді запрошується голова Комітету з питань аграрної політики та земельних відносин Кутовий Тарас.</p>
<p>&nbsp;</p>
<p>11:25:14</p>
<p>КУТОВИЙ Т.В.</p>
<p>Шановні колеги, дякую за підтримку попереднього законопроекту.</p>
<p>Основні новели цього законопроекту, який комітет розглянув ще 30 червня цього року і схвально до нього поставився, це, перш за все, надати право на утворення фермерського господарства людям без спеціальної освіти. Чесно кажучи, є в цьому питання там спірна позиція, але якщо говорити, що людина прожила, умовно кажучи, має 50 років віку або 45, і ми її змушуємо, відправляємо отримувати вищу освіту для того, щоб обробляти цю землю, напевно, не зовсім правильно, і він, я думаю, що дасть собі раду, як на тій землі можна господарювати.</p>
<p>Друге питання. Це, дійсно, питання, яке прозвучало від авторського колективу, те, що стосується призначення цієї землі і фактично зняття за рахунок того, що воно не розглядається як земля сільськогосподарська товарна, мораторію на цю землю.</p>
<p>Це викликає часто зловживання, часто ця земля перепродається, через судові рішення вирішуються питання і так далі. Для того, щоб зняти всі ці маніпуляції і дуже часто корупційні речі, законопроектом пропонується чітко це врегулювати.</p>
<p>Науково-експертне управління стверджує, що може бути даний законопроект прийнятий за основу. Рівно таке саме є рішення є&nbsp; комітету. Ми просимо підтримати даний законопроект у першому читанні. Будь ласка, підтримайте це рішення. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, підтримаємо чи є потреба дискусію провести? <i>(Шум у залі)</i> Можемо підтримувати? Добре!</p>
<p>Я ставлю на голосування проект Закону про внесення змін до деяких законодавчих актів України (щодо врегулювання правового статусу земель фермерського господарства) (номер 2028а) за основу. Прошу проголосувати за основу 2028а. Голосуємо, колеги.</p>
<p>&nbsp;</p>
<p>11:27:29</p>
<p>За-280</p>
<p>Рішення прийнято.</p>
<p>І автор звернувся з пропозицією, щоб ми проголосували за скорочену процедуру розгляду до другого читання. І я ставлю цю пропозицію автора на голосування. Хто підтримує скорочений розгляд у другому читанні за скороченою процедурою законопроекту 2028а, прошу проголосувати. Будь ласка.</p>
<p>&nbsp;</p>
<p>11:28:07</p>
<p>За-197</p>
<p>Дана пропозиція не підтримана залом, рішення не прийнято.</p>
<p>А наступний законопроект, який у нас за порядком денним, це є проект Закону про внесення змін до Закону України "Про побічні продукти тваринного походження, що не призначені для споживання людиною" (номер 2150а). І є теж прохання від комітету розглянути за скороченою процедурою.</p>
<p>Тому прошу проголосувати, прошу підтримати розгляд за скороченою процедурою. Будь ласка, голосуємо.</p>
<p>&nbsp;</p>
<p>11:28:54</p>
<p>За-214</p>
<p>Рішення прийнято.</p>
<p>І я запрошую до доповіді народного депутата України Лабазюка Сергія Петровича, будь ласка.</p>
<p>&nbsp;</p>
<p>11:29:05</p>
<p>ЛАБАЗЮК С.П.</p>
<p>Шановний головуючий, шановні народні депутати, в першу чергу, я хотів би подякувати Голові Верховної Ради за те, що вперше в цьому році було прийнято рішення і сьогодні ми маємо, так званий, агарний день по законопроектах.</p>
<p>До вашої уваги пропонується проект Закону (номер 2950а) про внесення змін до Закону України "Про побічні продукти тваринного походження, що не призначені для споживання людиною".</p>
<p>Щодо суті законопроекту. По-перше, слід нагадати, що Верховна Рада прийняла урядовий Закон України "Про побічні продукти тваринного походження, що не призначені для споживання людиною" ще у квітні 2015 року. Але, як виявилося, незважаючи на його євроінтеграційну спрямованість, деякі аспекти все ж&nbsp; не були враховані та суперечать нормам ЄС. Тому була організована консолідована робота за участю фахівців, профільних асоціацій, Міністерства агарної політики, аграрного комітету, які надавали свої пропозиції та зауваження, за що я від авторського колективу хочу висловити їм свою вдячність, тому що саме так законопроекти мають і розглядатися.</p>
<p>Всі пропозиції були спрямовані на приведення у відповідність даного закону до норм європейського законодавства, зокрема, регламентів ЄС в частині визначення поняття органічних добрив та покращувачів ґрунту, доповнення переліку побічних продуктів тваринного походження, які належать до другої категорії, і найголовніше – виправлення способі поводження с побічним продуктами.</p>
<p>Для інформації, щоб утилізувати сто тонн гною, об'єм відходів від тисячі 200 свиноматок на добу, потрібно витратити 10-15 тисяч гривень, а на великих свинокомплексах суми на утилізацію вимірюються мільйонами. На сьогодні жодна українська ферма не оснащена установками для стерилізації, оскільки є досить затратною. Крім того, стерилізовані побічні продукти вже не використаєш як добрива для покращення. За таких обставин, з одного боку,&nbsp; вітчизняні суб'єкти господарювання вимушені&nbsp; будуть нести…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити, 30 секунд.</p>
<p>&nbsp;</p>
<p>ЛАБАЗЮК С.П. Значно ускладниться вирішення важливого для нашої держави питання щодо підвищення продуктивності ґрунтів, що негативно позначиться на подальшому розвитку сільського господарства.</p>
<p>У зв'язку із вищезазначеним і враховуючи закінчення поточного року, прошу вас підтримати проект 2150 та при підготовці його до другого читання скоротити строки подання пропозицій та поправок. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова комітету Кутовий Тарас Вікторович. Будь ласка.</p>
<p>&nbsp;</p>
<p>11:31:52</p>
<p>КУТОВИЙ Т.В.</p>
<p>Колеги, що стосується цього законопроекту, він був розглянутий 14 липня. всесторонньо вивчений нашими колегами в комітеті. Я хотів би до сказаного лише додати наступне. Що стосується європейських регламентів, ми вивчили європейські ініціативи з цього приводу, і хочеться сказати, що, наприклад, у регламенті ЄС 178-2002 допускається виробництво біогазу з гною, його компостування або внесення в ґрунт без попередньої обробки, якщо гній не являє собою загрозу поширення хвороб.</p>
<p>Таким чином, що стосується цього законопроекту, ми уточнюємо, що не у всіх випадках потрібно застосовувати стерилізацію під тиском побічних продуктів тваринного походження другої категорії. Як сказав Сергій Лабазюк, дійсно, це високозатратні речі. А якщо говорити про органічне землеробство, то після такої обробки гній не несе ніякої поживно значимої функції для ґрунту. Тому в контексті корисності і використання органічних добрив це, звичайно, матиме позитивний вплив на підвищення родючості ґрунтів.</p>
<p>З урахуванням висновку державного інспектора, який здійснює державний контроль потужності об'єктів з оброблення, переробки побічних продуктів тваринного походження та відбір зразків, оператор ринку приймає рішення щодо обрання способу провадження з побічними продуктами тваринного походження другої категорії. Тобто ми даємо вибір фактично власникам.</p>
<p>Головне експертне управління рекомендує прийняти його за основу у першому читанні. Комітет прийняв так само рішення підтримати даний законопроект у першому читанні. І так само, як і автори, від комітету хотів би звернутися з проханням підтримати розгляд даного законопроекту до другого читання за скороченою процедурою. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, спеціалізований законопроект. Чи є потреба обговорювати?&nbsp; Немає.</p>
<p>Тільки одну хвилину, будь ласка,&nbsp; Юрію Левченку, і голосуємо, переходимо до голосування. Будь ласка,&nbsp; Левченко, мікрофон.</p>
<p>&nbsp;</p>
<p>11:33:59</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>Законопроект дуже правильний, з певними уточненнями. Але є тут питання знову повторення певного такого шахрайства, яке відбувається у нас в Верховній Раді. Я зараз звертаюся до&nbsp; Голови Верховної Ради пана Гройсмана, якого, на жаль,&nbsp; немає на своєму робочому місці, з якого приводу.&nbsp; Що десь, напевне, вже це десь 10-й&nbsp; раз відбувається таке, що свободівці реєструють певний законопроект за кілька місяців до коаліції, так. Коаліції подобається ідея того законопроекту, і вони реєструють аналогічний майже з кількома правками свій, але чомусь він проходить в Апараті Верховної Ради не як альтернативний, а як новий законопроект. і саме цей випадок є&nbsp; такий самий. Тобто&nbsp; є наш законопроект, який&nbsp; навіть кращий ніж цей, який був зареєстрований за кілька місяців до цього, який чомусь нікуди не рухався. Так? А цей законопроект, який мав би бути альтернативним, зараз проходить&nbsp; сам по собі. Тому давайте припиняйте, будь ласка,&nbsp; таке політичне шахрайство, а я закликаю Апарат Верховної Ради і Голову Верховної Ради&nbsp;&nbsp; діяти згідно Регламенту&nbsp; Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу&nbsp; приготуватися до голосування.</p>
<p>Я ставлю на голосування проект Закону&nbsp; номер 2150а за основу. За пропозицією комітету. Будь ласка, 2150а – за основу. Прошу голосувати. Голосуєм.&nbsp;</p>
<p>&nbsp;</p>
<p>11:35:34</p>
<p>За-310</p>
<p>Потенціал. Повернули в зал. І є пропозиція від комітету – за скороченою процедурою розгляд&nbsp; до другого читання.&nbsp; Давайте підтримаємо комітет в цій пропозиції: скорочений розгляд до другого читання. Хто підтримує дану пропозицію, прошу проголосувати. Будь ласка,&nbsp; голосуєм.</p>
<p>&nbsp;</p>
<p>11:36:06</p>
<p>За-212</p>
<p>Не знайшла в залі підтримку пропозиція комітету.</p>
<p>А ми переходимо до наступного пункту порядку денного – це проект Закону про внесення змін до деяких законодавчих актів України щодо встановлення мінімального строку оренди земельних ділянок сільгосппризначення, на яких проводиться гідротехнічна меліорація (номер 2920).</p>
<p>Теж є від комітету прохання, пропозиції, щоб ми розглянули за скороченою процедурою. І давайте ми пропозицію підтримаємо.</p>
<p>Хто за розгляд даного законопроекту за скороченою процедурою, прошу проголосувати і прошу підтримати. Будь ласка.</p>
<p>&nbsp;</p>
<p>11:37:00</p>
<p>За-222</p>
<p>Рішення прийняте.</p>
<p>І я запрошую до доповіді народного депутата України Хланя Сергія Володимировича. Вибачте. Гордєєва Сергія Володимировича.</p>
<p>Гордєєв доповідає. Будь ласка.</p>
<p>&nbsp;</p>
<p>11:37:19</p>
<p>ГОРДЄЄВ А.А.</p>
<p>Анатолійовича.</p>
<p>Шановні народні депутати! Згідно положень законопроекту номер 2920 передбачається шляхом внесення&nbsp; змін до статті 93 Земельного кодексу України та статті 19 Закону України "Про оренду землі". А саме, встановити строк не менше як 10 років для оренди земельних ділянок сільськогосподарського призначення, які є ділянками меліорованих земель і на яких проводиться гідротехнічна меліорація. Уточнити на рівні законів України обов'язок орендарів сприяти у належній експлуатації відповідних меліоративних систем на даних ділянках.</p>
<p>Законопроект розроблений з урахуванням положень коаліційної угоди, а саме: підпункт 1.4.4 пункту 1.4 законодавче закріплення мінімального строку договору оренди земель сільськогосподарського призначення, а також стимулювання середньострокових та довгострокових орендних відносин.</p>
<p>На відміну від інших сільгосптоваровиробників орендарі меліорованих земель потребують значних коштів для забезпечення безперебійного функціонування меліоративних систем, які необхідні для виробництва на даних землях. Зазначені кошти складно віднайти без вкладення інвестицій, які в свою чергу не можливо залучити без надійних механізмів захисту довгострокового характеру.</p>
<p>Одним з важливих елементів даного захисту повинен стати подовжений мінімальний строк оренди меліорованих земель. Даний строк повинен охоплювати загальний мінімальний строк оренди, це 7 років та додаткові 3 роки, необхідні сільгосптоваровиробнику для спорудження або модернізації меліоративних систем, а також для повернення коштів вкладених у відповідні меліоративні системи.</p>
<p>Окрім цього, подовжений мінімальний строк оренди меліорованих земель буде сприяти капіталовкладенню у довгострокове поліпшення якості даних земель. Застосування оптимальний сівозмін та агротехнічних заходів.</p>
<p>Науково-експертне управління Верховної Ради рекомендує прийняти законопроект 2920 в першому читанні за основу.</p>
<p>Міністерство аграрної політики та продовольства висловило підтримку законопроекту.</p>
<p>Комітет з питань аграрної політики рекомендує Верховній Раді прийняти даний закон в першому читанні за основу. Прошу Верховну Раду прийняти законопроект в першому читанні за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань аграрної політики та земельних відносин Кутовий Тарас Вікторович. Будь ласка.</p>
<p>&nbsp;</p>
<p>11:39:37</p>
<p>КУТОВИЙ Т.В.</p>
<p>Шановні колеги, комітет розглянув даний законопроект. І вже було тут сказано, прийнято рішення, підтримайте його, за основу. Єдине додам, що, насправді, корекції не досить великі. Попередньо ми вже прийняли закон, згідно якого у нас договори оренди є мінімально на 7 років.</p>
<p>Даним законопроектом пропонується збільшити для меліоративних земель до 10 років&nbsp; Це дає додаткових 3 роки. І я можу погодитися, і комітет погодився з цією тезою, що дійсно ці землі вимагають додаткових капітальних інвестицій. І, звичайно, відповідний термін буде помічним для власників, які інвестують кошти в цю землі і, які відповідним чином потім досягають окупності своїх інвестицій.</p>
<p>Тому комітет просить підтримати даний законопроект в першому читанні. Прошу підтримати рішення комітету. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, за основу можемо підтримувати? Можемо підтримувати. Тоді приготувались до голосування. Будь ласка, прошу всіх змобілізуватись, зайти в зал, зайняти свої робочі місця.</p>
<p>І я ставлю на голосування проект Закону про внесення змін до деяких законодавчих актів України щодо встановлення мінімального строку оренди земельних ділянок сільгосппризначення (номер 2920).</p>
<p>За пропозицією комітету пропонується прийняти даний законопроект за основу. Хто підтримує дану пропозицію, прошу проголосувати. 2920 за основу. Будь ласка, голосуємо.</p>
<p>&nbsp;</p>
<p>11:41:31</p>
<p>За-304</p>
<p>Рішення прийняте. Тримаємо планку.</p>
<p>Наступний законопроект, згідно порядку денного –&nbsp; це законопроекти 3006 і 3006-1. І є пропозиція проголосувати від авторів, від комітету розглянути його за скороченою процедурою. Давайте ми підтримаємо і комітет, і авторів законопроекту.</p>
<p>Прошу проголосувати за розгляд за скороченою процедурою.&nbsp; Будь ласка, голосуємо.</p>
<p>&nbsp;</p>
<p>11:42:32</p>
<p>За-213</p>
<p>Рішення прийняте. Нам треба, щоб частіше приїжджали високі гості, буде у нас результативна робота в залі.</p>
<p>Запрошується до доповіді народний депутат України Кулініч Олег Іванович, будь ласка.</p>
<p>&nbsp;</p>
<p>11:42:49</p>
<p>КУЛІНІЧ О.І.</p>
<p>Шановний головуючий, шановні колеги, шановні виборці! На ваш розгляд виноситься законопроект за номером 3006 про внесення змін до Земельного кодексу України та інших законодавчих актів щодо правової долі земельних ділянок, власники яких померли.</p>
<p>Яку проблему вирішує даний законопроект. Значна частина власників земельних паїв сьогодні є особами пенсійного віку, і багато з них, на жаль, уже померли, не залишивши спадкоємців. За законом, якщо спадкоємців немає, спадщина за рішенням суду переходить у комунальну власність. Але цей процес на практиці рухається, на жаль, дуже повільно. Скільки таких земель&nbsp; в Україні, зараз не знає точно ніхто. Називаються різні цифри. Від 75 тисяч до 3 мільйонів гектарів. От давайте порахуємо приблизно збитки від цієї ситуації.</p>
<p><a name=Temp></a>Візьмемо, наприклад, площу в півтора мільйона гектарів&nbsp; (найменша середня орендна плата зараз – десь приблизно&nbsp; 750 гривень) і маємо півтора мільярда додаткових надходжень&nbsp; до місцевих бюджетів . І це мінімум.</p>
<p>Що ми пропонуємо? По-перше, зараз, якщо&nbsp; земельна ділянка розташована приміром в Миргороді Полтавської області, а власник&nbsp; її помер у Києві, то за відсутності спадкоємців ділянка переходить у Київ. Але давайте подумаємо, кому така земельна ділянка важливіша: для територіальної громади Полтавської області Миргородського району чи Києва? Мабуть, все-таки для Полтавської області. Земля має слугувати інтересам&nbsp; тих людей, які проживають в конкретній місцевості.&nbsp; Тому законопроект передбачає передачу земельної ділянки у власність територіальній громаді за місцем її&nbsp; знаходження.</p>
<p>Друге. Ми пропонуємо надати право звертатися до суду не тільки місцевим радам, але й кредиторам померлого та&nbsp; власникам і користувачам суміжних земельних ділянок. Хочу попередити можливі спекуляції. Ані кредитору, ані суміжним&nbsp; платникам&nbsp; земельна ділянка&nbsp;&nbsp;&nbsp; не перейде, вона все-рівно буде передана територіальній громаді за процедурою.</p>
<p>Істотною&nbsp; проблемою місцевих рад є те, що вони часто просто не знають&nbsp; про відумерлу спадщину, і це при нинішньому рівні інформації. Тому&nbsp; ми пропонуємо, щоб через рік після смерті автоматично інформація запитувалась через спадковий реєстр у реєстрі прав у Земельному&nbsp;&nbsp;&nbsp;&nbsp;&nbsp; кадастрі та надходила до відповідного органу місцевого самоврядування.</p>
<p>І зараз…</p>
<p>&nbsp;</p>
<p>ГОЛОВУЮЧИЙ.&nbsp; Скільки вам треба часу ще?&nbsp; 30 секунд, будь ласка, завершуйте.</p>
<p>&nbsp;</p>
<p>КУЛІНІЧ О.І. Зараз буде розглядатися альтернативний законопроект, і є принципова відмінність нашого і альтернативного законопроекту.</p>
<p>Альтернативним пропонується сільським радам самостійно, без рішення суду, передавати собі у власність земельні ділянки відумерлої спадщини. Це, безперечно, пришвидшить процес, але і рівень&nbsp; зловживання, і конфліктів буде значно великий і зростатиме&nbsp; на порядок.</p>
<p>Тому я пропоную і прошу колег по парламенту підтримати саме наш законопроект, тому що він…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Вибачте, ви вичерпали весь час, наданий вам.</p>
<p>І я запрошую до слова народного депутата України Вадатурського Андрія Олексійовича. Але я прошу бути максимально лаконічним, висловити&nbsp; свою думку і позицію без затягування. Будь ласка.</p>
<p>&nbsp;</p>
<p>11:45:53</p>
<p>ВАДАТУРСЬКИЙ А.О.</p>
<p>Шановний головуючий,&nbsp; шановні колеги! Положення, яке міститься у законопроекті&nbsp; 3006, цілком і повністю відображені у моєму проекті дріб один. Різниця полягає у підході до вирішення проблеми визнання спадщини відумерлою.&nbsp;</p>
<p>Законопроект 3006 не сприяє швидкому розв'язанню даної проблеми. Навіщо все переводити через суд, який&nbsp; і так завантажений? Відсоток визнання спадщини відумерлою і надалі буде низький. Ринок землі ще декілька років буде працювати в тіні. Це не вирішить проблему та це не ті зміни, що зрушать дане питання з мертвої точки. Положення мого законопроекту відразу допоможуть законно передавати в оренду близько 2 мільйонів гектарів сільськогосподарських угідь, а місцеві бюджети зможуть отримувати понад півтора мільярда гривень щороку.</p>
<p>Отже, головною відмінністю законопроекту є те, що органам місцевим самоврядування не доведеться звертатися до суду та проходити складну та довготривалу процедуру визнання спадщини відумерлою на землі сільськогосподарського призначення через суд. Вони будуть в праві самостійно приймати такі рішення, що значно пришвидшать перехід права власності на земельні ділянки сільськогосподарського призначення до територіальних громад. Це також дасть більше повноважень територіальним громадам, що відповідає принципу децентралізації влади.</p>
<p>Крім того, у розробленні даного законопроекту приймали участь багато агропромислових асоціацій України. Зокрема, свою підтримку надали Аграрний союз України та Всеукраїнська асоціація сільських та селищних рад. Законопроект був розроблений юристами аналітичної платформи агропромислового комплексу і є ініціативою проекту United States Agency for international development.</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд завершуйте думку.</p>
<p>&nbsp;</p>
<p>ВАДАТУРСЬКИЙ А.О. Шановні колеги, проект закону дріб один є більш ширшим та досконалим, покликаний на швидке вирішення проблеми визнання спадщини відумерлою та…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І я запрошую до співдоповіді голову Комітету з питань аграрної політики та земельних відносин Кутового Тараса Вікторовича. Будь ласка.</p>
<p>&nbsp;</p>
<p>11:48:30</p>
<p>КУТОВИЙ Т.В.</p>
<p>Дякую, колеги. Розумію, що відповідальність моменту, буду говорити дуже коротко.</p>
<p>Комітет прийняв рішення підтримати законопроект 3006. Ті тези, які висунуті колегою Вадатурським, я сподіваюсь, що можуть бути доопрацьовані до другого читання. Ключовим моментом, який ми вважали для нас важливим в прийнятті саме такого рішення, було питання створення спадкового реєстру і відповідно інформаційної системи, яка&nbsp; б об'єднувала в собі інформацію з усіх автоматизованих баз даних, і змогла б таким чином, навіть в рамках судових рішень, дуже швидко приймати рішення про передачу в оренду відумерлої спадщини. Прошу підтримати законопроект 3006 у першому читанні як рішення комітету. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, чи є потреба в обговоренні даного законопроекту? Можемо голосувати?</p>
<p>Отже, є пропозиція комітету, щоб ми проголосували 3006 за основу, щоб ми взяли його за основу і на його основі вже готували законопроект до другого читання.</p>
<p>Таким чином я ставлю на голосування пропозицію комітету проект Закону про внесення змін до Земельного кодексу України та інших законодавчих актів щодо правової долі земельних ділянок (номер 3006) за основу. Хто підтримує дану пропозицію, прошу проголосувати, за основу 3006. Будь ласка.</p>
<p>&nbsp;</p>
<p>11:50:21</p>
<p>За-274</p>
<p>Рішення прийнято.</p>
<p>Хоч потенціал падає, треба тримати висоту. І я прошу народних депутатів зайти в зал і зайняти свої робочі місця. Будь ласка.</p>
<p>Шановні колеги, наступний наш законопроект 1270, це друге читання.</p>
<p>Але давайте ми між&nbsp; собою так узгодимо, що ми починаємо його розгляд, законопроекту, а коли буде виступ, ми призупинимо його розгляд і потім продовжимо.</p>
<p>Є розуміння залу, колеги? Фракції? Є таке розуміння залу. Тоді я виношу на розгляд наступний проект Закону порядку денного, проект Закону про внесення змін до Земельного кодексу України (щодо удосконалення механізму передачі земельних ділянок, відчужених для суспільних потреб чи з мотивів суспільної необхідності). Це друге читання. І я запрошую до доповіді, знову ж таки, голову Комітету Кутового Тараса Вікторовича. Будь ласка.</p>
<p>&nbsp;</p>
<p>11:51:55</p>
<p>КУТОВИЙ Т.В.</p>
<p>Шановні колеги, важливість моменту продовжується.</p>
<p>Хочу сказати, що законопроект був розглянутий у другому читанні ще 20 квітня. До нього було запропоновано п'ять поправок. Із них чотири поправки ми врахували на комітеті і одну пропонуємо відхилити. Одна поправка була врахована редакційно. Мені здається, це поправка Юрія Левченка. Я думаю, що вона комітетом була виписана просто більш технічно, глибше, скажімо так.</p>
<p>Я пропоную… Не знаю, будемо йти по правкам? П'ять правок.</p>
<p>&nbsp;</p>
<p>ГОЛОВУЮЧИЙ.&nbsp; Будемо йти… Ні, ми розглянемо лишень ту поправку, яка була відхилена комітетом.</p>
<p>Отже, до даного законопроекту у другому читанні буде відхилена поправка перша народного депутата Ленського. Чи наполягає він на голосуванні, чи наполягає він, щоб ми її голосували?&nbsp; Не наполягає. Дуже добре!</p>
<p>Ми можемо голосувати законопроект у другому читанні і в цілому. Ми завершили обговорення поправок. Отже, колеги, прошу приготуватися до голосування, і я ставлю на голосування… Пане Тарасе, ви взяли свою карточку для голосування? Тарас! Карточку для голосування? Тоді, будь ласка, верніться на своє робоче місце, щоб проголосувати за ваш законопроект.</p>
<p>Приготувалися. Я ставлю на голосування проект Закону про внесення змін до Земельного кодексу України (щодо удосконалення механізму передачі земельних ділянок, відчужених для суспільних потреб чи з мотивів суспільної необхідності), (номер 1270) в другому читанні та в цілому. Прошу голосувати, прошу підтримати колеги 1270&nbsp; в&nbsp; другому читанні та в цілому. Будь ласка.</p>
<p>&nbsp;</p>
<p>11:54:06</p>
<p>За-285</p>
<p>Рішення прийнято.</p>
<p>Ми переходимо до наступного пункту порядку денного. Це є проект Закону про внесення змін до статті 50 Закону України "Про землеустрій" щодо спрощення процедури виготовлення проектів землеустрою для відведення земельних ділянок, теж законопроект в другому читанні.</p>
<p>І я запрошую до доповіді головного доповідача сьогоднішнього дня – голову Комітету агарної політики Кутового Тараса Вікторовича. Будь ласка.</p>
<p>&nbsp;</p>
<p>11:54:50</p>
<p>КУТОВИЙ Т.В.</p>
<p>Я думаю, що аграрії України сьогодні вдячні цьому важливому моменту, який в залі сьогодні, і з присутністю депутатами, і з тією увагою, які приділені нашим законопроекту.</p>
<p>Комітет агарний розглянув даний законопроект 22 травня 2015 року і виникло фактично, я нагадаю, просто замкнене&nbsp; коло виникло, оскільки особа зацікавлена в одержанні права власності чи права користування земельною ділянкою повинна, відповідно до вимог Закону про землеустрій, спочатку оформити право власності на об'єкт нерухомого майна, що на ній розміщений, і надати копію правоустановчих документів на такий об'єкт нерухомого майна і навпаки. І таким чином фактично, я простими словами&nbsp; скажу, немає документів на земельну ділянку, але є документи на хату – відповідно не може по колу це оформлення здійснитися. Насправді, це стосується, перш за все, якихось малих сільських будинків, гаражів, погребів в селах і так далі. Тобто фактично немає необхідності на першу-другу категорію складності надавати додаткові правоустановчі документи. На об'єкти, які відносяться до вищої категорії, такі документи надаються.&nbsp; Комітет…</p>
<p>&nbsp;</p>
<p>ГОЛОВУЮЧИЙ. Пане Тарас…</p>
<p>&nbsp;</p>
<p>КУТОВИЙ Т.В. …пропонує підтримати даний законопроект. Було надано всього 4 поправки, із них 2 враховано, 2 відхилено. Якщо буде на те ласка залу, будемо вдячні за підтримку даного законопроекту в редакції комітету.</p>
<p>&nbsp;</p>
<p>ГОЛОВУЮЧИЙ. Шановні колеги, підтримаємо голову Комітету аграрної політики. І я ставлю на голосування проект Закону про внесення змін до статті 50 Закону України "Про землеустрій", 1280, в другому читанні та в цілому. Прошу голосувати, колеги, і прошу підтримати. Будь ласка, голосуємо.</p>
<p>&nbsp;</p>
<p>11:57:00</p>
<p>За-319</p>
<p>Рішення прийнято. Вітаю голову комітету, вітаю депутатів з прийнятим рішенням. Дякую.</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>11:57:09</p>
<p>ГОЛОВУЮЧИЙ. Шановні колеги народні депутати, прошу, займіть, будь ласка, свої місця у залі. Я думаю, що дуже добре, відбулося останнє голосування.</p>
<p>Шановні колеги, у засіданні Верховної Ради України бере участь Президент України Петро Порошенко. Давайте привітаємо Президента. <i>(Оплески) </i>Прем'єр-міністр Арсеній Яценюк і члени Кабінету Міністрів. <i>(Оплески)</i></p>
<p>А також, шановні колеги, в Україні з візитом перебуває Віце-президент Сполучених Штатів Америки пан Джо Байден. І зараз високий гість, я би сказав без перебільшення, великий друг України, знаходиться у Верховній Раді. І я хочу запросити його до Верховної Ради України.</p>
<p>Будь ласка, вельмишановний пане Віце-президент! <i>(Оплески) </i></p>
<p>&nbsp;</p>
<p>11:58:43</p>
<p>ДЖО&nbsp; БАЙДЕН. <i><br></i></p><p><i>(Виступ англійською мовою)</i></p>
<p>(<i>Переклад українською мовою</i> )<br></p><p>ДЖО&nbsp; БАЙДЕН.</p><p></p><p>Дякую. Яка велика честь для мене представляти свою країну перед такою вельмишановною аудиторією.</p>
<p>Пане Президенте! Пане Прем’єр-міністр! Пане Голова Ради і члени Ради! Пани і панове! Мені надзвичайно приємно мати можливість виступити перед вами сьогодні в цей момент,&nbsp; позначений великим шансом, але також великою невизначеністю для народу України. Зараз ставки для вашої країни і очікування вашого народу як ніколи високі, тому що Україна, як ви знаєте краще, ніж я, вже була в подібній ситуації.</p>
<p>На Заході, як і тут, ми пам'ятаємо Помаранчеву революцію. Пам'ятаємо молодих жінок та чоловіків, які десять років тому заповнили Майдан, які вимагали, щоби їх голоси і результати їхнього голосування поважалися. Вони не хотіли поступитися, і залишити в силі сфальсифіковані вибори, і вони домоглися свого.</p>
<p>Але історія вчить нас і, як ми знаємо, українські лідери не спромоглися виконати обіцянки демократичної революції. Ми бачили, як реформи впроваджувалися, а потім їх згортали. Ми бачили, як олігархів, які були проти змін, було усунуто від влади, а потім бачили, як вони повернулися. Ми бачили, як реформаторів почали переслідувати і кидали до в’язниці з мотивів політичної помсти. Яскраве полум'я надії на створення нової України було загашено всепроникною отрутою кумівства, корупції і клептократії.</p>
<p>Але по майже десяти роках оце полум'я надії знову було запалено тисячами хоробрих українців, багато з яких зараз в цьому залі, з вимогою нової революції – Революції Гідності. Світ завмер. Цього разу вони не збиралися дозволити перекрити шлях до майбутнього, про яке так багато людей у вашій країні мріяли такий довгий час.</p>
<p>Світ жахнувся, коли мирні протести були зустрінуті насиллям. Але люди залишалися на Майдані і вдень, і вночі перед шеренгами Беркуту у повному обладунку. Вперше з часів середньовіччя дзвони Свято-Михайлівського собору підняли тривогу, закликаючи громадян України підкріпити своїх братів і сестер на Майдані. Десятки тисяч людей відповіли на цей заклик: приносили їжу, одяг, ковдри, медикаменти і свою допомогу. А світ дивився. І я в прямому сенсі висів на телефоні з&nbsp; тодішнім Президентом, закликаючи до стриманості. Проте останній штурм таки розпочався. Серед криги й вогню, Небесна сотня, у яку полетіли кулі снайперів з дахів будинків, заплатила найвищу ціну, яку платять у цьому світі справжні патріоти. Їх кров і відвага дали українцям другий шанс на свободу. І їхня жертва,&nbsp; скажемо прямо, зараз перетворилася на ваш обов'язок.</p>
<p>Перед вами історична можливість залишитися в історії як Рада, що заклала нові підвалини свободи, якої так прагнув і на яку так чекав український народ.</p>
<p>Не мені нагадувати вам, що це спільна відповідальність як Президента, так Прем'єр-міністра, так і членів цього високоповажного органу: усі ви повинні відкласти убік дрібні розбіжності, щоб втілити Революцію Гідності у реальність.</p>
<p>Моя країна також народилася в результаті революції. Але боротьба за незалежність почалася раніше, ніж пролунали перші постріли. Вона почалася, коли свідомі громадяни почали проявляти себе у законодавчих органах усіх регіонів, які тоді були Американськими колоніями: в Массачусетсі, в Пенсільванії, у Вірджинії, які мали дуже різні інтереси,– і проголошували у кожному із своїх регіонів невід’ємне право людей бути вільними. Це робилося на різних мовах, в різних документах, але йшлося про одне – невід’ємне право бути вільними.</p>
<p>Вони взяли величезний континент, різноманітних людей – те що Джон Адамс, один із наших батьків-засновників якось назвав «неповороткою машиною» – і виліпили з цієї неповороткої машини об'єднану представницьку демократію, де люди бачили себе, перш за все, американцями, а вже потім – громадянами своїх регіонів.</p>
<p>Але наш союз, наша спільнота залишалася неповною, незавершеною. 70 років по тому перед нами стояло повторне випробування – американська Громадянська війна, яка майже розірвала на той час ще молоду країну. Перемога на полі бою була недостатньою для того, щоб об'єднати нашу країну. Для того, щоб скасувати рабство і відмінності між різними регіонами, надати права і свободи колишнім рабам, Конгрес Сполучених Штатів зібрався та вніс поправки до нашої Конституції.</p>
<p>Окремі члени того Конгресу практично втрачали свою роботу в ім’я правильного рішення. Всі йшли на чималий політичний ризик, виступивши проти впливової опозиції заради того, щоби створити по-справжньому Сполучені Штати Америки.</p>
<p>В кінцевому підсумку, все лягло на плечі надзвичайних патріотів – людей, які підпорядкували свої власні потреби потребам нації, свої вузькі інтереси – необхідності єдності.</p>
<p>Пани і панове, я вважаю, що Президент, уряд, кожний член цього органу влади зараз стоїть перед подібним завданням.</p>
<p>Кажучи словами американського патріота раннього періоду Томаса Пейна, «в ці часи випробовуються людські душі». Саме цей час випробовує душі ваших людей.</p>
<p>Це є ваш час, це відповідальність кожного з вас. Якщо ви мені вибачите за те, що я так вам важу у вашому ж залі, кожний з вас несе відповідальність за те, щоб було використано цю можливість, створену завдяки жертвам, які були принесені на Майдані, самопожертві Небесної сотні. Кожен із вас зобов’язаний відповісти на виклик історії, і, нарешті, побудувати об'єднану демократичну українську націю, яка витримає випробування часом.</p>
<p>Едмунд Берк найкраще це сказав ще в 1774 році, коли він звертався до своїх виборців у Бристолі, в Англії. От що він сказав: "Парламент – це є дорадчий орган однієї нації, одного народу з єдиним інтересом, який&nbsp; стосується всього народу, де не місцеві цілі, не місцеві упередження повинні керувати загальним інтересом, але загальне добро."</p>
<p>І я, із усією повагою, вам пропоную, що це повинно бути стандартом для кожного з вас, згідно якого будуть про вас судити. Це стандарт, згідно якого будуть судити вас ваші онуки, ваші правнуки, ваші нащадки: чи вистачило у вас моральної відваги поставити загальне добро вище місцевих упереджень. Ви це можете. Це все у ваших руках. Не у чиїхось – у ваших.</p>
<p>Ви можете схилити траєкторію історії цієї нації в бік більшої справедливості та можливостей для вашого народу, і зробити це зараз.</p>
<p>За останніх два роки мені була надана вами надзвичайна можливість зустрічатися з представниками різних частин цієї країни – сходу і заходу, в тому числі незаконно окупованого Криму – представниками різних сфер – громадянського суспільства, з членами цього органу влади, з військовим керівництвом, з вашими священиками. Я зустрічався з людьми, які стояли на Майдані, – а дехто з них зараз є членами цього органу влади – і я побував там вчора. Варто лише подивитися на фотографії цієї Небесної сотні на монументі, створеному спонтанно на тому місці, де я вчора побував Варто лиш поглянути на ці світлини. Це не гіпербола. Я не намагаюся якось… – це дійсність. Мені, як іноземцю, досить лиш подивитися на ці фотографії, на фотографії молодих людей, яким по 20 років, і на тих, кому по 80. Кожен із них стояв для загальної мети – за Революцію Гідності.</p>
<p>Мій батько, коли я виростав, завжди повторював: кожна людина, чоловік чи жінка, має право, щоб до неї ставилися гідно. Кожна. І це те, про що йшлося вашій новітній революції – гідність.</p>
<p>Завдяки цим мученикам прозвучали вічні ідеї і ідеали, універсальні цінності, що об'єднують людей по всьому світу. Я був майже в кожному куточку цього світу. Мабуть, залишилося дуже мало країн, в яких я ще не побував. З часу обрання мене віце-президентом я подолав мільйон триста тисяч кілометрів. Увесь світ спостерігає за вами. Це факт. Вони спостерігають за вами, тому що сподіваються, що ваш успіх у вашій боротьбі проти безжалісної агресії Кремля і проти ракової пухлини корупції матиме вплив і на них.</p>
<p>В обидвох цих битвах ви маєте непохитну підтримку Сполучених Штатів Америки і американського народу, включаючи майже мільйон гордих американців українського походження. Ви маєте також об’єднану підтримку Європи – Західної, Центральної і Східної Європи – всі зацікавлені у вашому демократичному успіху, тому що ваш успіх напряму стосується справи цілісної, вільної і мирної Європи. Чи не зазнаєте ви невдачі, чи цей експеримент не провалиться… Я, дійсно, не перебільшую, коли кажу, що всі волелюбні народи світу вас підтримують, тому що так багато залежить від того, чи вдасться ваш крихкий експеримент із побудовою демократії.</p>
<p>Так само важливо, до речі, щоб і агресори по всьому світу зрозуміли, що вони не можуть за допомогою примусу і хабарів, за допомогою перекидання через кордон танків і бойовиків, погасити мрії і бажання народу.&nbsp; Якщо ви переможете, цей сигнал розійдеться по всьому світові.</p>
<p>Взимку 2009 року Президент попросив мене поїхати до Європи і виступити на конференції в Мюнхені, розповісти про принципи, якими керується наша адміністрація, про фундаментальні елементи зовнішньої політики адміністрації Обами-Байдена. Я повторю зараз те, що сказав тоді. Я тоді сказав, що ми не будемо визнавати сфери впливу за жодною країною. Суверенні держави мають право на власні рішення і на вибір союзів за своїм бажанням. Все, на цьому крапка. Крапка. (Оплески).</p>
<p>В ХХІ столітті країни не можуть – ми не можемо їм дозволити перекроювати кордони силою. Це засадничі правила. Якщо ми їх не втримаємо, ми все зруйнуємо. Росія порушила ці засадничі правила і продовжує порушувати їх. Сьогодні Росія окупувала суверенну українську територію. Я хочу чітко сказати: Сполучені Штати Америки не визнають, і ніколи не визнаватимуть спроби росіян анексувати Крим! (Оплески). Ось так! Просто! Немає виправдання таким діям.</p>
<p>Росія продовжує перекидати свої війська, своїх бандитів через кордон, російських танків і ракет досі повно на Донбасі. Сепаратисти організовані Москвою, і керує ними Москва! Москва! (Оплески).</p>
<p>Тому Сполучені Штати Америки продовжуватимуть стояти разом з Україною проти російської агресії. Ми надаємо підтримку у навчанні та допомозі силам безпеки України. І ми об'єднали світ на підтримку України, і покладаємося на світ у цьому.</p>
<p>Я багато годин провів, так само як і Президент, у спілкуванні з головами держав Європи і світу, щоби пояснити їм, що один з тестів на те, чи вони є нашими союзниками чи ні, полягає у підтримці вашої справи.</p>
<p>Америка і Європа зараз стоять разом, об'єднані в своїх зобов'язаннях накласти жорсткі економічні санкції на Росію. І допоки триває російська агресія, доти і ціна, яку платить Москва, продовжуватиме зростати. Брехлива пропаганда, яку розповсюджує Кремль, намагаючись протидіяти Україні та підірвати рішучість Європи, не спрацює. Нікому не слід помилково сприймати брязкання зброєю та напиндюченість за прояв сили. Дозвольте повторити: нікому не слід помилково сприймати брязкання зброєю та напиндюченість за прояв сили.</p>
<p>Ми зараз вживаємо заходів для того, щоб підтримати здатність Європи протистояти російській тактиці залякування. У цей момент ми зміцнюємо НАТО, підвищуємо енергетичну безпеку,&nbsp; допомагаємо підштовхнути відновлення економіки по всій Європі.</p>
<p>Сполучені Штати і Європа продовжуватимуть чинити тиск до того часу, поки Москва не виконає свої зобов'язання в рамках Мінських угод. Хоча і досягнуто деякого прогресу у деескалації насильства, не можна зняти санкції до тих пір, поки Росія не виконає всі – всі! – свої зобов'язання за Мінськими угодами. (Оплески).</p>
<p>Можу в дужках додати, що мені здається, що росіяни не зовсім усвідомлюють, що робить Путін. Саме тому він так довго приховує від свого народу присутність російських сил у вашій країні. Важке озброєння має бути відведене від лінії фронту. Має бути наданий повний і нічим не обмежений доступ для представників ОБСЄ. Росія повинна натиснути на сепаратистів, щоб провести вибори згідно українського законодавства та стандартів ОБСЄ, і крім того, відмовитися від незаконних виборів, які відбулися. Заручники, яких тримає Росія та підконтрольні їй сили, повинні бути повернуті. Російські військові повинні повернутися додому. Українська сторона кордону повинна бути повернута під контроль України. Тільки якщо Росія все це зробить – лише у цьому випадку – тоді йтиметься про необхідність Україні дотримати свої зобов'язання, які ще належить виконати, що включає надання амністії особам, які не скоїли важких злочинів, а також децентралізацію управління для Донбасу. Але ми чітко дали зрозуміти Росії і всьому світу, що подальше затягування неприпустиме. Це включає вибори на Донбасі, які мають відбутися у відповідності із Мінською угодою. Повинен бути забезпечений повний доступ для ЗМІ, українські політичні партії повинні мати право конкурувати на виборах, повинна бути забезпечена повна і безперешкодна робота місії спостерігачів за виборами від ОБСЄ, переселенцям з Донбасу, які живуть зараз в інших місцях України, повинні бути надані права для участі у виборах. Вся зброя повинна бути вилучена і передана під контроль ОБСЄ. Це відбудеться тільки, якщо Росія виконає свою частину зобов'язань. Якщо вона це зробить, тоді ви повинні виконати свої зобов'язання. Тому що це найкращий спосіб втримати Донбас в Україні, розв’язати конфлікт, та почати відновлення суверенітету і територіальної цілісності України. (Оплески)</p>
<p>Безумовно, це важко, нічого легкого в тому, що ви маєте зробити, нема, тиск на вас буде величезний.</p>
<p>Я хочу також звернутися безпосередньо до людей на Донбасі. Альтернативою тому, про що я щойно сказав, є продовжувати жити під сепаратистськими бандитами, злочинцями, які відмовляються від гуманітарної допомоги, не допускають такі організації, як "Лікарі без кордонів", і крадуть рятівні ліки для перепродажу на чорному ринку. Це не є майбутнє. Це не те майбутнє, якого, на мою думку, будь-який українець хоче для своїх дітей.</p>
<p>Саме тому необхідна повна імплементація Мінських домовленостей. Проведення дійсно вільних, справедливих виборів – це те, що найбільше лякає Кремль. Їм не тільки потрібна ваша територія, їх також лякає ваш успіх. Адже коли відбудуться вільні вибори, люди вирішать, я впевнений, що вони хочуть залишитися невідє’мною частиною України, що вони є українцями в першу чергу, і саме це лякає Росію, саме це лякає Путіна.</p>
<p>Ви всі, напевно, знаєте, що боротьба за свободу України не обмежується лише тільки полями бою на сході. Конституційні реформи, які включають реформу судової системи і децентралізацію, не послаблюють ваш суверенітет. Вони зміцнюють його. І це дуже важливо для майбутнього України в Європі.</p>
<p>Саме ця проблема федералізму мало не завадила формуванню нашої держави. Автономні незалежні штати, їх намір мати свою власну поліцію, їх намір мати свою власну освітню систему, мати свій власний уряд в рамках об'єднаної Конституції.</p>
<p>Але, крім того, у вас є ще інша боротьба, історична боротьба - проти корупції. Україна не може собі дозволити, щоб люди втратили надію ще раз. Єдине, що гірше ніж відсутність сподівань, це бачити, що воскреслі надії згасають знову й знову через корупційні негаразди.</p>
<p>Якщо люди дозволять, щоб їх експлуатували через те, що вони бояться втратити вже те, що вони мають хоч трохи, то це стало б кінцем для української демократії. Ми вже так багато зробили вкрай необхідного. Але всі ви знаєте, що необхідно зробити все ще більше, аби завершити цей шлях. Ще не все зроблено.</p>
<p>І Прем’єр-міністр, і Президент чули, як я часто кажу: я ніколи не розказую іншім людям, чи країнам, що становить їх інтерес. Але зазначу, ви не зможете назвати мені жодної демократії в світі, де панувала б ракова пухлина корупції. Ви не можете назвати жодної такої країни. Вони абсолютно несумісні. І недостатньо просто організувати нове бюро з боротьби із корупціє і запровадити спеціального антикорупційного прокурора. Генеральна прокуратура конче потребує реформ. Судоустрій має бути перебудований.&nbsp; Енергетична галузь має бути конкурентоспроможною і керуватися ринковими принципами, а не полюбовними домовленостями. Недостатньо прийняти закони для збільшення прозорості щодо джерел доходів посадових осіб. Вищі виборні посадовці мають позбутися будь якого конфлікту інтересів між власним бізнесом та своїми урядовими обов’язками. Ця система властива всім іншим демократіям світу.</p>
<p>Чи олігархи, чи не олігархи – всі повинні діяти за одними правилами, всі повинні сплачувати свої податки, улагоджувати свої суперечки в суді, а не шляхом залякування суддів. Саме в цьому суть. Саме так держави досягають успіху в ХХІ столітті.</p>
<p>Корупція висмоктує ресурси, що не доходять до народу, вона гальмує розвиток економіки. Ми знаємо про це. Ви знаєте про це. Українці знають про це. Коли Росія прагне використовувати корупцію як знаряддя примусу, тоді реформи – це не лише вдале урядування, це самозбереження. Це в інтересах національної безпеки країни.</p>
<p>Росія намагається підірвати стабільність та суверенітет України, як тільки може, у тому числі через фінансовий тиск, щоб підточити вашу економіку. Вони вважають, що це дешевше, ніж надсилати танки через лінію зіткнення.</p>
<p>Отже Україна повинна бути доволі сильною, аби обирати власне майбутнє. Вона повинна бути сильною в обороні, сильною в економіці, і з міцною системою демократичного урядування.</p>
<p>Сполучені Штати стоять разом з вами в цій боротьбі. Ми розуміємо, що підтримуємо вас здаля. Для вас це набагато важча робота, ніж для нас. Ми збільшили державну допомогу для того, щоб не дати вашій економіці відкотитися назад. Ми вже зорганізували міжнародну спільноту на те, щоб &nbsp;надати 25 мільярдів доларів фінансової допомоги Україні через двосторонні та багатосторонні механізми. У тому числі і 2 мільярда доларів кредитних гарантій від США, а також можливі додаткові кошти.</p>
<p>Вчора я оголосив про майже 190 мільйонів доларів нової американської допомоги Україні для того, щоб боротися з корупцією, зміцнити верховенство права, здійснити вкрай важливі реформи, підтримати громадянське суспільство, сприяти енергетичній безпеці. В цілому наша пряма допомога складає майже 760 мільйонів доларів, у додаток до кредитних гарантій, з моменту, як спалахнула ця криза. І це не все, що ми готові зробити, якщо ви й надалі рухатиметесь вперед.</p>
<p>Але для того, щоб Україна й надалі робила поступ і мала підтримку міжнародної спільноти, ви маєте робити більше. Великою мірою, для прогресу у вашій програмі з МВФ потрібні важкі реформи. І вони насправді важкі. І я хочу вам сказати, що всі наші експерти з Держдепартаменту, з наших науково-дослідних інститутів, вони завжди кажуть: «От, знаєте, що вам треба зробити? Зайнятися пенсіями, зайнятися цим, і цим». Звичайно, їм легко сказати. Навіть у нас це важко дається. Проголосувати за підняття пенсійного віку – це, у багатьох місцях, написати свій політичний некролог.</p>
<p>І ми всі, хто працюємо на своїх посадах в інших демократичних інституціях, ми розуміємо, які важкі умови стоять перед вами, як важко знайти необхідні кілька голосів, щоб проголосували за те, щоб виконати умови МВФ. Для цього необхідно пожертвувати різним, що може не бути ні політично доцільним, ні популярним.</p>
<p>Але такі пожертви вкрай важливі, аби вивести Україну на шлях до майбутнього, яке є економічно безпечним. І я закликаю вас протриматися до кінця, як би складно це не було. Україні потрібен бюджет, який відповідає вашим зобов'язанням перед МВФ.</p>
<p>Щось інакше буде загрозою для прогресу, досягнутого Україною великим зусиллями, і зменшить підтримку України міжнародною спільнотою, підтримку, яка є хиткою, завжди хиткою. Ми продовжуємо докладати зусиль, аби ця підтримка находила.</p>
<p>Українці довго боролися за те, аби керувати своєю долею, аби викроїти собі місце землі біля могутнього Дніпра, аби утвердити свою ідентичність, горду та виразну.</p>
<p>І великий поет Тарас Шевченко писав вірша за віршем, оспівуючи дух України, і закликаючи земляків-українців повстати і вимагати собі волі. Його вірш «Заповіт» закінчується такими словами, І я зараз його цитую:</p>
<p>І мене в сім'ї великій,</p><p>В сім'ї вольній новій</p><p>Не забудьте пом'янути</p><p>Незлим тихим словом.</p>
<p>Можливо колись незлим тихим словом ви згадаєте і мене. (Оплески).</p>
<p>Пані і панове, я буду завжди говорити про Україну. Я буду говорити про письменника, якого побили на Майдані, який попав у лікарню, і коли його спитали, чому він готовий винести побиття і витерпіти біль, він відповів, що люди, які не протестують проти несправедливості, не мають майбутнього.</p>
<p>Я буду говорити про молоду матір, яка відмовилася від вигідної кар’єри задля роботи над урядовою реформою. І коли її спитали чому, вона сказала: «Я не можу воювати на сході країни, бо в мене двоє дітей, і це єдине, що я можу зробити для своєї країни».</p>
<p>Я буду говорити про студентку, яка роздавала їжу на Майдані, і яка згодом&nbsp; відповіла на питання, що змінилося за ті місяці: «Тепер люди думають про те, що вони можуть дати Україні, а не що Україна може дати їм.»</p>
<p>Я буду говорити про чоловіків та жінок цієї установи, про ваш орган влади, представницький орган вільно обраний людьми.&nbsp; . Я буду казати про те, чим ви пожертвували. Про Надю Савченко, українського пілота - новаторку, яку обрали до Ради, попри те, що вона ув’язнена в Росії ще й дотепер. Я буду говорити про її мужність, а також про мужність багатьох інших. Я буду говорити про те, що від вас усіх залежить, щоб народ цієї землі, оця міцна сім'я людей, українська сім'я, назавжди були вільними.</p>
<p>Це час України. Може це ваш останній шанс. І, будь ласка, заради нас, заради всіх, не змарнуйте цей час, не втратьте цю можливість. Скористайтеся цієї можливістю. Побудуйте краще майбутнє для народу України.</p>
<p>Коли я був ще молодим сенатором, був у Сполучених Штатах дуже відомий політик – в іншій, ніж моя, партії, з дуже відмінною ідеологією. Але він якось сказав, відповідаючи на запитання: «У своєму серці, у своїй душі, ви знаєте, що справедливо і що правильно. Ви знаєте. То робіть це». І якщо ви будете продовжувати йти по цьому шляху, якщо ви будете виконувати те, що вам доручили українці, вам не доведеться сумніватися, що американці і Америка стоять пліч-о-пліч з вами.</p>
<p>Я коливався, чи мені варто відправлятися виступати перед вами. І це не тому, що я недостатньо дбаю про вашу країну. Просто як людина, яка 36 років була сенатором і просиділа на такому ж місці як ваші зараз, я не завжди схвалював, коли перед нами виступав іноземний лідер, бо виглядало так, що він чи вона читає нам лекцію і вчить, що робити. Я не хочу, щоб мій виступ сприймався як лекція чи суворі настанови. Не такі мої наміри. Просто по-людськи я маю таку надію на те, що ви можете здійснити. Це розійдеться далеко за межі українських кордонів.</p>
<p>Якось я, як молодий сенатор вперше піднявся зі свого місця і взяв слово на засіданні Сенату – а я ніколи не боявся виступати – і ось випростався і раптом зрозумів, що моє робоче місце саме там, звідки виступав сам сенатор Даніель Вебстер. Чесно, так і було. І вперше за час своєї кар'єри я немов заціпенів, бо зрозумів: о, Боже, один із найвеличніших діячів нашої історії стояв тут, на цьому місці. І я замислився, що вони тоді відчували, будучи членами Конгресу, який створив нам цю свободу, цю вільну і велику націю. От і ви зараз у такому ж становищі. І це не гіпербола. Ви сидите саме на таких місцях. І якщо ви доб'єтеся успіху, ви будете засновниками першої по-справжньому демократичної вільної об'єднаної України. Яка надзвичайна відповідальність, яка неймовірна можливість послужити своїй країні.</p>
<p>Дуже дякую за можливість виступити сьогодні перед вами. Нехай Бог благословить обидва наші великі народи! І нехай Бог захищає наші війська! (Оплески).</p><p></p>&nbsp; <p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>12:34:55</p>
<p>ГОЛОВУЮЧИЙ. Шановні колеги, в найважчі&nbsp; часи стає зрозумілим: хто є твій друг, а хто ворог. І ми можемо сьогодні сказати&nbsp; відповідально, що Сполучені Штати Америки є великим другом Україні на тих двох фронтах, які ми ведемо: на фронті проти путінської Росії і всередині – з корупцією.</p>
<p>І тому,&nbsp; шановні колеги, я хочу нагадати слова Рузвельта, який говорив, що ніколи&nbsp; не може бути компромісу між добром і злом.&nbsp;&nbsp;</p>
<p>І тому нам ніколи не можна йти на компроміс ні у війні на Сході, ні у боротьбі з корупцією. І я впевнений, ми зможемо здобути перемогу і на одному, і на другому українському фронті.</p>
<p>Зараз я оголошую згідно Регламенту перерву на 30 хвилин. І ми зберемося в залі о 13.05. Я оголошую перерву, і в 13.05 ми збираємось в залі для продовження нашої роботи. Дякую вам.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні колеги, час, відведений для перерви, вичерпано. І я пропоную продовжити розгляд питань порядку денного. Є підтримка в залі?</p>
<p>Тоді я прошу всіх колег депутатів з кулуарів повернутися в зал на свої робочі місця. Прошу секретаріат Верховної Ради повідомити, що ми продовжуємо нашу не просту, але таку необхідну для України, роботу.</p>
<p>Зараз у нас на розгляді проект Закону про внесення змін до деяких законодавчих актів України (щодо приведення законодавства у сфері насінництва та розсадництва у відповідність до європейських та міжнародних норм) (номер 1460-1). Це є проект закону уже в другому читанні. І я запрошую до слова голову Комітету з питань аграрної політики та земельних відносин Кутового Тараса Вікторовича. Будь ласка, привітаємо.</p>
<p>&nbsp;Прошу доповідати. Увага, прошу уваги в залі!</p>
<p>&nbsp;</p>
<p>13:18:15</p>
<p>КУТОВИЙ Т.В.</p>
<p>Дякую, колеги. Насправді, дуже важливі закони, і багато роботи було проведено. Я хотів би коротко пройтися по тих моментах, у мене регламент 3 хвилини, але я спробую встигнути.</p>
<p>&nbsp;</p>
<p>ГОЛОВУЮЧИЙ. Я вам продовжу, ви можете говорити скільки необхідно.</p>
<p>&nbsp;</p>
<p>КУТОВИЙ Т.В. Дякую.</p>
<p>Я просто нагадаю, що ми в першому читанні цей законопроект прийняли 8 квітня. На комітеті були досить глибокі дискусії з цього законопроекту. Впродовж роботи ми отримали лист Головного юридичного управління з зауваженнями, які ми ретельно опрацювали. І ми вважаємо, що до другого читання було підготовлено документ, що відображає збалансованість інтересів держави, учасників насіннєвого ринку.</p>
<p>До другого читання до комітету надійшло 108 пропозиції суб'єктів права законодавчої ініціативи. З них враховано 88, включаючи частково та редакційно, відхилено 20 поправок. Відхилені пропозиції були відхилені в силу того, що вони суперечать концепції прийнятого за основу законопроекту, чим створюють перешкоди на взятті Україною зобов'язань щодо поступового наближення українського законодавства до законодавства ЄС.</p>
<p>Я хотів би зупинитися на деяких важливих питаннях та змінах, які ви можете побачити в тексті до другого читання. По-перше, з огляду на необхідності дерегуляції сектору, зменшення навантаження на державу, постійні реорганізаційні&nbsp; процеси в органах влади та необхідність забезпечення безперервної продовольчої безпеки держави пропонується&nbsp; частково лібералізувати ринок&nbsp; сертифікації насіння в Україні.</p>
<p>Як це буде відбуватися на практиці. Міністерство аграрної політики та продовольства буде тим відомством, що відповідає за сертифікацію, тобто реалізує політику у сфері насінництва. Воно зможе дерегулювати певні види робіт своїм бюджетним установам або акредитованим органам з оцінки відповідності&nbsp; та аудиторам із сертифікації, у тому числі і приватним, що дуже важливо. Водночас хочу зауважити, що роботи щодо сортової сертифікації насіння добазової та базової категорії будуть проводитись не лише державними органами.</p>
<p>Також були зауваження юридичного управління щодо процедур делегування повноважень і необхідності щодо цього. Але тут відзначу, що ця практика відповідає європейському законодавству, а також схемам сортової сертифікації, до яких ми приєдналися як держава.</p>
<p>По-друге, в цьому законопроекті ми спрощуємо процедуру атестації&nbsp; виробників насіння, замінюючи її на реєстрацією за декларативним принципом за умови відповідності мінімальним критеріям. Це значно полегшить роботу усім насіннєвим компаніям України та спростить планування виробництва насіння.</p>
<p>По-третє, щодо реєстрації прав на сорти рослин ми знову ж таки з міркування та досвіду реорганізації пропонуємо закріпити за Міністерством аграрної політики та продовольства функції з реєстрації нових сортів рослин. Саму&nbsp; експертизу сортів зможуть проводити уповноважені на це експертні заклади.</p>
<p>Загалом останні зміни до Закону України "Про охорону прав на сорти рослин" стосуються процедурних моментів та привносять визначеність для усіх учасників ринку. В цілому, комітет впевнений, що…</p>
<p>Прошу продовжити.</p>
<p>&nbsp;</p>
<p>ГОЛОВУЮЧИЙ.&nbsp; Я прошу дати можливість доповідачу завершити доповідь.</p>
<p>Будь ласка.</p>
<p>&nbsp;</p>
<p>КУТОВИЙ Т.В. В цілому, комітет впевнений, що проект відповідає європейському законодавству та прийнятим міжнародним зобов'язанням України. Вважаємо, що саме в такій редакції він зможе допомогти розвиватися насіннєвому ринку та пришвидшить можливість експорту українського насіння до нових ринків.</p>
<p>Однак, у зв'язку з реформуванням органів, що забезпечують сертифікацію насіння, можлива ситуація, коли Держсільгоспінспекцію ліквідують, а нова система ще не запрацює. Це поставить під загрозу функціонування всього насіннєвого ринку. У зв'язку з цим необхідно було би, аби положення законопроекту про визнання сертифікатів ІSTА, OECD запрацювало відразу, а не через півроку, коли вступить в дію закон.</p>
<p>У зв'язку із цим ми пропонуємо викласти пункт 1 розділу ІІ законопроекту в такій редакції. Цей закон набирає чинності через 6 місяців з дня його опублікування, крім пункту 10 розділу І в частині визнання&nbsp; сертифікатів ІSTА, OECD пунктів 2 та 3 цього розділу, який набуває чинності з дня, наступного за днем опублікування цього закону.</p>
<p>Прошу депутатів підтримати рішення комітету про прийняття цього законопроекту у другому читанні та в цілому як закон та доручити юридичному управлінню Апарату Верховної Ради України при підготовці закону на підпис внести відповідні техніко-юридичні правки. Дякую за увагу.</p>
<p>Що стосується правок, я би хотів зважити на одну поправку. Поправка номер 100 народного депутата Заболотного, вона, насправді, врахована. Тому в четвертій колонці, ви побачите, вона не зазначається, так як вона повторює діючу норму статті 25 Закону України&nbsp; про охорону прав на сорти рослин. Тому фактично вона врахована, але ми залишаємо так, як в діючому законі.</p>
<p>Що стосується поправок. Я би хотів пройтися по поправкам, які відхилені, можливо, це зніме питання. Коли ми будемо...</p>
<p>&nbsp;</p>
<p>ГОЛОВУЮЧИЙ. А ми по них пройдемося по кожній, пане Тарасе.</p>
<p>&nbsp;</p>
<p>КУТОВИЙ Т.В. Будь ласка.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу авторів поправок приготуватися. І ми пройдемо всі поправки, які були комітетом відхилені, і кожен автор буде мати змогу відстояти свою поправку. Надійшла велика кількість поправок. Багато з них враховані або враховані частково. Я буду називати лишень ті, які відхилені, але кожен з авторів поправок зможе підняти руку і відстояти свою поправку, навіть якщо вона врахована частково.</p>
<p>Отже, з відхилених, 7-а – Ленський, чи наполягає? Ленський. Не наполягає.</p>
<p>8-а, Гордєєв. Не наполягає.</p>
<p>16-а, Гордєєв. Не наполягає.</p>
<p>17-а, Гордєєв. Не наполягає.</p>
<p>24-а, Ленський. Не наполягає.</p>
<p>25-а, Гордєєв. Не наполягає.</p>
<p>31-а, Ленський. Не наполягає.</p>
<p>32-а, Мельничук. Не наполягає.</p>
<p>34-а, Гордєєв. Не наполягає.</p>
<p>Всі поправки враховані.</p>
<p>Так, 53-я, Кулініч. Не наполягає.</p>
<p>Враховані, враховані…</p>
<p>З відхилених тепер аж 76-а. 76-а, автор – Ленський. Чи наполягає Ленський? Ні, не наполягає.</p>
<p>77-а, Мельничук. Не наполягає.</p>
<p>82-а, Кіт. Не наполягає.</p>
<p>87 поправка, Ленський. Не наполягає. Це мудро.</p>
<p>94 поправка, Ленський. Не наполягає.</p>
<p>96-а, Заболотний. Не наполягає.</p>
<p>Шановні колеги, я прошу заходити в зал. Зараз відбудеться голосування. Я прошу секретаріат фракцій повідомити депутатів, щоб заходили в зал, а голів фракцій змобілізувати особовий склад.</p>
<p>97 поправка, Кіт. Не наполягає.</p>
<p>103 поправка, Кіт. Не наполягає.</p>
<p>104-а, Кулініч. Не наполягає.</p>
<p>107-а, Фірсов. Не наполягає.</p>
<p>Таким чином, колеги, пройшли усі поправки, які були подані депутатами. Я прошу ще голову комітету заключне слово, і будемо переходити до голосування.</p>
<p>Шановні колеги, ми мали високий потенціал до перерви, давайте його збережемо і після перерви. Отже, зараз Кутовий. Будь ласка, дайте 3 хвилини.</p>
<p>&nbsp;</p>
<p>13:26:51</p>
<p>КУТОВИЙ Т.В.</p>
<p>Я прошу, Григорій Михайлович, якщо питання стосовно 100-ї… Яка? 28-а?</p>
<p>&nbsp;</p>
<p>ГОЛОВУЮЧИЙ. 27 поправка. Будь ласка, прокоментуйте.</p>
<p>А яка поправка, скажіть, будь ласка.&nbsp; Включіть мікрофон, будь ласка.</p>
<p>&nbsp;</p>
<p>13:27:18</p>
<p>ЗАБОЛОТНИЙ Г.М.</p>
<p>Я прошу звернути увагу, там в Порівняльній&nbsp; таблиці є в 27 статті вноситься пропозиція замінити вираз "експертиза, сплачується відповідний збір оплатою послуг". Чому так?</p>
<p>Він до тебе теж директор інституту звертався, Тарас Вікторович? Тому що ще в&nbsp; 2007 році записали у Податковий кодекс, і збір має чітке визначення. Збір – це пряме&nbsp; надходження коштів у бюджет. А ми ж ідемо сьогодні в Європу, завтра інститут приймуть в асоціацію європейську. Як інститут буде розвиватися? Йому треба залишити оцю частину в розрізі там&nbsp; і записати як послуги.</p>
<p>&nbsp;</p>
<p>13:28:30</p>
<p>КУТОВИЙ Т.В. Григорій Михайлович, я тоді вас попрошу зараз, зачитайте цей текст, бо він не у мене, або передайте.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; зачитайте для&nbsp; стенограми або хай голова комітету зачитає, і ми під стенограму проголосуємо з цією правкою. Будь ласка.&nbsp;</p>
<p>&nbsp;</p>
<p>КУТОВИЙ Т.В. Насправді, я в заключному слові хотів цю історію відобразить. У нас там є, дійсно, неузгодженість, яка пов'язана потім з бюджетними питаннями, тому пропонується статтю 27, вона насправді там технічне має корегування, відобразити у наступному вигляді:</p>
<p>У статті 27 в абзаці&nbsp; першому частини другої слова "сплати відповідного збору за кожен рік експертизи сплачується відповідний збір" замінити словами "оплати послуг&nbsp; експертного закладу";</p>
<p>Абзац другий частини&nbsp; другої викласти в такій редакції: "Оплата послуг з проведення кваліфікаційної експертизи здійснюється на договірних умовах за кожен рік експертизи протягом двох місяців з дня отримання звіту про результати експертизи попереднього року";</p>
<p>І частину третю викласти в такій редакції: "Розмір плати за послуги з проведення кваліфікаційної експертизи для сортів, що не проходять у компетентному органі або експертному закладі експертизу на придатність сорту для поширення&nbsp; є менш від розміру плати за аналогічні продукти для&nbsp; сортів, що проходять таку експертизу".</p>
<p>Ми не заперечуємо проти&nbsp; такого формулювання, оскільки, воно фактично просто приводить у відповідність з іншими законами, а безпосередньо, бюджетними речами.</p>
<p>Колеги, я хотів сказати, що ті поправки, які не враховані були, вони, насправді, дублюються іншими поправками. Переважна більшість поправок була відхилена, так як було враховано поправку 4 народного депутата Івана Мірошніченка, і вона багато визначень щодо, вона фактично врахувала. Так само було враховано 52 поправку, яка перезакрила дуже багато інших поправок, які були відхилені.</p>
<p>Зважаючи на це, я прошу депутатів підтримати рішення комітету про прийняття цього законопроекту у другому читанні та в цілому як закон, та доручити юридичному управлінню Апарату Верховної Ради України по підготовці законопроекту на підпис внести відповідні техніко-юридичні правки. Дякую за увагу.</p>
<p>І, пане головуючий! Я би просив, зважаючи на перший законопроект після перерви, можливо, провести сигнальне голосування, щоб ми змогли визначити потенціал залу. Дякую.</p>
<p>&nbsp;</p>
<p>ГОЛОВУЮЧИЙ. Я так і зроблю. Дякую вам.</p>
<p>Але я перш за все запрошу депутатів зайти в зал, зайняти робочі місця. Я прошу закликати колег депутатів зайти в зал, голів фракцій.</p>
<p>Я прошу Радикальну партію… Радикальну партію. Подзвоніть до колег, хай заходять в зал, хай підтримають насінництво та розсадництво, це важливо.</p>
<p>Прошу займати робочі місця і підготуватись до голосування.</p>
<p>Шановні колеги, отже, я поставлю на сигнальне голосування, але хотілося б, щоб ми оминули цю практику.</p>
<p>Я прошу зайняти робочі місця, і я ставлю на сигнальне голосування проект Закону про внесення змін до деяких законодавчих актів України (номер 1461) в другому читанні та в цілому. Я прошу провести сигнальне голосування. Будь ласка, колеги, голосуємо. Сигнальне голосування. Будь ласка.</p>
<p>&nbsp;</p>
<p>13:32:01</p>
<p>За-207</p>
<p>Шановні колеги, я переконливо прошу заходити в зал. Я дуже прошу, колеги, хто знаходиться в кулуарах, заходити в зал, займати робочі місця. Нам необхідно привести насінництво та розсадництво до європейських та міжнародних норм. Це велика відповідальність кожного. Будь ласка, колеги, заходимо в зал. Секретаріат Верховної Ради прошу повідомити депутатів, що відбувається голосування. Я прошу не виходити з залу, а заходити в зал. Будь ласка, на свої робочі місця.</p>
<p>Я ще раз оголошую сигнальне голосування за проект Закону про внесення змін до деяких законодавчих актів України (номер 1460-1), сигнальне голосування. Прошу взяти участь і проголосувати. Сигнальне голосування за друге читання і в цілому. Підійшли? Підійшли. Іване, будьте відповідальними. Вас закликав Віце-президент бути відповідальним політиком. Будь ласка, голосуємо. Сигнальне голосування.</p>
<p>&nbsp;</p>
<p>13:33:40</p>
<p>За-230</p>
<p>Відновили мобілізацію в залі. Готові до роботи.</p>
<p>І я ставлю на голосування проект Закону про внесення змін до деяких законодавчих актів України (щодо приведення законодавства у сфері насінництва та розсадництва у відповідність до європейських та міжнародних вимог) (номер 1460-1) з тими зауваженнями, які з трибуни оголосив голова комітету Тарас Кутовий із техніко-юридичними правками.</p>
<p>Отже, ставиться на голосування проект закону 1460-1 в другому читанні та в цілому. В другому читанні та в цілому. Будь ласка, голосуємо. Прошу підтримати. Голосуємо.</p>
<p>&nbsp;</p>
<p>13:34:36</p>
<p>За-234</p>
<p>Рішення прийняте. Вітаю і комітет, і насінництво, і розсадництво.</p>
<p>Наступний пункт порядку денного, це є проект Закону про внесення змін до статті 9 Закону України "Про гуманітарну допомогу" (щодо недопущення затягування строків проведення санітарного, ветеринарного та екологічного контролю гуманітарної допомоги). Законопроект 1509. І запрошую до доповіді голову Комітету у справах ветеранів, учасників бойових дій, учасників АТО та людей з інвалідністю, Третьякова Олександра Юрійовича, будь ласка.</p>
<p>&nbsp;</p>
<p>13:35:28</p>
<p>ТРЕТЬЯКОВ О.Ю.</p>
<p>&nbsp;Уважаемые коллеги, вашему вниманию предоставляется законопроект 1509 за авторством народного депутата Константиновского о внесении изменений в статью 9 Закону Украины "О гуманитарной помощи" (относительно недопущений затягивания сроков проведения санитарного, ветеринарного, фитосанитарного, радиологического и экологического контроля гуманитарной помощи).</p>
<p>Основная цель законопроекта 1509 максимально сократить сроки проведения санитарного, ветеринарного и других видов контроля гуманитарной помощью, в которой сегодня особенно нуждаются наши защитники на востоке, мирное поселение, пострадавшие в результате военных&nbsp; действий. Хочу сказать,&nbsp; на самом деле, что этот закон уже давно мы должны были принять. Мы его еще обсуждали летом. Но очередь его дошла только сейчас.</p>
<p>Законопроект предусматривает следующее. Первое, Минсоцполитики в день принятия решения о признании товаров гуманитарной помощью, размещает это решение на своем официальном веб-сайте.&nbsp;</p>
<p>Второе. Решение, которое размещено на официальном вебсайте Минсоцполитики уже есть основанием для проведения всех видов контроля.</p>
<p>Третье. Проблемы для проведения контроля, если это необходимо, берутся в однодневный строк после обращения получателя гуманитарной помощи.</p>
<p>Четвертое. Общий срок проведения контроля не должен превышать восемь дней. И только при особом решении руководителя органа,&nbsp; который проводит контроль, этот строк может быть проведен до 30 дней, максимум.</p>
<p>Хочу отметить, что эта&nbsp; норма была предметом дополнительного обсуждения. Но мы ее сохранили, поскольку есть такие виды контроля, строк проведения которых, может быть не менее 30 дней. И при&nbsp; этом есть особая ответственность руководителя данного органа, потому что он лично подписывает соответствующее распоряжение.</p>
<p>Пятое. По информации&nbsp; от Минсоцполитики о товарах признанных гуманитарной помощью,&nbsp; налоговые&nbsp; органы будут получать&nbsp; в электронном виде, что ускоряет процесс.</p>
<p>Шестое. Вводится&nbsp; ответственность госорганов за нарушение срока размещения информации&nbsp; о признании товара гуманитарной помощью на веб-сайте из-за нарушения срока проведения контроля.</p>
<p>Ко второму чтению подано 12 поправок. Из&nbsp; которых 7 учтено и 5 отклонено. Решением комитета от 7 июля (подчеркиваю) этого года принято&nbsp; законопроект в&nbsp; целом как закон.</p>
<p>Главное юридическое управление законопроект&nbsp; завизировало без замечаний. Спасибо.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Але ми повинні пройтись по всім поправкам, які були відхилені. І я прошу авторів поправок&nbsp; приготуватись.</p>
<p>Отже, поправка 3-я.&nbsp; Народний депутат&nbsp; Горват. Чи наполягає? Ні, не наполягає.</p>
<p>4-а. Ленський. Чи наполягає? Ні, не наполягає.</p>
<p>8-а, Константіновський.&nbsp;&nbsp; Не наполягає.&nbsp;</p>
<p>9-а, Мельничук.&nbsp;&nbsp; Не наполягає.&nbsp;</p>
<p>10-а, Шинькович.&nbsp; Не наполягає.</p>
<p>Таким чином всі поправки, які були подані депутатами, є враховані комітетом, а які не враховані, автори не наполягають. І ми готові перейти до&nbsp; голосування за даний законопроект.</p>
<p>&nbsp;Будь ласка, я прошу народних депутатів зайти в зал. І я прошу приготуватись до голосування. Колеги, прошу зайти&nbsp; в зал і приготуватись до голосування.</p>
<p>Пане Степан! Пане Степан, я прошу зайняти робоче місце.</p>
<p>Готові, так?</p>
<p>Пане Степан Кубів, голосувати треба, працювати треба, Україна кличе.</p>
<p>Ставиться на голосування проект Закону про внесення змін до статті 9 Закону України "Про гуманітарну допомогу" (номер 1509) в другому читанні та в цілому. Шановні колеги, прошу проголосувати, прошу підтримати 1509 у другому читанні та в цілому. Голосуємо.</p>
<p>&nbsp;</p>
<p>13:40:05</p>
<p>За-246</p>
<p>Рішення прийнято. Вітаю і голову комітету, і авторів законопроекту.</p>
<p>Шановні колеги, наступних два законопроекти, які стоять в порядку денному, 2279 і 2558а, який мав доповідати голова комітету Кутовий Тарас Вікторович, на жаль, по них таблиці не надійшли. Два – "за". 79 вже є, так? Так.</p>
<p><a href="http://w1.c1.rada.gov.ua/pls/zweb2/webproc4_2?pf3516=2558%D0%B0&skl=9" target=_blank>2558а</a> таблиці нема, а 79 є. І тому я запрошую до доповіді... Секундочку, секундочку.</p>
<p>Шановні колеги, таблиць на руках нема, таблиці тільки роздаються. Тому давайте, в мене є така пропозиція, щоб ми були з повагою до депутатів віднеслися, дочекаємось таблиць і, коли вони будуть на руках, коли депутати зможуть ознайомитися, тоді, з вашого дозволу, ми запросимо вас на трибуну і знову заслухаємо, і будемо ці законопроекти розглядати. А поки таблиць нема на руках, ці два законопроекти ми відкладаємо до того моменту, поки вони не будуть роздані в залі для депутатів.</p>
<p>Наступний наш розділ – це ті законопроекти, які вже були обговорені, але по яких ми не прийняли рішення з різних причин. Інколи це було із-за суперечок і непорозумінь, але частіше це було тільки із-за того, що не було достатньо депутатів в залі. І зараз чотири законопроекти, які ми вже розглянули, але по них ми ще рішення не прийняли. Але за звичкою, я буду надавати по хвилині доповідь головам комітетів або авторам, щоб вони нагадали суть даного законопроекту.</p>
<p>Отже, переходимо до законопроекту 1402. Це проект Закону про внесення змін до деяких законодавчих актів України (щодо безоплатної передачі у володіння і&nbsp; користування конфіскованих транспортних засобів). Номер 1402 і запрошую до слова голову комітету… Вона у відрядженні. Тоді, будь ласка,&nbsp; заступник голови комітету, прошу доповісти. Коротко, одну хвилину нагадайте.</p>
<p>&nbsp;</p>
<p>13:43:01</p>
<p>КОБЦЕВ М.В.</p>
<p>Шановні колеги, дозвольте нагадати позицію комітету щодо обговореного нами 7 жовтня цього року проекту Закону України про внесення змін до деяких законодавчих актів України (щодо безоплатної передачі у володіння і користування конфіскованих та безхазяйних транспортних засобів) (реєстраційний номер 1402), який ми наразі розглядаємо.</p>
<p>Комітет підтримав цей законопроект та рекомендує Верховній Раді України прийняти його за основу. Враховуючи актуальність цього питання, позицію авторів фракцій та Кабінету Міністрів&nbsp; України, пропонуємо цей законопроект прийняти в цілому як закон України.</p>
<p>Задля цього просимо врахувати, для стенограми, таку редакційну правку. Із абзацу другого пункту 1 розділу І законопроекту слова та цифри, які обліковувались&nbsp; станом на 1 січня 2015 року, виключити. Таким чином ми знімаємо обмеження часу прийняття рішень по визнанню транспортних засобів безхазяйними або іншим чином переданими державі.</p>
<p>Крім того, просимо доручити комітету спільно з Головним юридичним управлінням провести техніко-юридичне опрацювання прийнятого нами закону. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, нагадали,&nbsp; в чому суть законопроекту. Тільки у мене зазначено, що рішенням комітету є прийняти за основу. Якщо в залі буде згода, ми можемо говорити про прийняття в цілому, але якщо не буде заперечень, тільки в тому випадку.</p>
<p>Ні, це не друге читання, не збивайте мене.</p>
<p>&nbsp;</p>
<p>КОБЦЕВ М.В. Перше читання.</p>
<p>&nbsp;</p>
<p>ГОЛОВУЮЧИЙ.&nbsp; Будьте відповідальним депутатом і політиком, будь ласка.&nbsp;</p>
<p>Шановні колеги, ми можемо голосувати? Тоді прошу, ми обговорили вже&nbsp; ці законопроекти, вони не передбачені до обговорення, шановні колеги. І тому прошу зайняти свої робочі місця і приготуватися до голосування. Ви карточку взяли свою? Пане Кобцев, карточка з вами, так?</p>
<p>Отже, ставиться на голосування проект Закону про внесення змін до деяких законодавчих актів&nbsp; України (щодо безоплатної передачі у володіння і користування конфіскованих транспортних засобів), номер 1402, за основу.</p>
<p>Хто підтримує дану пропозицію комітету, прошу голосувати, 1402 за основу. Будь ласка, голосуємо.</p>
<p>&nbsp;</p>
<p>13:45:22</p>
<p>За-213</p>
<p>Шановні колеги, давайте визначимось. Ми повертаємося? В нас є в залі голоси за цей закон? Ні-ні, в залі є депутати.</p>
<p>Колеги, я прошу зайти в зал і зайняти робочі місця. Ряд депутатів просто ходить по залу і не є біля своїх робочих місць. Я дуже прошу, будь ласка, ще одну хвилину дайте, включіть мікрофон для Ірини Луценко, і поки вона буде виступати, я прошу депутатів заходити в зал.</p>
<p>&nbsp;</p>
<p>13:46:03</p>
<p>ЛУЦЕНКО І.С.</p>
<p>Шановні колеги, я вам нагадую, що означає цей законопроект. На українській митниці накопилося більше 3 тисяч автомобілів безхозних, де немає власника, вже віддані на штрафні площадки. Утримання їх… Це автомобілі від 5, 10 і вище років.</p>
<p>До 5 років все, що можна було&nbsp; продати, митниця, на якій обліковуються ці безхозні транспортні засоби – це і автобуси, і причепи, і легкові, і вантажні автомобілі – все, що можна було до 5-и років, продала, все інше накоплюється. Динаміка накоплення цих машин дуже велика. Вони визнані Законом як такі, що не мають господаря, що вони ввезені на Україну з порушенням митного і іншого законодавства.</p>
<p>Для того, щоб їх продати, вартість їхня менша, ніж ті податки, акцизні збори і необхідні платежі, які&nbsp; потрібно скопити, відтак ці машини не продаються. Є велика потреба на фронті на сьогоднішній день, а ви бачите, яка ситуація неспокійна, в таких транспортних засобах. Жодної корупції, жодної перепродажі там бути не може. Законом передбачено, що ці транспортні засоби передаються&nbsp; звільнення...</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд, завершуйте.</p>
<p>&nbsp;</p>
<p>ЛУЦЕНКО І.С. Ці транспортні засоби мають передатися нашим Збройним Силам. Для того ці Збройні Сили мають звільнитися від цих податків, акцизів і зборів.</p>
<p>Прошу вас, шановні колеги, підтримати цей законопроект. Ми розглядали його тижні три тому, тоді підтримували і Пацкан, і дуже багато інших депутатів, які створили комісію і їздили по цих митницях і спостерігали за тим, скільки тих транспортних засобів там накопилося. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, я за пропозицією автора законопроекту Ірини Луценко прошу народних депутатів зайняти свої робочі місця, щоб проголосувати за повернення до розгляду законопроекту 1402.</p>
<p>Шановні колеги, прошу зайняти робочі місця і підготуватися до голосування. Я прошу зайти в зал тих, хто знаходиться в кулуарах, і зайняти робочі місця. Будь ласка, пане Тарас, пане Тарас Кутовий, будь ласка, прошу зайняти робочі місця.</p>
<p>Отже, ставлю пропозицію повернутися до розгляду проекту Закону 1402. Прошу підтримати, прошу проголосувати. Будь ласка, голосуємо.</p>
<p>&nbsp;</p>
<p>13:48:49</p>
<p>За-219</p>
<p>Я ще раз прошу депутатів. Ірина Луценко пояснила важливість цього законопроекту. Шановні колеги, прошу не виходити, а заходити в зал. Нам бракує кілька голосів для того, щоб ми змогли підтримати депутатську ініціативу. Я прошу депутатів закликати своїх колег зайти в зал.</p>
<p>Секретаріат фракцій прошу запросити депутатів.</p>
<p>Я ще раз ставлю на голосування пропозицію повернутись до розгляду проекту Закону 1402. Прошу підтримати, прошу проголосувати. Колеги, 1402 голосуємо. Колеги, займаємо робочі місця і голосуємо.</p>
<p>&nbsp;</p>
<p>13:49:54</p>
<p>За-216</p>
<p>Немає голосів для прийняття рішення з даного законопроекту. По ньому рішення не прийнято.</p>
<p>Не встигли, так? Давайте я ще раз поставлю, колеги, але ви, будь ласка, займіть свої місця. Треба людей – от, будь ласка, зверніться до своєї фракції. Хай кожен звернеться до своєї фракції, запросить людей в зал, всі автори законопроектів.</p>
<p>Отже, я ще раз поставлю на повернення. Якщо набере необхідну кількість голосів, будемо розглядати. Більше я не буду ставити на повернення.</p>
<p>Прошу приготуватись, прошу зайняти робочі місця. І я ще раз ставлю на повернення… Так щойно пояснювали: і голова комітету, і автор законопроекту, - просто треба було бути в залі і слухати.</p>
<p>Отже, ще раз ставлю на повернення до розгляду проекту Закону 1402. Хто підтримує дану пропозицію, прошу проголосувати: повернення на 1402. Будь ласка, голосуємо.</p>
<p>&nbsp;</p>
<p>13:51:34</p>
<p>За-216</p>
<p>Немає голосів.</p>
<p>Шановні колеги, нам вже роздали таблиці по 2279. Чи всі отримали таблиці, колеги в залі? 2279. Всі отримали таблиці. Добре.</p>
<p>Пане Тарас, я запрошую до доповіді тільки по тому законопроекту, по якому роздані таблиці голову Комітету з питань аграрної політики та земельних&nbsp; відносин&nbsp; Кутового Тараса Вікторовича. Будь ласка.</p>
<p>&nbsp;</p>
<p>13:52:10</p>
<p>КУТОВИЙ Т.В.</p>
<p>Шановні колеги! Пропоную вам черговий законопроект, підготовлений аграрним комітетом, – законопроект 2279.</p>
<p>Сама ключова теза в цьому законі полягає в тому, що пропонується виключити з частини другої статті 134 Земельного кодексу України положення, які дозволяють передавати у користування земельні ділянки державної та комунальної власності без проведення земельних торгів, аукціонів. А саме: надання земельних ділянок і&nbsp; земель державної&nbsp; чи комунальної власності фізичним особам, фермерам&nbsp; в оренду; надання земельних ділянок державним та комунальним підприємствам, бюджетним установам, вищим навчальним закладам, а також господарським товариствам, у статутному капіталі яких державна або комунальна частка акцій&nbsp; перевищує 60 відсотків; надання земельних ділянок підприємствам і установам і громадським організаціям у сфері культури, мистецтв, у тому числі й національним творчим спілкам, творчим майстерням.</p>
<p>Пропонується виключити абзац&nbsp; 25, який дозволяє визначати додаткові випадки передачі земельних ділянок в оренду без проведення земельних аукціонів на підставі інших законів і Земельного кодексу України.</p>
<p>До комітету за час підготовки&nbsp; за скороченою процедурою надійшло 29 пропозицій та поправок народних депутатів України, з яких враховано 11 і відхилено&nbsp; 18. Що стосується відхилених поправок, то більшість з них направлена на скасування прийнятих в першому читанні змін.&nbsp;</p>
<p>Стосовно кожної відхиленої поправки в таблиці наведено обґрунтування доцільного її відхилення.</p>
<p>Також комітет прийняв рішення доповнити Перехідні положення нормою, що "отримання земельних ділянок без аукціону фізичними та юридичними&nbsp; особами у разі, якщо вони отримали дозвіл на розробку відповідної документації землеустрою до прийняття Верховною Радою України цього законопроекту".</p>
<p>На комітеті ми прийняли рішення, що ті, хто отримали перший наказ на виготовлення технічної документації додати, коли цей закон буде проголосовано (сподіваємося, сьогодні), можуть продовжити свою процедуру і завершити&nbsp; отримання цієї ділянки. Всі, хто відповідно не має таких наказів, ідуть на загальних конкурсних началах на аукціоні.</p>
<p>По поправках, пане головуючий…</p>
<p>&nbsp;</p>
<p>ГОЛОВУЮЧИЙ. Пройдемся по поправках.</p>
<p>Шановні автори поправок, колеги, прошу приготуватись до розгляду законопроекту, цей законопроект в другому читанні.</p>
<p>З відхилених. 2 поправка, народний депутат Корнацький. Чи наполягає? Не наполягає.</p>
<p>4-а, народний депутат Міщенко. Чи наполягає? Ні. Не наполягає.</p>
<p>6-а, народний депутат Негой. Не наполягає.</p>
<p>7-а, народний депутат Ленський. Не наполягає.</p>
<p>8-а, народний депутат Мацола. Не наполягає.</p>
<p>9-а, народний депутат Єднак. Не наполягає.</p>
<p>10-а, народний депутат Івченко. Наполягає.</p>
<p>Будь ласка, включіть мікрофон.</p>
<p>Івченко мікрофон.</p>
<p>&nbsp;</p>
<p>13:55:17</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, коли ми готували закон до другого читання мені вдалося поспілкуватися з керівництвом Асоціації маленьких фермерів та приватних землевласників. Ми з ними узгодили правку, яку я сьогодні подав. І я б дуже хотів, щоб ви підтримали.</p>
<p>Про що це говориться. Говориться, щоб ми все ж таки залишили землі під сінокосіння, під городництво, пасовища, щоб ми віддавали не через аукціони, а все ж таки видавали людям, для того, щоб вони створювали свої сімейні ферми.</p>
<p>А також особисті селянські господарства до 1 гектара і фермерські господарства, ви знаєте, що наступним законом піде фермерське господарством зі статусом "сімейних ферм". Тому ця правка потрібна саме для… в майбутньому надання земельних ділянок для створення сімейних фермерських господарств.</p>
<p>Ми з вами говорили, коли обговорювали ці питання, що ми будемо вносити такі правки, тому прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Прошу, пане Тарас, прокоментувати.</p>
<p>&nbsp;</p>
<p>13:56:25</p>
<p>КУТОВИЙ Т.В.</p>
<p>Я від комітету прокоментую, з вашого дозволу. Ну, ми розглянули цю правку, вона була відхилена комітетом. Основна логіка відхилення цієї правки, вона фактично, ну нівелює загальну суть закону, яка говорить про те, що без аукціонів видавати землю не можна. Якщо це буде 50 гектарів, то буде 50 до 50, буде 200, 100. Тобто маленькими частинами можна буде знову набирати масиви. А, зважаючи на те, що ми сьогодні проголосували законопроект, що фактично можна виділяти цю фермерську землю людям без спеціальної освіти, таких людей, насправді, в селі може бути дуже багато і там, чесно кажучи, 20 чоловік по 50 гектарів, от вам і тисяча гектарів, а це фактично, можливо, все, що дана місцева громада могла мати у своєму розпорядженні.</p>
<p>Тому я, абсолютно очевидно, розумію, що ми її ставимо на підтвердження. Комітетом дана поправка була відхилена.</p>
<p>&nbsp;</p>
<p>ГОЛОВУЮЧИЙ. Шановні колеги, ми почули позицію комітету, позицію автора поправки. І наполягає автор на голосуванні? Так.</p>
<p>І ставиться на голосування поправка номер 10 народного депутата Івченка. Хто підтримує дану поправку, прошу проголосувати, колеги. Будь ласка, голосуємо.</p>
<p>&nbsp;</p>
<p>13:57:53</p>
<p>За-125</p>
<p>Рішення не прийняте.</p>
<p>Шановні колеги, я продовжую роботу Верховної Ради на 15 хвилин, маю таке право згідно Регламенту. І зараз по 9 поправці прошу дати слово Єднаку. Прошу включити мікрофон. Єднак, 9 поправка.</p>
<p>&nbsp;</p>
<p>13:58:19</p>
<p>ЄДНАК О.В.</p>
<p>Шановні колеги… шановні колеги народні депутати, я наполягаю на 9 поправці, яка була відхилена комітетом.</p>
<p>Справа в тому, що для збереження і підтримання сприятливих умов щодо створення об'єктів, які мають важливе природоохоронне і соціальне значення потрібно не проводити аукціони. Для…</p>
<p>Тому поправка звучить наступна. "Надання земельних ділянок для створення парків, гідропарків, лугопарків, лісопарків, скверів та зелених рекреаційних зон за умови забезпечення вільного безоплатного доступу до цих об'єктів громадян та встановлення заборони змінювати цільове призначення відповідних земельних ділянок і для об'єктів створення природно-заповідного фонду.</p>
<p>Тому я просив би народних депутатів підтримати дану поправку, тому що таким чином будемо сприяти розширенню нашого природно-заповідного фонду. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, прокоментуйте, пане Тарас.</p>
<p>&nbsp;</p>
<p>13:59:12</p>
<p>КУТОВИЙ Т.В.</p>
<p>Ну, дана поправка була відхилена комітетом. Бо в неї є дуже багато сенсу, про який сказав наш колега тільки що. Ми, дійсно, вагалися, як поступити з цією поправкою. Я внутрішньо вважаю, що дана поправка, чесно кажучи, може бути підтримана. Єдина пересторога, яка була у комітеті, вона була пов'язана з тим, що фактично, ви знаєте, у нас там є норма про державну власність, там, де 60 і більше у держави, там ми фактично залишаємо процедуру. Але, якщо це, ну, приватні структури, які відповідним чином будуть без конкурсу відводить, тут у нас є занепокоєння. Звичайно, є норма, пов'язана з тим, де говориться, що буде безперешкодний доступ громадян. Але проконтролювати це насправді потім буде досить важко. І ми не бачимо механізму, яким чином відкрутити назад потім той конкурс у випадку, якщо такий безперешкодний доступ не буде надано. Яким чином тоді скасовувати цей конкурс, або інакше діяти.</p>
<p>Тому зважаючи на ці протиріччя, якісь побоювання, комітет прийняв рішення відхилити цю поправку. Але я вважаю, що в цілому вона може бути підтримана. Дякую.</p>
<p>&nbsp;</p>
<p>ГОЛОВУЮЧИЙ. Отже, ми почули думку і автора поправки, і комітет. Голова комітету не заперечую проти даної поправки. Я думаю, що ми можемо її підтримати. Так, пане Тарас? І тому я прошу депутатів зайняти робочі місця, прошу приготуватися до голосування.</p>
<p>Колеги, поправка нашого колеги, депутата Єднака. І я ставлю на голосування поправку номер 9, народний депутат Єднак. Комітет не заперечує. Прошу проголосувати. Поправку номер 9 хто підтримує, прошу проголосувати, будь ласка.</p>
<p>&nbsp;</p>
<p>14:01:06</p>
<p>За-163</p>
<p>Рішення, на жаль, не прийняте. Рухаємося далі.</p>
<p>11 поправка, народний депутат Івченко. Чи наполягає? Пан Івченко, 11-а. Наполягаєте, так?&nbsp; Будь ласка, включіть мікрофон.</p>
<p>&nbsp;</p>
<p>14:01:22</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, ми, дійсно, вірно зробили, коли убрали з безкоштовної передачі землі оптовим ринкам на аукціоні. Це бізнес. І з цього потрібно проводити аукціони і давати тим хто, дійсно, дає&nbsp; найкращу ціну.</p>
<p>Але ми з вами забули, що є оптові ринки з продажу сільськогосподарської товарної продукції, а є&nbsp; кооперативні оптові ринки. І в&nbsp; такому селі, як Знаменка чи місті районного значення Знаменка,&nbsp; такий ринок є, і в інших містах районного значення. Якщо ми з вами розвиваємо&nbsp; кооперацію, завтра будуть створюватись кооперативи, де вони будуть продавати свою продукцію?</p>
<p>Тому я пропоную саме цей пункт, щоб&nbsp; ми зазначили: не "оптових ринків", а "кооперативних оптових ринків сільськогосподарської продукції". І залишити цю норму в статті&nbsp; 134.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Прошу, пане Тарасе.</p>
<p>&nbsp;</p>
<p>14:02:21</p>
<p>КУТОВИЙ Т.В.</p>
<p>Комітет прийняв рішення відхилити цю поправку. Логікою було, чесно кажучи,&nbsp; ми як і в попередні правки як визначати: "кооперативний оптовий ринок" чи&nbsp; просто "оптовий ринок". Ну, напишуть там "кооперативний ринок".&nbsp;&nbsp; Ми не бачимо механізму, яким можна&nbsp; відділити одне від іншого.&nbsp;</p>
<p>Ми вважаємо, що якщо є місцеві ринки, які користуються відповідним попитом серед людей, які там&nbsp; торгують, це рішення місцевих рад, вони проводять аукціони. Я думаю, що це точно не ті місця, за які буде аж надзвичайно великий такий конкурентний бій, і місцеві громади,&nbsp; і кооперативи зможуть прийняти таке рішення і відстояти для себе ці можливості.&nbsp; Мова йде перш за все про те, що, чесно кажучи,&nbsp; ми будемо відстоювати, умовно кажучи, ринок невеличкий там на 3-4 сотки, на якому&nbsp; місцеві жителі продають, а паралельно&nbsp; оптові ринки, там по 30, по 40 гектарів будуть віддаватися без конкурсу.</p>
<p>Тому комітет прийняв рішення відхилити дану правку.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми почули думку і автора, і комітету.</p>
<p>І пан Івченко наполягає на голосуванні. Я ставлю на голосування&nbsp;&nbsp;&nbsp; поправку номер 11 народного депутата Івченка. Хто підтримує дану поправку, прошу проголосувати. Колеги, голосуємо.</p>
<p>&nbsp;</p>
<p>14:03:47</p>
<p>За-132</p>
<p>Рішення не прийнято.&nbsp;</p>
<p>13 поправка.&nbsp; Народний депутат&nbsp; Соболєв не наполягає. Наполягає.&nbsp; Будь ласка, включіть мікрофон Соболєва.</p>
<p>&nbsp;</p>
<p>14:03:58</p>
<p>СОБОЛЄВ С.В.</p>
<p>Шановні колеги! Соболєв,&nbsp; "Батьківщина". От в чому&nbsp; проблема зараз в сесійній залі?&nbsp;&nbsp;</p>
<p>Таблиця, на жаль, складена так, що депутати не бачать, що вони навіть виключають. Є якісь пункти ефемерні, шостий, сьомий, двадцятий. Я хочу, щоб ви зрозуміли, що виключили в першій редакції закону. Що земля, яка видається вищим навчальним закладам, бюджетним установам, комунальним установам видається без аукціонів. Цю норму виключили. І друге, що виключили, норма про те, що земельні ділянки у сфері культури і мистецтва, в тому числі національним творчим спілкам і їх членам під творчі майстерні, так само буде видаватися виключно на аукціонах.</p>
<p>Пропозиція моя є залишити ці норми, як вони є, в діючій редакції. Бо, фактично ми державні установи, комунальні установи, вищі навчальні заклади ставимо в умови, коли вони на аукціонах змушені будуть так само, як творчі спілки, купувати цю землю. Це є не справедливо і не…</p>
<p>&nbsp;</p>
<p>ГОЛОВУЮЧИЙ. Будь ласка, пан Тарас.</p>
<p>&nbsp;</p>
<p>14:05:12</p>
<p>КУТОВИЙ Т.В.</p>
<p>Дійсно, дана поправка була відхилена. Там є деякі норми, які переплітаються з поправкою Вадима Ющенка, яку ми ставили вже на підтвердження.</p>
<p>Що стосується наукових, інших установ, позиція в комітеті була наступна, що, чесно кажучи, всі ці наукові установи, всі інститути вже давно сформовані і земельні ділянки, які мають до них відношення, вже давно упорядковані. Ці інститути, ці установи, вони давно вже мають або акти на постійне землекористування або відповідним чином розпоряджаються. Мова йде про нові аукціони і нові земельні ділянки, які якимось тим чи іншим чином будуть залучатися до тих самих наукових чи інших установ. Це ніяким чином не посягає на ті існуючі умови, в яких наукові і інші установи існують.</p>
<p>Крім того, я хочу сказати, що якщо ви подивитесь, знаєте, можна зареєструвати творчу спілку і під неї будувати дуже великі будинки, і робити це все абсолютно без аукціону. У нас є пересторога, взагалі дух цього закону був про те, що якщо є аукціон, якщо є активи наші, земля в державі, то повинен…</p>
<p><b>&nbsp;</b></p>
<p>ГОЛОВУЮЧИЙ. Ми почули думку і автора поправки, і комітет. Ми ставимо на голосування, так?</p>
<p>Пане Сергій, голосуємо, так? Отже, поправка 13, Сергій Соболєв…</p>
<p>&nbsp;</p>
<p>КУТОВИЙ Т.В.&nbsp; Я можна додам?</p>
<p>&nbsp;</p>
<p>ГОЛОВУЮЧИЙ. Прошу ще 10 секунд, не завершив пан Тарас, виступ Кутовому. Включіть мікрофон.</p>
<p>&nbsp;</p>
<p>14:06:40</p>
<p>КУТОВИЙ Т.В.</p>
<p>Будь ласка,&nbsp; 10 секунд, те, що стосується поправки, за яку ми голосуємо. Там насправді ця поправка не стосується творчих спілок, вона стосується знову ж таки 50 гектарів для ведення ОСГ. Я хочу довідково просто сказать, що без конкурсів підведень… 13-а, я дивлюся 13-а, я ж веду по цій...</p>
<p>&nbsp;</p>
<p>ГОЛОВУЮЧИЙ. То комітет її відхилив, і така ваша пропозиція?</p>
<p>&nbsp;</p>
<p>КУТОВИЙ Т.В. Я хочу сказати, що 158 тисяч гектарів було роздано по цій схемі без аукціонів. Дякую.</p>
<p>&nbsp;</p>
<p>ГОЛОВУЮЧИЙ. Все, дискусія завершена.</p>
<p>Хто підтримує поправку номер 13 народного депутата Сергія Соболєва, прошу проголосувати. Будь ласка,&nbsp; голосуємо. 12-у, так 12-у, перепрошую.</p>
<p>&nbsp;</p>
<p>14:07:26</p>
<p>За-114</p>
<p>Рішення не прийнято.</p>
<p>Тепер, пане Сергій, 13 поправка, Соболєв. Не наполягає.</p>
<p>14 поправка, Сергій Соболєв. 14-а, не наполягає.</p>
<p>18-а, Продан Оксана. Не наполягає. Мудро.</p>
<p>19-а, Продан, не наполягає. Прекрасно.</p>
<p>21-а, Продан, не наполягає.</p>
<p>24-а, Продан, не наполягає.</p>
<p>25-а,&nbsp; Оксана Продан, не наполягає.</p>
<p>26-а, Оксана Продан, не реагує. Не наполягає.</p>
<p>28-а, Продан, не наполягає.</p>
<p>Шановні колеги, ми обговорили всі поправки, які були подані. Я прошу народних депутатів зайти в зал і підготуватись до голосування.</p>
<p>Шановні колеги, я прошу зайти в зал і приготуватись до голосування, зайняти робочі місця. Я поставлю спочатку сигнальне голосування, але поки депутати заходять, я прошу ще хвилину, хвилину виступити Тарас Кутовий, голова комітету, щоб внести свої пропозиції під стенограму.</p>
<p>Секретаріат Верховної Ради прошу запросити депутатів в зал і одну хвилину включити мікрофон пану Тарасу Кутовому. Будь ласка, колеги.</p>
<p>&nbsp;</p>
<p>14:08:58</p>
<p>КУТОВИЙ Т.В.</p>
<p>Колеги, я би хотів до вас звернутися.</p>
<p>І ще раз, можливо, спробувати підтвердити поправку народного депутата Соболєва. Я думаю, ну, вчитавшись у зміст, насправді, воно, дійсно, великих там пересторог&nbsp; корупційних не буде становити. Я думаю, що якщо і можна створити якісь додаткові можливості для творчих спілок, то&nbsp; давайте ми їх створимо.</p>
<p>Я думаю, що давайте спробуємо ще раз на підтвердження&nbsp; 12-у поправку. Якщо вийде, то було би непогано.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, прошу не покидати зал. Дві хвилини голосування. Не знаю, які справи у вас можуть бути важливіші, аніж голосування в залі.</p>
<p>Отже, за пропозицією голови комітету я ще раз ставлю на підтвердження 12-у поправку народного депутата Сергія Соболєва. Комітет і голова комітету просить підтримати дану поправку.</p>
<p>Отже, 12-а поправка, Сергій Соболєв. Комітет просить підтримати.</p>
<p>Голосуємо, будь ласка. Голосуємо, 12-а поправка.</p>
<p>&nbsp;</p>
<p>14:10:07</p>
<p>За-204</p>
<p>Всі встигли проголосувати? Ні.</p>
<p>Будь ласка, зайдіть в зал, займіть робочі місця. Товариство, два голосування. Два голосування!</p>
<p>Колеги, я прошу зайняти робочі місця. Я ще раз ставлю на голосування… мені доводиться це робити, хоча це соромно, 12-у поправку Сергія Соболєва.</p>
<p>Хто підтримує дану поправку, прошу проголосувати. Будьте уважні, 12-а поправка, комітет просить підтримати. Голосуємо, 12-а поправка, Сергій Соболєв. Будь ласка.</p>
<p>&nbsp;</p>
<p>14:10:55</p>
<p>За-211</p>
<p>Нема голосів.</p>
<p>Шановні колеги, після обговорення я поставлю на сигнальне голосування проект Закону у другому читанні.</p>
<p>Отже, голосування сигнальне. Займіть робочі місця. Колеги, сигнальне голосування за Закон у другому читанні. Ми так гарно почали робочій день, давайте на&nbsp; перерву теж підемо гідно і відповідально.</p>
<p>Андрій Володимирович Іванчук, прошу зайняти робоче місце. Іванчук! Прошу зайняти робоче місце.</p>
<p>Ні, я продовжую на 15 хвилин.</p>
<p>Колеги, отже, сигнальне голосування проекту Закону про внесення&nbsp; змін до Земельного кодексу України щодо проведення земельних торгів (2279). Сигнальне голосування, прошу проголосувати. Колеги, голосуємо, мобілізуємося і голосуємо. Будь ласка.</p>
<p>&nbsp;</p>
<p>14:12:00</p>
<p>За-213</p>
<p>В мене є до залу пропозиція, щоб ми після перерви провели голосування по даному законопроекту. Нема заперечень, колеги? Після перерви ми проголосуємо вже обговорений законопроект.</p>
<p>Дякую всім за активну плідну роботу. На тому ранкове засідання Верховної Ради України оголошую закритим.</p>
<p>О 16.00 ми продовжимо нашу роботу у сесійному залі. Я прошу всіх без запізнень о 16 годині зібратися в залі для продовження нашої роботи. Дякую вам.</p>
<p>&nbsp;</p>

