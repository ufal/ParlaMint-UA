Стенограма пленарного засідання
24 березня 2017
&nbsp;
<p align=center>ЗАСІДАННЯ ДВАДЦАТЬ ЧЕТВЕРТЕ</p>
<p align=center>Сесійний зал Верховної Ради України</p>
<p align=center>24 березня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:03:14</p>
<p>ГОЛОВУЮЧИЙ. Доброго ранку, товариство! Прошу заходити в зал, займати робочі місця і приготуватись до реєстрації.</p>
<p>&nbsp;</p>
<p>10:04:10</p>
<p>ГОЛОВУЮЧИЙ. Колеги, готові взяти участь у реєстрації?</p>
<p>Отже, прошу народних депутатів України зареєструватись. Будь ласка, реєструємось.</p>
<p>&nbsp;</p>
<p>10:04:45</p>
<p>Зареєстровано 321 народний депутат. Ранкове пленарне засідання Верховної Ради України оголошую відкритим.</p>
<p>У пленарному засіданні Верховної Ради України беруть участь члени уряду на чолі з Прем'єр-міністром України Володимиром Борисовичем Гройсманом. Привітаємо Володимира Борисовича.</p>
<p>У нас сьогодні традиційно "година запитань до Уряду". Нагадую, 30 хвилин – виступи від уряду. І сьогодні виступати будуть голова Державної служби України з надзвичайних ситуацій Микола Олександрович Чечоткін, а також міністр культури України Євген Миколайович Нищук. Потім 30 хвилин – запитання від народних депутатів. І, таким чином, відповідно до статті 229 Регламенту Верховної Ради України розпочинаємо "годину запитань до Уряду".</p>
<p>І я запрошую до слова голову Державної служби України з надзвичайних ситуацій Миколу Олександровича Чечоткіна.</p>
<p>Микола Олександрович, будь ласка, ви маєте до 15 хвилин на виступ. Звичайно.</p>
<p>&nbsp;</p>
<p>10:06:19</p>
<p>ЧЕЧОТКІН М.О.</p>
<p>Шановний Андрію Володимировичу, шановні народні депутати України! З отриманням інформації про пожежу та вибухи на складах боєприпасів Міністерства оборони у місті Балаклія Державною службою України з надзвичайних ситуацій спільно з місцевою владою основні зусилля були зосереджено, по-перше, на евакуації населення з небезпечної зони. Для чого було введено в дію план евакуації та організовано роботу евакуаційних пунктів. Завдяки своєчасному оповіщенню населення та оперативному залученню 74 автобусів вдалося у найкоротший термін евакуювати близько 20 тисяч осіб з міста Балаклія та 9 прилеглих населених пунктів, що знаходяться у небезпечній 10-кілометровій зоні. Із них через розгорнуті евакопункти вивезено 2450 чоловік, понад 17 тисяч осіб виїхали самостійно.</p>
<p>Особливу увагу було приділено вивезенню інвалідів та людей похилого віку, для чого задіяно було 25 карет швидкої допомоги, 6 автомобілів Державної служби з надзвичайних ситуацій і 3 бронеавтомобілі Національної гвардії. Всього евакуйовано 830 інвалідів та людей похилого віку, 70 інвалідів і 760 людей похилого віку.</p>
<p>З центральної районної лікарні евакуйовано 130 хворих до лікувальних закладів населених пунктів Донець (70 осіб) та Савинці (60 осіб). Для прийому евакуйованих підготовлено понад 5300 місць в приміщеннях шкіл, дитячих таборів та баз відпочинку, в яких розміщено близько 3700 осіб. Залишається 1600 місць вільними. Місцевими органами влади організовано триразове харчування евакуйованого населення, доставку води, продуктів харчування та предметів першої необхідності.</p>
<p>Групами з представників Державної служби з надзвичайних ситуацій, Національної поліції, місцевих органів влади здійснено обхід 120 багатоквартирних будинків для виявлення та евакуації осіб з обмеженими можливостями. Для недопущення мародерства&nbsp; в евакуйованих населених пунктах правоохоронними органами здійснюється патрулювання, взято під охорону газорозподільні станції та інші об'єкти критичної інфраструктури. На базі Балаклійської райдержадміністрації організовано цілодобову роботу гарячої телефонної лінії.</p>
<p>З метою проведення рятувальних та інших невідкладних робіт в районі надзвичайної ситуації в найкоротший термін було зосереджено необхідні сили і засоби Державної служби України з надзвичайних ситуацій загальною чисельністю 400 чоловік особового складу і 110 одиниць техніки, в тому числі 9 відділень розмінування.</p>
<p>Підрозділами державної служби протягом минулої доби вилучено та знешкоджено 74 вибухонебезпечних предметів та фрагментів боєприпасів на території міста Балаклія, ліквідовано 15 пожеж за межами арсеналу, що виникли внаслідок влучення боєприпасів.</p>
<p>Територію міста Балаклія та прилеглі до арсеналу поля розбито на сектори для очищення від вибухонебезпечних предметів та визначено населені пункти в 10-кілометровій зоні, які потребують першочергового обстеження.</p>
<p>Для попередження надзвичайних ситуацій у населених пунктах поблизу арсеналу органами влади вжито наступних заходів: відключення від газопостачання місто Балаклія; призупинено роботу 29 потенційно небезпечних об'єктів, 13 автозаправних станцій та ряд інших об'єктів; тимчасово припинено рух потягів через станцію Балаклія; спрямовано автомобільний транспорт в об'їзд зони надзвичайної ситуації; закрито повітряний простір у радіусі 40 кілометрів. Всього до ліквідації наслідків надзвичайних ситуацій залучено понад 1300 осіб та 230 одиниць техніки.</p>
<p>В резерві для забезпечення робіт з пожежогасіння на залізничній станції Шебелинка знаходиться два пожежних потяги та один знаходиться на станції Слов'янськ. Ситуація на цей час у місті Балаклія залишається складною, вибухи на території арсеналу продовжуються, але їх інтенсивність значно зменшилась.</p>
<p>За попередніми даними внаслідок потрапляння снарядів та виникнення пожеж зруйновано 12 приватних господарських споруд. Вибуховою хвилею та уламками боєприпасів частково пошкоджено покрівлі і вікна в багатоповерхових і приватних&nbsp; будинках, в загальноосвітній школі, на залізничній станції,&nbsp; молокозаводі та інших об'єктах, розташованих&nbsp; поблизу арсеналу. Розпочато&nbsp; комісійне обстеження для визначення обсягів пошкодження будинків, споруд, об'єктів соціальної сфери та життєзабезпечення. Пізно ввечері в ході обстеження житлового сектору під зруйнованими конструкціями будинку знайдено загиблу жінку 1951 року народження. За інформацією Міністерства охорони здоров'я&nbsp; внаслідок влучення снаряду в оселю отримала осколкове поранення голови жінка 1962 року народження.&nbsp; Гасіння пожежі на території арсеналу здійснюється спеціальним підрозділом Міноборони із залученням двох пожежних танків.</p>
<p>На сьогоднішній день основні зусилля&nbsp; підрозділів служби зосереджені на розмінуванні у безпечних секторах територій міста Балаклія та&nbsp; інших населених пунктів у 10-кілометровій зоні, які вже розпочато дев'ятьма&nbsp; піротехнічними&nbsp; розрахунками служби, на протипожежному забезпеченні житлового сектору потенційно небезпечних об'єктів та споруд&nbsp; соціальної інфраструктури, розташованих поблизу арсеналу, на проведення заходів з евакуації населення за зверненнями громадян.</p>
<p>На випадок ускладнення ситуації&nbsp; в резерві служби утримується пожежно-рятувальний загін чисельністю&nbsp; 250 чоловік особового складу і 65 одиниць техніки, і 6 піротехнічних&nbsp; розрахунків.</p>
<p>На місці працює штаб з ліквідації наслідків надзвичайної ситуації на чолі з головою&nbsp; Балаклійської районної державної адміністрації та оперативна група Державної служби&nbsp; України&nbsp; з надзвичайних ситуацій під головуванням мого першого заступника. Державна служба вживає всіх можливих заходів з мінімізації наслідків&nbsp; надзвичайної ситуації.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І я запрошую до доповіді міністра культури&nbsp; України Євгена&nbsp; Миколайовича Нищука.&nbsp;</p>
<p>Будь ласка, пане Євген.&nbsp;</p>
<p>&nbsp;</p>
<p>10:12:56</p>
<p>НИЩУК Є.М.</p>
<p>Шановний пане Голово Верховної Ради! Шановний&nbsp; Прем'єр-міністре, Шановні народні депутати, колеги, члени уряду! Дорогий український народе! Зміни на краще відбуваються, якщо є натхнення і пристрасть. У мене сьогодні якраз натхненний настрій, оскільки вчора в цих стінах Верховна&nbsp; Рада остаточно ухвалила два фундаментальних для сфери культури закони. Перший –&nbsp; про державну підтримку кінематографії в Україні і другий –&nbsp; про Український культурний фонд. Я щиро дякую народним депутатам за неоціненний внесок у становлення сучасної європейської української культури.</p>
<p>Ваша підтримка – це протуберанець політичної воля для тих, хто втомився чекати змін. Це сильний меседж для всіх кому дискусію в соціальних мережах навіяли сумнів, що зміни у сфері культури взагалі можливі.</p>
<p>Більше того, ваша підтримка утверджує перепозиціонування культури в державній політиці, визнання її виняткової ролі для сталого розвитку суспільства, особистого розвитку кожної людини. Хочу нагадати, стратегічне бачення, візію розвитку культури на середньострокову перспективу, сформульовану експертами громадянського суспільства.</p>
<p>У цьому баченні культура серед іншого виступає як сфера вироблення суспільних компетенцій, як простір широкої суспільної комунікації, як м'яка сила і спосіб збільшення присутності України у світі, і, зрештою, як важливий чинник економічного розвитку країни.</p>
<p>Останнє твердження я вже можу проілюструвати конкретними цифрами з проекту національного звіту про результати збору і визначення індикаторів впливу культури на соціально-економічний розвиток в Україні, розроблених за методологією ЮНЕСКО, CDIS. Цей звіт готує програма ЄС та Східного партнерства "Культура і креативність" у партнерстві з Українським центром культурних досліджень Міністерства культури України.&nbsp;</p>
<p>Так от з'ясувалося, що вплив культурного сектору на економіку України дуже суттєвий. 2014 року цей сектор забезпечив щонайменше 4 відсотки ВВП.</p>
<p>Для порівняння: це дещо&nbsp; менше, ніж добувна промисловість, де 5.72, фінансова і страхова діяльність – 5.11, але більше, ніж сектор будівництва, де 2.67.</p>
<p>Крім того, за даними цього звіту понад 3 відсотки зайнятого населення України 2014 року працювали в культурних і креативних індустріях. Погодьтеся, такі факти дають змогу провести розмову, перевести розмову про значення, потреби і інтереси у сфері культури на принципово інший рівень. І це вже знаходить відображення у політиці та планах усього уряду.</p>
<p>Так у оприлюдненому нещодавно середньостроковому плані пріоритетних дій уряду до 2020 року цілі, що стосуються культури, чи не вперше розглядаються саме у контексті сталого економічного розвитку, а він не можливий без розвитку людського капіталу, на примноження якого культура має безпосередній вплив. Останнє особливо важливе з огляду на реформу децентралізації, що відбувається в країні. Адже значущість культури для економічного та соціального розвитку, розвитку громад, регіонів складно переоцінити. Тому вкрай важливо створювати умови, за яких реалізуються культурні права громадян, існує рівний доступ до ресурсів та інфраструктури, з'являються стимули для творчості, культурного виробництва тощо.</p>
<p>Міністерство культури робить все, від себе залежне, для створення таких умов. Для цього ми послідовно і наполегливо працюємо над підвищенням інституційної спроможності самого&nbsp; Міністерства, а також установ і закладів, що перебувають у сфері його впливу. Ще минулого року ми провели реорганізацію апарату Міністерства культури, додавши нові функції, які треба виконувати за вимогою часу та суспільства: ми змінили Положення про Міністерство культури, розширили рамки компетенцій, активізували сферу впливів. Зокрема, створено управління стратегічного планування та розвитку, сектор розвитку креативних індустрій, управління з питань мовної політики та літератури, сектор організації державних подій.</p>
<p>Але існують чинники, які стримують нас. Мінкультури продовжує виконувати роль розподілювача бюджетних коштів, і воно має обмежений людський кадровий ресурс. На нього покладено додаткові компетенції, не передбачені положенням про міністерство. Тому ми звернулися до Європейської комісії з проханням провести процесуальний і функціональний аудит Міністерства культури. До кінця травня ми матимемо результати цього аудиту. Крім того, у рамках програми залучення фахівців проекту ЄС "Association for you" в Міністерстві культури з грудня 2016 по жовтень 2017 року працюватимуть три експерти. Вони допомагають у розробці та реалізації культурної політики відповідно до статті Угоди про асоціацію з ЄС, де йдеться про сприяння розвитку культурних індустрій в Україні.</p>
<p>Хочу також згадати про такий європейський інструмент для розбудови інституційної спроможності, як TAIEX. Координаційна група з питань впровадження цього інструменту погодила п'ять заявок від Мінкультури. У сфері початкової мистецької освіти, державної політики та свободи совісті, захисту прав національних меншин, адаптації законодавства у сфері вивезення, ввезення та повернення культурних цінностей.</p>
<p>У липні 2016 року запрацювала Національна система ICСROM Міжнародного центру вивчення питань збереження та відновлення культурних цінностей, запуск цієї системи дає змогу винести на порядок денний питання реставрації, збереження української реставраційної школи, запровадження новітніх реставраційних технологій. Утворено Національне&nbsp; бюро з програми ЄС "Креативна Європа" у червні 2016 року. Воно розпочало активну роботу з культурним середовищем щодо залучення українських ініціатив до міжнародних програм підтримки. Бюро почало і було створено на базі Українського центру культурних досліджень. На той час центр мав статус наукової установи і це певним чином обмежувало можливості його роботи. Нині, коли функціонал центру, а також інших наукових установ, що перебувають у підпорядкуванні Мінкультури розширено, бюро пройшло перезавантаження. Ми провели успішні перемовини з Європейською комісією щодо продовження пільгових умов "одне євро" участі України у програмі "Креативна Європа" на 2017 рік, розпочали такі переговори щодо 2018.</p>
<p>Окремо хочу згадати про&nbsp; Український інститут книги. Ми покладаємо на цю інституцію величезні надії. Сподіваємося, що її повноцінна діяльність може перетворити вітчизняну видавничу справу на культурну індустрію європейського зразка, сформувати єдиний книжковий ринок в Україні, забезпечити за допомогою української книжки вільний доступ громадян до всіх сфер сучасних знань, відродити культуру читання.</p>
<p>Надзвичайно важливо, що проект статуту Українського інституту книги розроблявся за участі фахового середовища, адже необхідно, щоб цій інституції довіряли. Наразі Міністерство опрацьовує структуру і штатний розпис інституту. Можу повідомити, що найближчими днями, а саме на тому тижні, буде оголошено конкурс на посаду директора інституту та на прийом заявок від кандидатів до складу його наглядової ради.</p>
<p>Нарешті знову згадаю про Український культурний фонд. Його створення, без перебільшення, є історичним кроком для української культури. Вперше держава створила відкрите джерело фінансування культурних та мистецьких проектів, підтримки мистецьких дебютів, у тому числі за рахунок надання грантів і стипендій. Вперше держава зробила крок для того, щоб урівняти в доступі до ресурсів культурно-мистецьких організацій бюджетного і небюджетного секторів. Уперше Міністерство культури позбавиться непритаманних йому функцій розподілу коштів між гравцями культурного простору. Власне, ще до створення фонду ми запровадили систему об'єктивного, раціонального та прозорого відбору проектів. Для цього було створено Експертну раду Міністерства культури України з відбору культурно-мистецьких проектів для надання державної фінансової підтримки. Рада напрацювала досвід такої підтримки. Тепер, коли фонд став реальністю, можна чітко сказати: ми остаточно кладемо край радянському підходу, коли питання про фінансову підтримку культурних заходів з державного бюджету вирішувалося виключно у ручному режимі.</p>
<p>Я впевнений, що завдяки фонду держава підтримуватиме яскраві культурні та мистецькі проекти. І, звичайно, я розраховую, що для цього фонд матиме достатній бюджет. Адже, наприклад, не в останню чергу завдяки збільшенню обсягу фінансової підтримки державі вдалося наростити обсяги національного кіновиробництва, сприяти появі нового якісного продукту, який одержує щороку низку нагород на престижних світових форумах. Так, 2016 року Мінкультури через Державне агентство України з питань кіно забезпечило&nbsp; ефективну реалізацію програми створення та розповсюдженні національних фільмів. Було створено 35 фільмів:&nbsp; чотири&nbsp; ігрових повнометражних, таких як "Гніздо горлиці", "Січень-березень", "Окупація", "Моя бабуся Фані Каплан"; один ігровий короткометражний фільм "Дім", чотири короткометражних дебютних, дев'ять анімаційних, 17 документальних. Проведено два конкурсні відбори кінопроектів для формування програми&nbsp; виробництва та розповсюдження&nbsp; національних фільмів.</p>
<p>За результатами конкурсних відборів&nbsp; до програми виробництва та розповсюдження національних фільмів включено&nbsp; 82 кінопроекти. Крім того, було видано&nbsp; 80 посвідчень національного фільму, укладено 20 ліцензійних угод, зареєстровано 71 новий суб'єкт кінематографії. Також було видано "Каталог українських фільмів 2015-2016 років" українською та англійською мовами, "Каталог українських документальних фільмів 2013-2016 років" англійською мовою. Нині, коли&nbsp;&nbsp; прийнято Закон "Про державну підтримку кінематографії в Україні", за що вам дуже вдячні, є всі підстави сподіватися на появу в Україні економічно самодостатньої, стійкої і&nbsp; конкурентоздатної на міжнародному рівні української галузі виробництва комерційного кіно і серіалів, адже цей нормативний акт увібрав&nbsp; у себе найкращі, найефективніші механізми та інструменти підтримки кінематографії, успішно випробувані&nbsp;&nbsp; в європейських країнах.</p>
<p>Я сьогодні часто вживаю слово "європейські", бо 10 років тому&nbsp;&nbsp; Рада Європи проводила огляд культурної політики в Україні і тоді експерти констатували притаманні для цієї політики напівреформи і напівзміни. Нині ми є свідками того, як у сфері культури&nbsp; настають зміни справжні і докорінні. Ми вдячні за підтримку цих змін з боку наших європейських&nbsp; партнерів. Минулого року ми ініціювали&nbsp; проведення&nbsp; експертами Ради Європи чергового аналітичного огляду культурної політики&nbsp; України з окремим наголосом на питання охорони культурної спадщини і модернізації культурних інституцій та інфраструктури в різних регіонах.&nbsp;</p>
<p><a name=_GoBack></a>Такий огляд уже проведено. До складу експертної групи, що його провела, увійшли представники Міністерства культури Франції, Австрії, Італії, Іспанії та директор найавторитетнішої консалтингової європейської компанії у сфері культури та креативності. Вже найближчим часом ми очікуємо попередніх результатів цього огляду. Цей документ стане для нас важливим орієнтиром, особливо з огляду на децентралізацію. Адже сьогодні Міністерство культури ставить перед собою важливі пріоритетні завдання: підвищити якість культурних послуг у кожній громаді, модернізувати мистецьку освіту, створити ефективні фінансові стимули для творчої та культурно-мистецької діяльності, актуалізувати культурне надбання України.</p>
<p>Я розраховую на те, що Верховна Рада України, народні депутати і надалі будуть партнерами уряду та, зокрема, Міністерства культури у забезпеченні здійснення цих завдань.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам.</p>
<p>Колеги, зараз ми маємо 30 хвилин запитань до уряду. Це не є запитання від фракції, це запитання від депутатів. І тому ті, хто хотіли би задати запитання, просто мають уважно зараз взяти участь в записі. Воно не буде квотуватись по фракціях, ті, хто запишуться, ті і будуть задавати питання. Прошу приготуватись до запису. І прошу провести запис на запитання до членів Кабінету Міністрів. Будь ласка.</p>
<p>Сочка Олександр Олександрович, будь ласка.</p>
<p>&nbsp;</p>
<p>10:27:34</p>
<p>СОЧКА О.О.</p>
<p>Прошу передати слово Княжицькому.</p>
<p>&nbsp;</p>
<p>10:27:42</p>
<p>КНЯЖИЦЬКИЙ М.Л.</p>
<p>У мене запитання до міністра культури. Я дякую вам за цю змістовну доповідь. Ми, заслуховуючи звіт Кабінету Міністрів на комітеті, який ви представляли в галузі культури, слухали ваші пропозиції. І ви згадували, що є практика надання медичних соціальних освітніх субвенцій, але, на жаль, культурної субвенції у нас немає. Хоча доступ до культурних цінностей в різних регіонах України різний.</p>
<p>Ми маємо також практику різних країн, коли можна підтримувати чи субсидувати театр, музей, будь-який інший культурний заклад, отримуючи кошти з бюджетів різних рівнів, приватні гроші, місцевий бюджет чи державний бюджет. Наскільки складно запровадити в Україні таку практику, щоб найбільші культурні здобутки підтримувались не лише місцевим бюджетом там, де він маленький, а могли одночасно підтримуватись державним бюджетом, з застосуванням субвенцій і з залученням приватних коштів? Дякую.</p>
<p>&nbsp;</p>
<p>10:28:44</p>
<p>НИЩУК Є.М.</p>
<p>Дякую. Дякую, шановний пане Миколо, що ви у стінах Верховної Ради підняли це питання. Справді, коли я здійснюю мало не щотижня поїздки по регіонам України, піднімається це питання, чому на найважливіші об'єкти, особливо культурної спадщини, не можна спільно коштом, тобто держава, область, місто, місцеві муніципалітети, робити, здійснювати цю субвенцію?</p>
<p>Я, власне ми це зачепили на комітеті. І я думаю, що спільно з Верховною Радою, Кабінетом Міністрів ми би мали знайти цей ключ до виправлення цієї несправедливості. Тому що, дійсно, якось в цьому руслі культура наче упосліджена. Я дуже дякую. Я думаю, що спільно ми знайдемо це рішення для того, щоб ми могли здійснювати так звані субвенції для повернення об'єктів культурної спадщини. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Кришин Олег Юрійович, "Народний фронт", будь ласка.</p>
<p>&nbsp;</p>
<p>10:29:46</p>
<p>КРИШИН О.Ю.</p>
<p>Прошу передати слово Наталії Кацер-Бучковській.</p>
<p>&nbsp;</p>
<p>10:29:53</p>
<p>КАЦЕР-БУЧКОВСЬКА Н.В.</p>
<p>Доброго дня, шановні колеги! Доброго дня, шановні урядовці! У мене питання до Прем'єр-міністра, Володимира Борисовича Гройсмана. Володимир Борисович, враховуючи критичну ситуацію в енергетиці, необхідність забезпечення енергетичної безпеки, безпеки поставок газу та інших енергоресурсів.</p>
<p>Минулого року мною та іншими депутатами була подана пропозиція по створенню Центру енергетичної безпеки НАТО в Україні. Ця пропозиція не була підтримана урядом у бюджеті 2017 року. Враховуючи ситуацію, яка склалася на даний момент на ринку енергетики, у мене є прохання відновити цю роботу і включити створення даного Центру енергетичної безпеки НАТО в Україні в плани уряду. Дякую.</p>
<p>&nbsp;</p>
<p>10:30:46</p>
<p>ГРОЙСМАН В.Б.</p>
<p>Дякую. Вельмишановний пане Голово Верховної Ради, шановні колеги народні депутати, дякую за інформацію щодо створення такого центру. У мене не було такої інформації, я подивлюсь, які були пропозиції. Але хочу водночас сказати і про те, що ми сьогодні інституційно здатні адекватно реагувати на всі енергетичні загрози. Більше того, ми працюємо з міжнародними експертами у цій сфері і, в принципі, у нас сформована абсолютно чітка програма забезпечення, у тому числі і нашої енергетичної незалежності і енергетичної безпеки. Насправді, питання тільки у тому, що нам потрібен час на те, щоб впроваджувати заходи, які заплановано. Але разом з тим ініціативу, яку ви вносили, ми її додатково вивчимо і вас поінформуємо. Дуже дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Євтушок Сергій Миколайович.</p>
<p>&nbsp;</p>
<p>10:31:39</p>
<p>ЄВТУШОК С.М.</p>
<p>Сергій Євтушок, фракція "Батьківщина". У мене питання до Прем'єр-міністра Володимира Гройсмана.</p>
<p>Шановний Володимире Борисовичу, прекрасна ідея, коли ми можемо залучати ті кошти, які збираються на митницях, до ремонту і будівництва доріг і до їхнього утримання. Дуже прекрасна ідея. І коли ми бачимо, що молоді управлінці, зокрема у Рівненській області намагаються додатково додати до тих індикативних показників і зібрати кошти, аби направити на дороги, на жаль, із ДФС центру Києва приїжджає перевірка, яка чітко перевіряє, блокує діяльність. Більше того, вони прямим текстом направляють на Луцьку митницю, на Вінницьку митницю бізнесменів, які заїжджають і розмитнюють товари.</p>
<p>Я прошу вважати моє звернення запитом, пане Голово Верховної Ради, а вас, Володимире Борисовичу, звернути увагу на дорогу Городище-Рівне-Старокостянтинів. Це міжнародна дорога, яка сполучення має з Білоруссю. Дуже стидно вже там і соромно, коли наші колеги…</p>
<p>&nbsp;</p>
<p>10:32:52</p>
<p>ГРОЙСМАН В.Б.</p>
<p>Дуже дякую за ваше запитання. Ну, по-перше, за два місяці 2017 року перевиконання митниці, яке ми можемо направити на дорогу, дорівнює біля 2 мільярдів гривень плюсом. Це говорить про те, що на митницях почав наводитись порядок. Але, вважаю, що на сьогоднішній день говорити про те, що і митниця працює ефективно неможливо, там є ще достатньо серйозні скриті резерви. Ми вважаємо, що березень місяць буде теж достатньо показовий в позитивному плані, я не хочу зараз говорити про цифри, але вони будуть суттєвими. І митників треба перевіряти з ніг до голови це однозначно, тому що вони немає, немає, але… і беруть хабарі, і намагаються розмитнювати за заниженою вартістю товари, і все інше.</p>
<p>Тому завдання стоїть наступне, щоб навести лад і зробити так, щоб кожен товар, який завозиться, по-перше, по ньому сплачувалась абсолютно адекватна вартість в бюджет і все відбувалось абсолютно прозоро. Вот, над цим сьогодні і працюємо.</p>
<p>Що стосується доріг. Ми з вами прийняли рішення, до речі, ви за нього не голосували, на превеликий жаль, ми виділили в цьому році майже 15 мільярдів гривень на дороги плюс 15 мільярдів через репрофайлінг Національного банку, який визначений законом. І тому ми перейдемо всупереч тому, що ви не підтримували, я наголошую, ваша фракція "Батьківщина" жодного голосу за український бюджет не надала. Це означає тільки те, що ви не берете в цьому процесі участі, на превеликий жаль. І ми будемо переходити до ремонту і капітальної реконструкції українських доріг. 95 відсотків доріг знаходиться в жахливому стані. І Міністерство інфраструктури від мене і "Укравтодор" отримали доручення швидше розпочати роботи на дорогах України. Але, хочу підкреслити, якби дороги утримували нормально в 2006, 2007, 2008, 2009, 2010, 2011, 2012 роках, то ситуація з дорогами була би іншою. І наше завдання сьогодні за 5-7 років навести лад на українських шляхах, українці достойні того, щоб їздити по нормальним дорогам.</p>
<p>Дякую за ваше запитання.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Підлісецький Лев Теофілович,&nbsp; будь ласка</p>
<p>&nbsp;</p>
<p>10:35:13</p>
<p>ПІДЛІСЕЦЬКИЙ Л.Т.</p>
<p>Єгору Соболєву,&nbsp; будь ласка, слово.</p>
<p>&nbsp;</p>
<p>10:35:16</p>
<p>СОБОЛЄВ Є.В.</p>
<p>Пане Прем'єр-міністре! Пане Прем'єр-міністре! Пане&nbsp; Прем'єр-міністре, я прошу&nbsp; вас відповісти на наступне запитання. Ви знаєте, що за ініціативою ветеранів війни за незалежність, а&nbsp; тепер за рішенням &nbsp;Ради національної безпеки та оборони, припинене сполучення з окупованими територіями. Втім, ми залишаємося залежними від цих окупованих Росією територій в багатьох інших&nbsp; інфраструктурних справах.&nbsp; Що робиться урядом для того, щоб зокрема забезпечити енергетичну незалежність? Щастинська ТЕЦ далі&nbsp; і з точки зору електромереж, і з точки зору постачання вугілля залишається&nbsp; повністю залежною від окупанта і окупованих ним територій. Що ви робите на третій рік війни, щоби виправити цю ситуацію?</p>
<p>Те саме&nbsp; запитання стосується постачання вугілля і&nbsp; атомних блоків з Росії. Що робиться, щоб&nbsp; Україна стала незалежною від цієї загрози?</p>
<p>&nbsp;</p>
<p>10:36:23</p>
<p>ГРОЙСМАН В.Б.</p>
<p>Дякую, шановний народний депутат, а може і не шановний. Я хочу сказати одну річ, ви сказали про залежність України від окупанта, я не буду говорити про те, що ми маємо безпрецедентні виклики щодо нашої незалежності, але те, що ви своїми діями&nbsp; особисто посилили&nbsp; цю залежність, то це однозначний факт.&nbsp;</p>
<p>Я наголошував і ще раз хочу наголосити, що те, що ви особисто робили для блокади&nbsp;&nbsp; України, протирічить національним інтересам –&nbsp; і економічним, і&nbsp; енергетичним. На превеликий жаль,&nbsp; ми очікували, що агресивні дії з боку Російської Федерації на Донбасі призведуть&nbsp; до повної&nbsp; блокади&nbsp; і відсутності доступу України&nbsp; до своїх українських надр. Врешті-решт вони це зробили,&nbsp; але тільки вашими руками.</p>
<p>Що робить уряд для&nbsp; того, щоби навести лад&nbsp; в енергетичній сфері?&nbsp;</p>
<p>Ми робимо повне заміщення антрацитової групи вугілля і зменшуємо щороку залежність від цього вугілля. Ми модернізуємо українську теплову енергетику і переводимо її на вугілля групи "Г", марки "Г". Ми все робимо для того, щоб збільшити потужності і виробництво атомної електроенергії. Ми створюємо механізми, які дозволяють нам зменшувати споживання. Ми вже живемо більше 500 днів без краплини російського газу в нашій країні, і ми збільшуємо видобуток українського газу, який належить українцям. І в цьому році ми збільшимо його видобуток, орієнтовно сьогодні, більше ніж на півмільярда метрів кубічних, що є безпрецедентно по відношенню до видобутку газу за принаймні останні десятиріччя. Ми свою роботу робимо. Дуже би хотілось робити швидше. Швидше можливо тоді, коли є зростання економіки. Швидше можливо зробити тоді, коли ця економіка продукує надходження до бюджету. Для того, щоб ми могли платити підвищені зарплати, підвищувати пенсії і все інше. Але, коли ви своїми діями змушуєте сьогодні країну відмовитись від одного відсотка ВВП, це означає, що сотні мільярдів не надійде в економіку нашої країни. З сотень мільярдів не буде заплачено жодної копійки податків. І я вважаю, що це була безвідповідальні ваші дії. На превеликий жаль, ви&nbsp; попали в точку щодо так би мовити больової точки для нашої економіки. Но то така справа. Зараз моє завдання і завдання уряду – компенсувати це економічне падіння, замінити його економічним зростанням. На цьому я і концентруюсь і від вас допомоги не чекаю. Дякую.</p>
<p>&nbsp;</p>
<p>ГОЛОВУЮЧИЙ. Скуратовський Сергій Іванович, передає Ляшку Олегу Валерійовичу.</p>
<p>&nbsp;</p>
<p>10:39:43</p>
<p>ЛЯШКО О.В.</p>
<p>Олег Ляшко, Радикальна партія. Шановний пане Прем'єр-міністр, я дуже вами не задоволений, нашу ініціативу про підвищення мінімальної зарплати до 5 тисяч гривень ви назвали популізмом. Так само називали популізмом нашу боротьбу за підвищення&nbsp; мінімальних зарплат з 1600 до 3200. Ви казали, що це популізм – ми цього добилися.</p>
<p>Багато хто говорив, що популізм – наша вимога дати безплатні ліки для людей, які помирають, тому що в них немає можливості купити ці ліки. Але ми цього добилися, і з 1 квітня ви запроваджуєте безплатні ліки для діабетиків, для серцево-судинних захворювань, для астматиків.</p>
<p>Тепер ви називаєте популізмом нашу вимогу підняти пенсії для людей, які живуть на 947 гривень, і підняти зарплати. Я радив би вам не робити таких несподіваних, невиважених і неправильних оцінок. Підтримуйте наші ініціативи, і будете успішними. Не стійте на нашій дорозі, проти людей!</p>
<p>&nbsp;</p>
<p>10:40:55</p>
<p>ГРОЙСМАН В.Б.</p>
<p>Я дякую за ваші запитання. По-перше, Олег Валерійович, я&nbsp; хочу вам подякувати за те, що ініціатива уряду підняти мінімальну заробітну плату на 3200 гривень була підтримана складом Радикальної фракції.&nbsp; <i>(Оплески) </i></p>
<p>&nbsp;Да, я обіцяв це зробити, коаліція підтримала, і Радикальна фракція теж підтримала. І тому сьогодні люди мають підвищену мінімальну заробітну плату 3200 гривень. Це дало нам можливість підвищити нам заробітну плату на 50 відсотків для освітян, на 30 відсотків для лікарів. Я говорю сьогодні достатньо серйозні речі.</p>
<p>Наступний наш крок – це підвищення пенсій українцям. Але це можливо зробити, коли ми проведемо з вами у цій залі, і я надіюсь, найближчими часом, найближчими місяцями, повноцінну пенсійну реформу. Це дасть можливість побудувати бездефіцитну систему, що дуже важливо, це дасть можливість побудувати справедливу пенсійну систему, і це дасть можливість нам з вами вже у цьому році переглянути розмір пенсій. Але ми знаємо, що і ця реформа буде атакою популістів.</p>
<p>Маю надію на те, що ви не будете її атакувати, а ви її підтримаєте і вона буде працювати на користь мільйонів українських громадян.</p>
<p>Що стосується ліків, то наша ініціатива, яку ви підтримали, і я вам теж за це вдячний, щодо бюджету України, в якому передбачено 500 мільйонів гривень на безкоштовні ліки для хронічно хворих людей, вступає в дію з 1 квітня 2017 року. Це стало можливо, знову ж таки, коли український парламент, за що я вам вдячний, друзі, ви підтримали ці рішення, ми можемо їх зреалізувати. Тому з 1 квітня в кожному куточку нашої країни будуть доступні ліки для гіпертоніків, в кого тиск, для діабету другого типу і для бронхіальної астми.</p>
<p>Що стосується підвищення заробітної плати до 5 тисяч, мінімальної, друзі, я не хочу 5, я хочу 10, я хочу 10, я хотів би, щоб люди отримували достойну заробітну плату. Але треба дивитися на реальні можливості економіки і приватного сектору. Сьогодні стало можливим 3 тисячі 200. Тоді, коли стане можливим 5 тисяч,&nbsp; я завжди буду стояти поряд для того, щоби це рішення підтримати, щоби це рішення було абсолютно позитивним для працюючого українського громадянина.</p>
<p>Але всьому свій час, повірте мені, що кожен день, коли ми працюємо в уряді, ми думаємо над економікою, над економічним зростанням, яке надасть нам можливість прийти, в тому числі, для підвищення і мінімальної заробітної плати, і інших соціальних стандартів. Треба, врешті-решт, поставити крапку в зубожінні українських громадян, треба дати можливість людям зажити нормальним життям. Не може бути, іти вниз все, маємо іти до верху розвивати українську економіку і віддати належне українцям, оце моя ідеологія, це моя позиція і за це я готовий боротися. І всі, хто разом – ми однодумці. Дуже дякую. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Гальченко Андрій Володимирович передає слово Ігорю Шурмі. В включіть мікрофон, будь ласка.</p>
<p>&nbsp;</p>
<p>10:44:06</p>
<p>ШУРМА І.М.</p>
<p>Ігор Шурма.&nbsp; Добрий день, Володимир Борисович! Я до вас, я хочу підняти вашу&nbsp; улюблену тему охорони здоров'я. Володимир Борисович, "Опозиційний блок" звертається до вас, щоб ви припинили шукати оригінал диплому про вищу освіту міністра охорони здоров'я. В середу вона не прийшла на парламентській слухання, де розглядалося питання реформи медичної освіти і тим самим підтвердила дві речі: диплому у неї нема – раз і реформи в освіті очікувати нема чого – два.</p>
<p>Але запитання до вас наступне. Сімнадцятого січня ви сказали, що розпочали політичні консультації стосовно кандидатури на пост міністра охорони здоров'я. Пройшло 3 місяці, внесіть в зал кандидатуру, ви ж постійно хвалите міністерство, що вони щось роблять. У вас буд можливість ще раз нам подякувати. Принагідно хочу сказати, що по Конституції Кабінет Міністрів затверджується Верховною Радою. У вас Кабінету Міністрів сьогодні є неповноцінний. Тому, будь ласка, або нема коаліції, або у них нема кадрового резерву, або просто весь той тягар мусить незаслужено впасти на вас, тому що…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд звершити.</p>
<p>&nbsp;</p>
<p>ШУРМА І.М. Тому що ми з вами дуже давно один одного знаємо, ще&nbsp; з часів вашого мерства в Вінниці, і ви багато робити для медицини. Але цей тягар падає на вас незаслужено. Дякую.</p>
<p>&nbsp;</p>
<p>10:45:35</p>
<p>ГРОЙСМАН В.Б.</p>
<p>Дуже дякую вам за запитання. Ми розпочали консультації, і консультації тривають. Як тільки коаліція визначиться, обов'язково я виконаю свій обов'язок.</p>
<p>А що стосується парламентських слухань, я думаю, що віце-прем'єр Павло Розенко, який курує медицину, зараз прокоментує. Дякую.</p>
<p>&nbsp;</p>
<p>10:45:54</p>
<p>РОЗЕНКО П.В.</p>
<p>Я, по-перше, дуже вдячний профільному комітету за ініціювання дуже важливих парламентських слухань, які відбулися в цю середу. І, справді, тема медичної освіти, напевно, вперше піднімалася в цьому залі. І від імені уряду тут була досить потужна делегація. І ви знаєте, що я особисто брав участь у парламентських слуханнях. Були тут представники: і заступник міністра охорони здоров'я, і заступник міністра освіти, і представники Міністерства соціальної політики, Міністерства економіки тощо. І я вам хочу подякувати за дуже конструктивну і цікаву дискусію на парламентських слуханнях. Я переконаний, що парламентські слухання є тією формою комунікації громадянського суспільства з урядом і з Верховною Радою України, і що було ефективно продемонстровано в середу. Тому дякую Верховній Раді України від імені уряду за прекрасні ініціативи і за організацію тих серйозних парламентських слухань на тему медичної освіти.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Скорик Микола Леонідович.</p>
<p>&nbsp;</p>
<p>10:47:07</p>
<p>СКОРИК М.Л.</p>
<p>Прошу передати слово Дмитру Колєснікову.</p>
<p>&nbsp;</p>
<p>10:47:13</p>
<p>КОЛЄСНІКОВ Д.В.</p>
<p>Доброго дня, шановні колеги. У мене запитання до Прем'єр-міністра в першу чергу, до віце-прем'єра Розенка та до Міністерства соціальної політики. Чому, порушуючи Конституцію України та&nbsp; інші законодавчі акти,&nbsp; уряд досі не виконав постанову окружного&nbsp; адміністративного суду міста Києва, яка ще була прийнята в лютому 2015 року, яким була скасована норма&nbsp; Постанови Кабінету Міністрів&nbsp; про призупинення виплат пенсій та соціальних доплат громадянам України, які залишилися мешкати на непідконтрольній Україні території. Механізм&nbsp; виконання цього рішення&nbsp; прописаний в постанові суду, і там не треба відкривати нові банківські установи чи завозити готівку, просто потрібно на карткові… на картки перевести кошти,&nbsp; які люди можуть отримати на підконтрольній території.&nbsp;&nbsp; Будь ласка,&nbsp; відповідайте.</p>
<p>&nbsp;</p>
<p>10:48:28</p>
<p>РОЗЕНКО П.В.</p>
<p>Шановний народний депутат України,&nbsp; я хочу все-таки, щоби тут в цьому залі&nbsp; були чітко розставлені акценти навколо того, що відбувається, у тому числі на окупованій частині Донбасу. Не українська влада припинила соціальні виплати на цій території. І давайте не будемо тут&nbsp; повторювати путінську істерію на цю тему. Саме&nbsp; окупанти, які захопили ту територію на чолі з російськими військами,&nbsp; припинили там виплату пенсій українських, виплату всіх видів соціальних допомог. Там сьогодні немає&nbsp; органів&nbsp; української&nbsp; державної влади, там&nbsp; немає відділень&nbsp; українських банків, і тому українська влада не може виконати своїх зобов'язань перед людьми, які залишилися вкрай скрутній ситуації. Нас страшенно турбує&nbsp; гуманітарна і соціальна ситуація на території, яка сьогодні знаходиться… є окупованою.&nbsp; Там, справді, гуманітарна катастрофа. Там, справді, соціальна криза. І ми сьогодні говоримо про те, що ми… так, ці люди мають право на отримання всіх соціальних виплат і пенсій, але це право ми зможемо забезпечити, коли&nbsp; будуть виконані в повному обсязі, у тому числі Мінські угоди, коли відновиться територіальна цілісність&nbsp; нашої держави і коли ми зможемо реалізувати всі наші законні і конституційні права.</p>
<p>Саме тому наше сьогодні головне завдання, щоби ті люди, які переїжджають на постійне місце проживання на території, яка сьогодні підконтрольна українській владі, отримували в повному обсязі пенсії, соціальні допомоги, допомоги переселенцям тощо. І це є наша гарантія. Ті люди, які знаходяться і постійно проживають на території України, вони отримують в повному обсязі всі необхідні пенсійній і соціальні виплати. І ми над цим працюємо.</p>
<p>Можливо, ще міністр соціальної політики…</p>
<p>&nbsp;</p>
<p>10:50:40</p>
<p>РЕВА А.О.</p>
<p>Шановний народний депутат Колєсніков! В Україні існує порядок виконання судових рішень. Відповідно до цього порядку, для того щоб його виконати, надсилається відповідний виконавчий лист Державною виконавчою службою, в якому прописуються необхідні дії для того, щоб це зробити. Особисто я як міністр не бачив ні цього рішення, ні виконавчого листа. Коли він надійде, будемо діяти згідно з чинним законодавством.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Гончаренко Олексій Олексійович, будь ласка.</p>
<p>&nbsp;</p>
<p>10:51:13</p>
<p>ГОНЧАРЕНКО О.О.</p>
<p>Шановний Володимире Борисовичу! Шановні члени уряду! Два питання.</p>
<p>Перше. Повністю підтримуючи ліквідацію податкової міліції як органу, який здійснював рекіт, на жаль, дуже часто…</p>
<p>&nbsp;</p>
<p>ГОЛОВУЮЧИЙ. Вибачте. Олексій, щось з звуком. Так. О! Карточка там стоїть просто. Будь ласка.</p>
<p>&nbsp;</p>
<p>ГОНЧАРЕНКО О.О.</p>
<p>Дякую. Шановний Володимир Борисовичу! Шановні члени уряду! Перше питання. Повністю підтримуючи ліквідацію податкової міліції як органу, який здійснював рекіт бізнесу, але сьогодні ми маємо ситуацію невизначеності законодавчої. Коли буде створена Служба фінансових розслідувань? Які плани в цьому питанні?</p>
<p>І друге питання, конкретне, по Одеській області. У нас сьогодні повністю розібраний міст біля Паланки. Українську Бесарабію з іншою частиною України з'єднує сьогодні дві дороги, і одна з них повністю ліквідована. Нам кажуть, що ремонт закінчиться в серпні місяці, але це абсолютно не серйозно, бо це сезон туристичний, це життя, це збір урожаю і так далі, і так…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд&nbsp; додайте.</p>
<p>&nbsp;</p>
<p>10:52:31</p>
<p>ГОНЧАРЕНКО О.О.</p>
<p>І прохання. Володимире Борисовичу, візьміть під свій особистий контроль ремонт дороги біля Паланки. Щоб якнайшвидше було поновлено транспортне сполучення в Одеській області і сполучення української Бесарабії, надважливого геополітичного регіону, з іншою частиною України. Дякую.</p>
<p>&nbsp;</p>
<p>10:52:55</p>
<p>ГРОЙСМАН В.Б.</p>
<p>Дуже дякую за ваше запитання, вельмишановний народний депутате. По службі фінансових розслідувань. На цьому засіданні уряду ми попередньо розглянули напрацьований Міністерством фінансів проект закону. Ми знаємо про те, що в парламенті теж є ініціативи, хочемо їх об'єднати.</p>
<p>І уряд прийняв рішення про те, щоб попередньо схвалити цей проект закону, направити його на Раду реформ. І будемо надіятись на те, найближчим часом на раді реформ ми зможемо це розглянути і вже остаточно ухвалити рішення і направити його для парламенту, в парламент.</p>
<p>Що дуже важливе і принципово. Треба ліквідувати ОБХСС бувший, це служба поліції економічна. Треба ліквідувати службу економічну СБУ, це не їхні функції. Треба фактично вже завершити ліквідацію податкової міліції і утворити єдину професійну якісну службу фінансових розслідувань. І замінити оцих 3-4 служби на одну професійну якісну службу.</p>
<p>Тому ми очікуємо на те, що найближчим часом ми це питання узгодимо. Я вже ініціював це питання. І після того зможемо з вами швидко ухвалити. Я би хотів, щоб протягом декількох місяців ми це питання вирішили.</p>
<p>Що стосується "Одеса – Рені", ви знаєте, що це пріоритетний проект для будівництва. Уряд і я особисто багато приділив уваги в минулому році для початку будівництва цієї дороги. Беззаперечно, ми будемо продовжувати її будівництво до остаточного завершення. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Ківалов Сергій Васильович. Констанкевич Ірина Мирославівна, будь ласка.</p>
<p>&nbsp;</p>
<p>10:54:42</p>
<p>КОНСТАНКЕВИЧ І.М.</p>
<p>Доброго дня! Моє питання адресоване міністру соціальної політики шановному пану&nbsp; Андрію Реві.</p>
<p>Найперше, я б хотіла&nbsp; подякувати за те, що&nbsp; дуже гостре&nbsp; і вкрай важливе питання&nbsp; харчування дітей&nbsp; чорнобильців є в полі зору вашого&nbsp; міністерства і що зроблені&nbsp; перші кроки для того, щоб це питання вирішувалося. Зокрема я отримала відповідь про те, що буде&nbsp; збільшено кошти на&nbsp; харчування даної категорії дітей, далі мені відомо, що розробляється процедура монетизації. І мої питання&nbsp; я формулюю так.</p>
<p>Перше. Наскільки буде&nbsp; збільшено ці кошти?</p>
<p>Друге. Коли будуть відшкодовуватися ці кошти, адже тендери не відбулися, і ми&nbsp; очікуємо, що&nbsp;&nbsp; харчування розпочнеться не раніше, як з 1 вересня.</p>
<p>І третє питання. Чи не розглядаєте ви варіант надання послуги&nbsp; харчування дітям&nbsp; на основі&nbsp; тристоронньої угоди, як&nbsp; це було&nbsp; зроблено міністерством…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд.&nbsp;</p>
<p>&nbsp;</p>
<p>КОНСТАНКЕВИЧ&nbsp; І.М.&nbsp; … як це було зроблено Постановою&nbsp; Кабміну від&nbsp; 10.03.17 року про надання санаторно-курортних послуг&nbsp; для інвалідів? Дякую.</p>
<p>&nbsp;</p>
<p>10:56:12</p>
<p>РЕВА А.О.</p>
<p>Шановна пані&nbsp;&nbsp; Ірино,&nbsp; я хочу сказати, що&nbsp; суму, яку ми будемо&nbsp; виплачувати, ми&nbsp; зараз якраз і погоджуємо з Міністерством&nbsp; фінансів України. Я не готовий зараз вам сказати, на скільки&nbsp; ми її збільшимо, але ми її реально збільшимо і суттєво.&nbsp;</p>
<p>Про те,&nbsp; з якого часу&nbsp; ми&nbsp;&nbsp; будемо відшкодовувати?&nbsp; Відшкодовувати ми будемо з того часу, коли припинили&nbsp; харчувати дітей&nbsp; згідно з попередніми&nbsp; тендерами.&nbsp; Тобто за той&nbsp; період, за який люди мають право,&nbsp; діти мають право отримувати&nbsp; харчування,&nbsp; за весь цей період буде відшкодовано&nbsp; в грошовій формі їм&nbsp; компенсована вартість&nbsp; цього&nbsp; харчування.</p>
<p>І третє.&nbsp; Ви знаєте, доцільно укладати&nbsp; тристоронні угоди, коли ми надаємо якісь послуги&nbsp; третіми організаціями, наприклад санаторно-курортними установами. Коли мова йде&nbsp; про&nbsp; харчування, ми дамо гроші батькам. Батьки&nbsp;&nbsp; можуть або укладати договір на ці гроші, або, наприклад, самотужки це робити. Тобто у&nbsp; даному випадку роль третьої сторони&nbsp; управління соціального захисту буде закінчуватися в момент, коли вони виплатять гроші батькам. Отаке наше бачення. Дякую.</p>
<p>&nbsp;</p>
<p>ГОЛОВУЮЧИЙ. Бурбак.</p>
<p>&nbsp;</p>
<p>10:57:35</p>
<p>БУРБАК М.Ю.</p>
<p>Прошу передати слово моєму колезі Олександру Кодолі.</p>
<p>&nbsp;</p>
<p>10:57:41</p>
<p>КОДОЛА О.М.</p>
<p>Олександр Кодола, Чернігівщина, 209 виборчий округ. У мене питання до Міністерства фінансів.</p>
<p>Мінфіном було підготовлено та оприлюднено проект змін до Податкового кодексу щодо скасування роздрібного акцизного податку з реалізації тютюнових виробів.</p>
<p>На сьогодні, хочу зазначити, що це один із стабільних джерел надходжень до місцевих бюджетів. І, зокрема, в Ніжині, в центрі мого округу, в 2016 році за рахунок цього податку вдалося завершити рік без кредиторської заборгованості по всіх видах видатків бюджету. Тому сьогодні місцеві ради дуже стурбовані намаганням вилучити стабільне джерело наповнення місцевих бюджетів. І питання, власне, чи прораховувало Міністерство фінансів можливі негативні наслідки від таких зміни? І які механізми компенсації для місцевих бюджетів передбачені в цьому випадку? Дякую.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, це було…</p>
<p>&nbsp;</p>
<p>10:58:39</p>
<p>ГРОЙСМАН В.Б.</p>
<p>Дуже дякую за ваше запитання, вельмишановний народний депутате. Буду відповідати дуже-дуже коротко. Я не знаю звідки взялася ініціатива, я категорично як Прем'єр-міністр країни проти цієї ініціативи. Нічого не буде скасовано для місцевих бюджетів. Ми залишаємо цей акциз і місцевим бюджетам нічого абсолютно в цьому питанні не загрожує.</p>
<p>Тому хочу всіх заспокоїти, всі місцеві і органи влади, що жодних таких ініціатив з уряду не вийде. Ми підтримуємо децентралізацію, ми стверджуємо децентралізацію і будемо все робити для того, щоб ніхто на доходи місцевого самоврядування не претендував. Це наша принципова позиція. Дякую за ваше запитання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останнє запитання. Береза Юрій Миколайович. Будь ласка.</p>
<p>&nbsp;</p>
<p>10:59:33</p>
<p>БЕРЕЗА Ю.М.</p>
<p>Прошу передати колезі Бондарю.</p>
<p>&nbsp;</p>
<p>10:59:40</p>
<p>БОНДАР М.Л.</p>
<p>Дякую. В мене питання до Міністерства енергетики. Скажіть, будь ласка, що зараз зроблено по державних вугледобувних&nbsp; підприємствах, щоб не банкротити ті підприємства і не блокувати рахунки їм в той час, коли виділені кошти інвестиційні і&nbsp; коли направляються кошти на заробітну платню, коли говорять, що брак вугілля, коли виділяються кошти на розробку нових лав, і в той же час&nbsp; виконавча служба блокує рахунки і банкротить ці підприємства. Що зроблено міністерством?&nbsp; Дякую.</p>
<p>&nbsp;</p>
<p>11:00:18</p>
<p>ГРОЙСМАН В.Б.</p>
<p>Я перед тим як передати слово міністерству, дякую народному депутату за запитання. Насправді, ви знаєте, що зусиллями уряду ми змогли розблокувати рахунки для виплати заробітної плати львівським шахтарям, які були заблоковані рішенням суду ще з 2015 року. Це неприпустима позиція, коли шахтарям&nbsp; блокують можливість отримати свою заробітну плату за таку важку роботу, яку вони роблять тому ми розблокували.</p>
<p>В мене є питання до керівництва "Львіввугілля": чому вони допустили&nbsp; блокування рахунків. В мене є питання до інших державних компаній: чому вони через суди намагаються заблокувати роботу&nbsp; "Львіввугілля" і так далі. Ми зараз цим питанням&nbsp; займаємся.</p>
<p>В чому є питання? Питання є в тому, що нам потрібно врешті-решт сформувати власну стратегію модернізації, реструктуризації українських шахт і в цілому вугледобувної галузі, такого бачення&nbsp; по сьогоднішній не&nbsp; було.&nbsp; На наступний уряд мною доречно Міністерству вугільної промисловості і енергетики внести стратегію розвитку українських шахт і стратегію вирішення&nbsp; тих проблем, які накопичились. Тому що&nbsp; ми сформували з вами в бюджеті мільярд 800 мільйонів на модернізацію, але якщо йти тим шляхом, щоби ці кошти направити на виплату тільки заборгованості по заробітним платам там, де вугілля виробляється вдвічі, втричі дорожче, ніж воно коштує на вільному ринку,&nbsp; то це шлях в нікуди. Треба змінювати умови праці шахтарів,&nbsp; підвищувати їхню&nbsp; безпеку і тоді ми зможемо дати можливість запровадження нових технологій добути&nbsp; якісне вугілля за нормальною собівартістю, а все інше направити на&nbsp; оплату праці наших шахтарів. Питання надзвичайно важливе, дуже і дуже непросте і&nbsp; має десятиріччя історії неефективності. Тому таке завдання перед Міненергетики сьогодні стоїть. Дякую за ваше запитання.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; міністр.</p>
<p>&nbsp;</p>
<p>11:02:30</p>
<p>КОРЗУН А.В.</p>
<p>Шановний Михайло Леонтійович! Ми з вами спілкувались перед цим з цього питання. Але я хочу наголосити, що жодних проблем з отриманням шахтами тих коштів, які передбачені на технічне переоснащення на сьогодні не існує навіть по тих об'єктах, де є якісь провадження.</p>
<p>Крім цього, міністерство разом з державними підприємствами активізували роботу щодо позовів зустрічних і вирішення цих питань в судах. Відповідні структурні зміни в галузі підготовлені, і як сказав Володимир Борисович, на наступному уряді будуть презентовані міністерством. Я думаю, що ті пропозиції, які вже напрацьовані, вони дозволять суттєво покращити ситуацію у вугільній галузі, оптимізувати її структуру, зменшити її збитковість і поступово&nbsp; вивести її на той рівень, коли вона стане цікавою для зовнішніх, в тому числі, можливо, іноземних інвесторів, і буде повністю галузь готова до подальшої приватизації. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Завершились запитання до уряду. Давайте подякуємо членам Кабінету Міністрів&nbsp; за участь в засіданні Верховної Ради України. І "година запитань до Уряду" завершена. Дякуємо, вам плідної і успішної роботи для українських громадян.</p>
<p>До мене в президію надійшла вимога від двох фракцій про оголошення перерви, але вони готові замінити її виступом. Це є фракція "Блоку Петра Порошенка"&nbsp; і "Народного фронту", і вони готові замінити її виступом. Я запрошую до виступу Барну Олега. Будь ласка, до трибуни.</p>
<p>&nbsp;</p>
<p>11:04:11</p>
<p>БАРНА О.С.</p>
<p>Слава Ісусу Хресту! Як стало відомо, у Верховній Раді зареєстрована постанова від депутата "Самопомочі" і голови Комітету протидії корупції Єгора Соболєва, якою призупиняється вчора проголошений нами законопроект про зміни до Закону про запобігання корупції, котрим звільнялися від подання електронних декларацій військовослужбовці рядового складу та молодшого офіцерського складу. Законопроект дуже нагальний&nbsp; і вимагав&nbsp; від нас розуміння до тих, які зараз боронять нашу країну.</p>
<p>І якщо хтось хоче зосередити свою боротьбу на корупції, то прошу робити це узагальнено, а не вибірково. І якщо ви хочете голосувати за відповідні законопроекти для підтримки народу і наших військових, то я прошу вас приймати не такі постанови, які обмежують військових, постанови, які заставляють і …… роботу військових, а постанови, подібні до того, щоби… законопроекти, щоби просувати спецконфіскацію, законопроекти, щоб просувати заочне засудження, щоби покарати злочинців на Майдані.</p>
<p>Тому, шановні, виходячи з тих обставин, що на клопотання військовослужбовців ми звільнили їх від подачі електронного декларування, але не зрозуміли політичних причин певних політичних сил, у Верховній Раді&nbsp; появилась постанова про те, щоби зупинити цей законопроект, то я звертаюся до Голови Верховної Ради&nbsp; негайно поставити сьогодні на голосування у Верховній Раді&nbsp; постанову даного депутата від "Самопомочі" Єгора Соболєва про призупинення законопроекту, якого ми прийняли вчора. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Справді… <i>(Шум у залі)</i> Я надам зараз слово.</p>
<p>Справді, надійшов проект Постанови про скасування результатів голосування Верховної Ради України від 23 березня, і, справді, згідно із Регламентом я повинен його невідкладно поставити на розгляд Верховної Ради&nbsp; України.</p>
<p>І зараз … зараз було згадане прізвище, і я дам репліку. І ми переходимо до розгляду проекту Постанови&nbsp; 6172п.</p>
<p>Будь ласка, Соболєв, одна хвилина, репліка.</p>
<p>&nbsp;</p>
<p>11:06:41</p>
<p>СОБОЛЄВ Є.В.</p>
<p>У мене те саме звернення до всіх членів Комітету з протидії корупції, у тому числі до Олега Барни. Давайте не перекладати з хворої голови на здорову. Ми з вами вчора приймали закон, який під прикриттям необхідності звільнити від подачі декларацій військовослужбовців, по-перше, зобов'язав багатьох громадських організацій і всіх, хто з ними працює, подавати декларацію, по-друге, містить прямі суперечності в своїх нормах.</p>
<p>Я попереджав вас про те, що ви розвалюєте закон. Редакція, яка звільнила солдатів і сержантів, була узгоджена заздалегідь робочою групою, яку я очолював, по ній не було жодного запитання. Але ви своїми правками, ви особисто і колеги ваші розвалили закон. Він тепер містить прямі суперечності щодо запровадження його в дію. Я не знаю, як спікер парламенту буде виходити з цієї жахливої ситуації. Це ви поставили...</p>
<p>&nbsp;</p>
<p>ГОЛОВУЮЧИЙ. Тридцять секунд – завершити.</p>
<p>&nbsp;</p>
<p>СОБОЛЄВ Є.В. Ви&nbsp; поставили інтереси військовослужбовців нижче за ваше бажання помститися громадським активістам і просто плюнути в борщ, зіпсувати хоч щось, це непрофесійна робота як в Комітеті з протидії корупції, так і в залі Верховної Ради. Я вам пропонував і пропоную повернутися до професійної роботи.&nbsp;</p>
<p>&nbsp;</p>
<p>ГОЛОВУЮЧИЙ. Отже, переходимо до розгляду проекту Постанови про скасування результатів голосування Верховною Радою України від 23 березня 2017 року за проект Закону про внесення зміни до статті Закону "Про&nbsp; запобігання корупції". Колеги, я хочу наголосити, з 1 квітня, якщо ми не запустимо в дію закон, солдати змушені будуть заповнювати електронні декларації.</p>
<p>Я запрошую до доповіді народного депутата України Соболєва Єгора Вікторовича. Єгор, доповідь по... Будете робити доповідь чи зразу дати регламентному комітету?&nbsp; Єгор Вікторович?</p>
<p>Приготуватися до співдоповіді Пинзеника Павла Васильовича. Є в залі? Є.</p>
<p>&nbsp;</p>
<p>11:09:08</p>
<p>СОБОЛЄВ Є.В.</p>
<p>Шановні колеги, я, справді, попереджав про це вчора під час голосування, хочу ще раз роз'яснити зараз всім, щоби розуміли.</p>
<p>Ми мали і маємо завдання звільнити наших солдатів, сержантів, курсантів від обов'язку подавати декларацію і ми це завдання маємо виконати, і тут в залі немає людей, я сподіваюся, які проти цього завдання. Але вчора під час ухвалення закону, який був добре підготовлений, обговорений з усіма, включно з Представником Президента, який ініціював цей закон, з голосу почали вноситися правки. І вони зробили закон в прямому і переносному сенсі суперечливим.</p>
<p>По-перше, я справді не розумію, чому в закон, який регулює подання декларації військовослужбовців, вписали прибиральниць, продавців паперу, будь-яких послуг для громадських організацій. Тепер всі вони згідно закону, ухваленого вчора, мають подавати свої декларації. Якщо мета була зруйнувати чи зіпсувати роботу громадських організацій, я з цією метою не погоджуюся.</p>
<p>Друга проблема, яку взагалі інакше, як наслідком ідіотизму, не назвеш. В законі прямо містяться норми, які суперечать одна одній. Я процитую спеціально для людей: "Особи, яких цим законом віднесено до суб'єктів декларування, подають у встановленому Законом України "Про запобігання корупції" порядку першу декларацію особи, уповноваженої на виконання функцій держави або місцевого самоврядування, у 2018 році за період з дня набрання чинності цим законом до 31 грудня 2017 року".</p>
<p>По-перше, як я сказав, цим законом зобов'язано подавати декларації громадських активістів…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершіть.</p>
<p>&nbsp;</p>
<p>СОБОЛЄВ Є.В. А в цій нормі йдеться про людей, які виконують функції держави або місцевого самоврядування і мають подавати декларацію до 2018 року. Але є друга норма, яка робить все… ще більш абсурдною. Ця норма вимагає, щоб люди, які мають подавати першу декларацію, робили це до 1 травня цього року. В одному місці ви зобов'язали подавати декларацію до 2018 року…</p>
<p>&nbsp;</p>
<p>ГОЛОВУЮЧИЙ. 10 секунд, щоб завершити.</p>
<p>&nbsp;</p>
<p>СОБОЛЄВ Є.В. В іншому місці – до 1 травня цього року. Закон суперечить сам собі, розумієте, що сталося.</p>
<p>Тому я пропоную&nbsp; разом з колегою Романом Сеенухою скасувати цей закон, зібрати позачергове засідання&nbsp; ради наступного тижня і прийняти добрий закон, щоби звільнити солдатів…</p>
<p>&nbsp;</p>
<p>ГОЛОВУЮЧИЙ.&nbsp; До співдоповіді запрошується перший заступник голови Комітету з питань&nbsp; Регламенту та організації роботи&nbsp; Верховної Ради України Пинзеник Павло Васильович.&nbsp;</p>
<p>Будь ласка,&nbsp; пане Павло.</p>
<p>&nbsp;</p>
<p>11:12:32</p>
<p>ПИНЗЕНИК П.В.</p>
<p>Шановний Голово! Шановні народні депутати! Комітет на засіданні 24 березня розглянув&nbsp; проект Постанови (реєстраційний номер 6172п) за авторством народних депутатів Соболєва Єгора, Семенухи. Комітет зазначив, що&nbsp; проект Закону (реєстраційний номер 6172) розглядався на пленарному засіданні Верховної Ради України&nbsp; 23 березня&nbsp; 2017 року у&nbsp; другому читанні згідно з частиною першою статті 119, частиною першою&nbsp; статті 120 Регламенту Верховної Ради України.</p>
<p>Комітет інформує, що проект&nbsp; Закону&nbsp; (реєстраційний номер 6172)&nbsp; з пропозиціями, які озвучили народні депутати України Чорновол, Бригинець, з уточненням Андрієвського Дмитра Йосиповича, Герасимова Артура,&nbsp; техніко-юридичними правками було прийнято Верховною Радою України в другому&nbsp; читанні і в цілому. "За" проголосувало 268 народних депутатів.</p>
<p>Згідно зі стенограмою пленарного засідання Верховної Ради&nbsp; України від&nbsp; 23 березня під час розгляду зазначеного проекту народний депутат України Соболєв як голова&nbsp; Комітету з питань запобігання протидії корупції та доповідач зазначеного законопроекту неодноразово висловлював зауваження&nbsp;&nbsp; до змісту озвучених поправок та тексту законопроекту. Крім того, народні депутати Соболєв і Семенуха не подали письмової заяви про порушення Регламенту Верховної Ради України&nbsp; за частиною п'ятою статті 48 Регламенту, натомість внесли на розгляд&nbsp; Верховної Ради&nbsp; України проект&nbsp; Постанови Верховної Ради України за реєстраційним номером 6172п.</p>
<p>Враховуючи викладене, комітет прийняв рішення ухвалити висновок на проект цієї постанови&nbsp; і запропонувати Верховній Раді&nbsp; визначитися шляхом голосування&nbsp; щодо прийняття чи відхилення цього проекту.</p>
<p>Колеги, я повинен сказати ще наступне. Основним та, можливо, єдиним аргументом, що стосується Регламенту в Пояснювальній записці до Постанови 6172 з значком "п" за авторством народних депутатів Соболєва і Семенухи є посилання на порушення вимог статті 116 Регламенту щодо відповідності Порівняльної таблиці до другого читання тексту законопроекту, прийнятого в першому читанні, тобто до яких норм вносяться зміни. Я прошу всю Верховну Раду і всі комітети Верховної…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>ПИНЗЕНИК П.В.&nbsp; В подальшому…&nbsp; Ця помилка повторюється доволі часто. І в подальшому більш уважно звертати увагу на дотримання вимог статті 116. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу провести запис: два – за, два – проти. Будь ласка.</p>
<p>Я дам від всіх фракцій слово, хто піднімає руку.</p>
<p>Третьяков передає слово Барні. Будь ласка.</p>
<p>&nbsp;</p>
<p>11:15:19</p>
<p>БАРНА О.С.</p>
<p>Даним законопроектом доповнюється список осіб тих, до подання декларацій, хто прямо чи опосередковано задіяний до державницької діяльності, чи ті, хто впливає на цю діяльність, чи приймає участь у конкурсах на призначення топ менеджерів, топ державних службовців. Гадаю, що корупційні ризики навіть у цих сферах громадських активістів є досить високими. Але поряд з тим незрозуміла ваша така активна протидія цьому дає вже можливість нам всім зрозуміти чим була пов'язана попереднього місяця істерія навколо призначення керівника НАБУ. Коли одного кандидата цькували, переслідували, писали пасквілі і на депутатів, а другого ви, певні псевдоактивісти і в тому числі антикорупціонери з Верховної Ради відкрито і нагло лобіювали. Але наша коаліція, в тому числі і здорова група депутатів Верховної Ради в Комітеті протидії корупції, поступила морально правильно і висунула двох достойних кандидатів на розгляд парламенту.</p>
<p>Тому я звертаюсь до вас. Як вчитель, тоді він є ефективним вихователем для учнів, коли він є прикладом для них. Так само і будь-які борці з корупцією, тобто антикорупціонери, в першу чергу повинні показати чистоту своєї антикорупційної душі. Але, якщо вони бояться цього робити, то це ставить під сумнів їхньої чистоти чи, можливо, вони тільки кукловоди. Тому я звертаюсь до вас. Боротьба з корупцією має бути повна. А вибірковість у боротьбі з корупцією – є та сама корупція.</p>
<p>Тому прошу поставити на голосування даний законопроект. Прошу пробачення, постанову. Для того, щоб захистити наших військовослужбовців від подання декларацій, які вони не здатні зараз це фізично зробити. І забезпечити боєздатність нашої армії. Слава Україні!</p>
<p>&nbsp;</p>
<p>ГОЛОВУЮЧИЙ. Євтушок Сергій Миколайович, будь ласка.</p>
<p>Олені&nbsp; Шкрум, будь ласка.</p>
<p>&nbsp;</p>
<p>11:17:52</p>
<p>ШКРУМ А.І.</p>
<p>Доброго дня, шановні колеги, шановні народні депутати! Ті, не багато, хто зараз присутній в залі! Друзі, ну це взагалі у нас унікальна ситуація. Я ще раз хочу пояснити для всіх громадян України, що у нас відбулось вчора. Президент України в вчора на одну сторіночку, навіть на півсторінки подав абсолютно гарний, красивий законопроект, яким хоче і попросив нас звільнити військовослужбовців від електронних декларацій.</p>
<p>Законопроект, без перебільшення, вносить зміни в одну статтю, в одну. До цього законопроекту панове депутати з БПП, панове депутати з "Народного фронту" та декілька інших колег подали 32 сторінки поправок! 32, колеги! В якій поправки взагалі не стосуються військовослужбовців, а стосуються всіх інших категорій, яких вони або виводять з-під декларування, або додають.</p>
<p>Кого вони, колеги, додають? Вони додають поправкою пані Чорновол тих, хто входить до наглядових рад, до громадських об'єднань, до наукових установ, до навчальних закладів і всіх експертів, які займаються питаннями антикорупції, які не отримують коштів з бюджету. Які отримують дійсно якісь або гранти на свою діяльність, або взагалі самі фінансують свою діяльність як громадські об'єднання.</p>
<p>Виходить, що у нас в країні вже поборена корупція, корупції немає в парламенті, у нас тут у всіх чиста антикорупційна душа, яка сказав пан, що виступав до мене? Немає корупції в Адміністрації Президента, немає корупції в Кабміні, немає корупції в державних органах? Є корупція тільки в тих громадських об'єднаннях і серед тих експертів, які займаються саме антикорупційною реформою, які писали ті законопроекти, які "проштовхували" ті законопроекти.</p>
<p>Але навіть це не найсмішніше, колеги. Найсмішніше для мене те, що одна з поправок, яку також внесли, вона звільняє від відповідальності за неподачу декларування всіх осіб, які звільнилися протягом цього року, до дня набрання чинності цим законом. Вони не хочуть, щоб суспільство побачило електронні декларації всіх тих, хто протягом цього року був на посадах державної служби, був на посадах місцевого самоврядування. Пан Яценюк, наприклад, він буде звільнений від відповідальності за неподачу такої декларації. І ця норма вчора прозвучала вперше, була проштовхнута голосами "Опоблоку", голосами БПП, голосами Радикальної партії…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ШКРУМ А.І. …і голосами "Народного фронту".</p>
<p>Нова коаліція під назвою так званої "Роттердам плюс" не хоче, щоб люди несли відповідальність за неподачу декларацій і не хоче, щоб ви ці декларації взагалі побачили, але хоче, щоб декларації подали всі громадські експерти, які зараз допомагають нам проводити ці реформи. Дякую.</p>
<p>&nbsp;</p>
<p>ГОЛОВУЮЧИЙ. Данілін Владислав Юрійович передає Помазанову. Будь ласка.</p>
<p>&nbsp;</p>
<p>11:20:32</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Шановні колеги, ми сьогодні маємо черговий прецедент, коли розглядаємо Постанову про скасування вчорашнього голосування. Я зараз з цієї трибуни не хочу ані підтримувати, ані заперечувати тих обставин, які вчора відбувалися, я хочу пояснити, чому вони відбувалися, щоб все суспільство розуміло, що, власне, відбувалося.</p>
<p>Дійсно, протягом двох тижнів відбувалася робоча група під головуванням голови антикорупційного комітету, який представляє фракцію "Самопоміч". Ви знаєте, на цій робочій групі було багато народних депутатів присутніх, не тільки членів антикорупційного комітету. Але, на жаль, я вимушений констатувати, що більшість правок, більшість пропозицій, які були запропоновані іншими депутатами, не членами цього профільного комітету, були просто-на-просто відхилені. Але повертаємось до того, що дійсно сказала моя колега, Президент запропонував малесенький законопроект, який треба було просто ухвалити і звільнити наших бійців від декларування, коли вони перебувають в окопах, коли вони борються за нашу країну. І тоді б, шановні колеги, не треба було б взагалі туди пхати нічого, абсолютно. Але я вимушений констатувати, що навіть та редакція, яка була наголошена головою профільного комітету, що вона була узгоджена, вона стосувалася не тільки військовослужбовців, які перебувають в окопах, не тільки. Тому, якщо ми говоримо зараз про рівність прав, про правильність і професійний підхід до цієї роботи.</p>
<p>Ми повинні говорити, що давайте приймати тоді всі правки, які стосувалися тих осіб, які не повинні на даний момент подавати декларації або вони просто не можуть цього зробити.</p>
<p>Що стосується подання декларації громадськими об'єднаннями. Звичайно, є суперечливість з цього питання. Але, шановні колеги, ми в першу чергу не повинні забувати про ту благородну мету, з якою ухвалювався цей законопроект. Давайте зараз не будемо перетворювати на цирк ті процедури, які відбувалися вчора, які відбувалися виключно через те, що не було спільної позиції на комітеті, на робочій групі. І саме тому більшість правок, які вчора були відхилені… враховані комітетом були відхилені і, навпаки, відхилені були…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ПОМАЗАНОВ А.В. Тому, шановні колеги, щоб в подальшому не допускати такого роду… такого роду події, які відбувалися вчора в парламенті я пропоную в комітетах більш ефективно працювати і тоді не буде такого бедламу.</p>
<p>А сьогодні, на жаль, я вимушений підтримати відхилення цієї постанови, оскільки наші військовослужбовці, які зараз захищають нашу країну не повинні думати про те, як їм декларувати свої доходи. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Підлісецький Лев Теофілович.</p>
<p>&nbsp;</p>
<p>11:23:12</p>
<p>ПІДЛІСЕЦЬКИЙ Л.Т.</p>
<p>Лев Підлісецький, фракція… А, я на трибуну вийду.</p>
<p>&nbsp;</p>
<p>ГОЛОВУЮЧИЙ. Включіть мікрофон з трибуни, будь ласка.</p>
<p>&nbsp;</p>
<p>11:23:27</p>
<p>ПІДЛІСЕЦЬКИЙ Л.Т.</p>
<p>Лев Підлісецький, фракція "Самопоміч". Я би хотів, перше, звернути увагу до цинізму, який звучить з трибуни і сьогодні, і в попередній день, коли приймався цей закон, коли ми за спиною військовослужбовців і мотивуючи, і важливістю&nbsp; для них робимо абсолютно брудні і чорні справи. Коли в нас новостворена фактично коаліція в складі БПП, "Народного фронту", "Опозиційного блоку" і партії Радикальної фракції Ляшка, яка підтримувала даний законопроект, насправді підмінили поняття, підмінили поняття і вивели чи доповнили військовослужбовців, і за їхніми спинами робили&nbsp; абсолютно те, що є неприпустимо.</p>
<p>А саме, я би хотів звернути увагу на новизну, де запроваджується невиключний і суб'єктивний підхід до&nbsp; переліку людей, осіб, &nbsp;які мають декларувати. Наприклад, систематично мають, надають послуги для громадських організацій, що борються з корупцією. А хто це їм систематично надає? Навіть послуги мобільного зв’язку - це вже систематична подача. Невже&nbsp; системні оператори чи інші навіть водії транспортних засобів мають це надавати? І головне, цей законопроект є непрацюючий, оскільки&nbsp; норми, які прийняті в "Прикінцевих положеннях",&nbsp; суперечать один одному.&nbsp; Вдумайтеся: декларації за 2017 рік мають подавати до травня 2017 року.&nbsp;</p>
<p>І мені дуже шкода, і прикро, і я не розумію, як може коаліція&nbsp; підставляти Голову Верховної Ради і зобов’язувати його підписувати законопроект, який суперечить, де норма одна суперечить іншій. Це насправді є неприпустимо і неможливо, і це підставляння, власне, Голови Верховної Ради.</p>
<p>Тому я звертаюся до Голови&nbsp; Верховної Ради. Можна вас? Я&nbsp; звертаюся до Голови Верховної Ради…</p>
<p>&nbsp;</p>
<p>ГОЛОВУЮЧИЙ. Будь ласка, дайте 30 секунд для звернення. Я сказав, 30 секунд включіть.</p>
<p>&nbsp;</p>
<p>ПІДЛІСЕЦЬКИЙ Л.Т. Я звертаюся до Голови Верховної Ради самостійно&nbsp; подивитися&nbsp; на…&nbsp; Ще 30 секунд.</p>
<p>&nbsp;</p>
<p>ГОЛОВУЮЧИЙ.&nbsp; 30 секунд,&nbsp; звертайтесь.</p>
<p>&nbsp;</p>
<p>ПІДЛІСЕЦЬКИЙ Л.Т. Я звертаюсь&nbsp; до Голови Верховної Ради. Зверніть увагу,&nbsp; будь ласка,&nbsp;&nbsp; на "Прикінцеві положення". Ну, не може бути&nbsp; в одному&nbsp; пункті написано, що декларація подається у 2018 році, а в іншому&nbsp; пункті,&nbsp; декларація подається до травня, до 1 травня&nbsp; 2017 року. Що ви&nbsp; подаєте, що ви будете подавати Президенту? Нащо спричиняти Президента до&nbsp; накладання вето на даний законопроект. Це&nbsp; є насправді нонсенс.</p>
<p>Дякую. І прошу&nbsp; підтримати скасування даного, даної…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я буду розраховувати на професійну&nbsp; роботу комітету, який подасть мені даний законопроект на підпис. Буду сподіватись на професійних юристів, які будуть його&nbsp; готувати.</p>
<p>Зараз, колеги, тут великі емоції. Я закінчу надавати від фракцій, а потім дам репліки тим, кого згадували. Тобто зараз Мосійчук&nbsp;&nbsp; від фракції, Папієв – від фракції, а потім – репліка, Шурма і Ляшко, які були згадані фракції. Домовились, так?</p>
<p>Будь ласка.</p>
<p>&nbsp;</p>
<p>11:27:07</p>
<p>МОСІЙЧУК І.В.</p>
<p>Вже добу ми є свідками, як ллються крокодилячі сльози по прийнятому&nbsp;&nbsp; вчора законопроекту. Тільки незрозуміло, чому вони ллються, що є приховувати в антикорупціонерів. Якщо всі такі чесні, то в чому питання? А, якщо не можуть пояснити, звідки машини, будинки, автомобілі, рахунки в банках ґрантодавцям і іншим, то нехай йдуть і не дурять суспільство.</p>
<p>І про корупцію. Я знаю, що є приховувати. Наприклад, колишня голова облради Житомирської Лабунська, представник однієї відомої фракції, взяла і надала мовчазну згоду на видобуток бурштину особам, які є антикорупціонерами і які представляють фракцію цієї ж політичної сили в Олевській районній раді. От і вся антикорупція. Будьте чесними перед українським суспільством!</p>
<p>&nbsp;</p>
<p>ГОЛОВУЮЧИЙ.&nbsp; Отже, від "Опозиційного блоку" Михайло Папієв, будь ласка.</p>
<p>&nbsp;</p>
<p>11:28:25</p>
<p>ПАПІЄВ М.М.</p>
<p>Дякую. Шановні народні депутати України, шановні громадяни України! Я хочу вам по-простому пояснити, що відбувається зараз. Тобто абсолютно відбувається вибірковий підхід. Тобто, коли ініціатори цієї постанови приймали закони України в порушення Регламенту, в порушення всіх норм Конституції України, тоді це для них було зручно, мовчали вони, аплодували. Сьогодні, коли їхні інтереси десь, якось перетнулися з тим голосуванням, що відбулося у Верховній Раді України, вони згадали за Конституцію, згадали за Регламент і інші речі. Такої вибірковості не може бути.</p>
<p>Шановні колеги, давайте все ж таки навчимося, я звертаюсь в першу чергу до Голови Верховної Ради України, давайте чітко дотримуватись Регламенту. І те, що сказав голова комітету, 116 стаття, якщо ми приймаємо для всіх законів норму 116 статті, я абсолютно за. Якщо ми якогось приймаємо, до якогось ні,&nbsp; це якраз приклад вибірковості. Давайте підходити до всіх законів однаково і дотримуватись Конституції та Регламенту Верховної Ради. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Отже, було названо три фракції. Справді, я надам від кожної з них по хвилині репліку, по одній хвилині. Спочатку від "Опозиційного блоку" Шурма, потім – Олег Ляшко, потім – Барна. Добре? По хвилині, і завершуємо обговорення.</p>
<p>Будь ласка, Ігор Шурма, одна хвилина.</p>
<p>&nbsp;</p>
<p>11:29:49</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Шановні колеги, знаєте, я би хотів, щоби ви абстрагувалися від того життя, яке є під куполом. Ви задумайтесь над тим, що поза межами цього залу живуть люди, живуть дуже прості люди. І ви на сьогоднішній день створили самі прецедент, коли загнали тих людей просто в тупик і стати заручником подань оцих декларацій.</p>
<p>Ніхто не заперечує про те, що&nbsp; ми всі повинні жити по деклараціях. Хочу нагадати, що коли був розвал Радянського Союзу, то не було жодних багатих людей. Пройшло лишень 25 років, і ті люди мають якісь певні статки. І, звичайно, що треба відчитуватися. Але я вам мушу сказати так: хто несе відповідальність за той безлад з електронними деклараціями? Той, хто на той час прийняв закон. Не була готова ні матеріально-технічна база для цього, ні нічого! У вас було тільки бажання спустити кров своїх ворогів. А тепер, коли стали заручниками всі люди, ви починаєте шукати якихось опонентів.</p>
<p>Ви несете відповідальність за те, що ви внесли, база з електронними деклараціями… ті, хто…</p>
<p>&nbsp;</p>
<p>ГОЛОВУЮЧИЙ.&nbsp; Одна хвилина – Олег Валерійович Ляшко.</p>
<p>&nbsp;</p>
<p>11:31:08</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я хотів би, шановні колеги із "Самопомочі", привернути увагу до Конституції, стаття 67: "Усі громадяни щорічно подають до податкових інспекцій декларації про свій майновий стан". Тому я не бачу жодної проблеми, коли вчора ми проголосували за декларування борців з корупцією. Якщо їм немає, чого ховати, нехай декларують.</p>
<p>Ну, і нарешті, шановним колегами із "Самопомочі", які розповсюджують фейки брехливі про наявність Радикальної партії в коаліції, я порадив би інше: переберіть своє сміття по всій Україні, яким ви засрали всю Україну. На моїй рідній Чернігівщині у партизанських лісах уже ваше сміття. Десять років Садовий керує Львовом, не можете сміттєпереробний завод побудувати. Оберіть мене мером Львова, і я вам наведу порядок у місті. А ви засрали всю Україну сміттям і хочете йти в президенти, щоб так засрать всю країну, як нашу найкращу Львівщину. Припиніть ганьбити Львів і Україну! <i>&nbsp;</i></p>
<p>&nbsp;</p>
<p>ГОЛОВУЮЧИЙ. Одна хвилина. Олег Барна.</p>
<p>&nbsp;</p>
<p>11:32:24</p>
<p>БАРНА О.С.</p>
<p>Знаєте, коли ми говоримо про цинізм, то я би хотів звернутися до вас, шановні. Цей законопроект пішов не від вас, це законопроект Президента України, якому дійсно не байдужа доля військовослужбовців.</p>
<p>Другий момент, коли ми говоримо про відповідно рівність всіх перед законом, то в цьому законопроекту і ви не згадали, що кандидати в&nbsp; депутати Верховної Ради, місцевих рад, є кандидати в Президенти, які повинні декларувати. Тобто цей законопроект дає можливість здійснювати превентивну діяльність з недопущення корупціонерів навіть балотуватися до виборів.</p>
<p>І коли говоримо про Україну і захист, я ще раз наголошую, голосуйте за законопроекти про спецконфіскацію, щоби забрати кошти в злодіїв як минулого, теперішніх і які будуть в майбутньому. Якщо ми хочемо покарати режим Януковича, то голосуйте за законопроект про заочне засудження, яким притягнути до відповідальності всіх бандитів режиму Януковича.</p>
<p>І я дуже прошу, не говоріть про дірки в цьому законодавстві, особливо коли&nbsp; в вас є не те, що дірка, а&nbsp; чорна дира і...</p>
<p>&nbsp;</p>
<p>ГОЛОВУЮЧИЙ. Тридцять секунд – завершіть.</p>
<p>&nbsp;</p>
<p>БАРНА О.С.&nbsp; ...чорна діра із-за вашого цинізму, відсутності честі і гідності. Слава Україні!</p>
<p>&nbsp;</p>
<p>ГОЛОВУЮЧИЙ. Колеги, обговорення завершене. Ми переходимо до прийняття рішення. <i>(Шум в залі)</i> Репліка на репліку не дається, колеги. продивіться по Регламенту, репліка на репліку не дається.</p>
<p>Колеги, отже, хочу вам наголосити, що, власне, ця постанова, ця постанова, яка внесена, не дає можливості підписати законопроект ні комітету, ні Голові. І зараз він ставиться на голосування. Якщо він не буде підтриманий, це відкриває можливість підписання. Прошу депутатів визначитися шляхом голосування.</p>
<p>І я ставлю на голосування проект Постанови про скасування результатів голосування Верховної Ради України від 23 березня 2017 року за проект Закону про внесення змін до статті 3 Закону України "Про запобігання корупції" (№ 6172-П). Хто за прийняття цієї постанови, прошу проголосувати. Прошу визначатись.</p>
<p>&nbsp;</p>
<p>11:34:53</p>
<p>За-46</p>
<p>Рішення не прийняте. Постанова відхилена.</p>
<p>І, колеги, зараз ми згідно Регламенту переходимо до розділу зачитування депутатських запитів. І я передаю слово Першому заступнику Голови Верховної Ради Ірині Геращенко. Будь ласка, пані Ірина.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:35:18</p>
<p>ГОЛОВУЮЧИЙ. Дякую.</p>
<p>Шановні колеги, ми сьогодні йдемо з вами на рекорд, тому що зареєстровано 300 запитів. Я спробую зачитати всі, щоб вони змогли піти до органів, інших органів виконавчої влади. І я продовжую зразу роботу сесії на 15 хвилин, до 12.15.</p>
<p>І є в нас запити до Президента України, які надійшли від народних депутатів України. Вони потребують підтримки запиту. І, отже, я прошу не розходитися і проголосувати за підтримку запита до Президента України: від народних депутатів (Юринець, Єднака та інших)<a name=s1></a> до Президента України щодо забезпечення правопорядку в державі та недопущення свавілля зі сторони органів державної влади.</p>
<p>Я ставлю на підтвердження цього запиту зараз голосування.</p>
<p>&nbsp;</p>
<p>11:36:20</p>
<p>За-86</p>
<p>86 депутатів. На жаль, немає відповідно голосів.</p>
<p>І далі ми переходимо до інших запитів. Отже, Олександра Гереги до тимчасово виконуючого обов'язки міністра охорони здоров'я, голови Хмельницької обласної державної адміністрації щодо переформатування роботи і підтримки Хмельницької обласної організації Товариства Червоного Хреста України.</p>
<p>Олександра Гереги до міністра фінансів України щодо фінансування заходів компенсації ризику населення, яке проживає в 30-кілометровій зоні спостереження Хмельницької АЕС.</p>
<p>Вибачте.</p>
<p>Олександра Дубініна до Генерального прокурора України щодо вимоги проведення ефективного розслідування по кримінальній справі щодо покарання чиновників міста Кам'янське за бездіяльність у питанні негайного відселення жителів з аварійних будинків по проспекту Леніна-Свободи 67 та провулку Маговий 4.</p>
<p>Роберта Горвата до виконуючого обов'язки голови Державної фіскальної служби щодо виконання програм прикордонного співробітництва, спрямованих на створення та реконструкцію пунктів пропуску з країнами Шенгенської зони.</p>
<p>Групи народних депутатів (Горвата, Петьовки, інших) до Прем'єр-міністра щодо передачі відповідальності за забезпечення обслуговування повітряного руху та про експлуатацію міжнародного аеропорту "Ужгород".</p>
<p>Групи народних депутатів (Червакової, Новак, інших)&nbsp; до Генерального прокурора України щодо повернення в державну власність земель лісогосподарського призначення, розташованих навколо селища міського типу Коцюбинське Київської області та відповідальності суддів за прийняття завідомо неправосудних рішень, що суперечать інтересам держави.</p>
<p>Антона Кіссе до Прем'єр-міністра щодо створення південного госпітального округу в межах Болградського і Ренійського районів Одеської області.</p>
<p>Антона Кіссе до Прем'єр-міністра щодо створення відповідної комісії для вивчення ситуації, яка склалася відносно психоневрологічного будинку-інтернату (закритого типу), який знаходиться в селі Великорибальське Саратського району Одеської області.</p>
<p>Олега Кулініча до Кабінету Міністрів щодо проблем тарифів на електроенергію, яка використовується для зовнішнього освітлення населених пунктів.</p>
<p>Юрія Павленка до Прем'єр-міністра, голови Житомирської обласної державної адміністрації щодо надання додаткової дотації Пулинській районній раді Житомирської області для покриття витрат із заробітної плати працівникам бюджетних установ.</p>
<p>Групи народних депутатів (Батенка та інших) до голови Національної комісії, що здійснює державне регулювання у сферах енергетики та комунальних послуг щодо надання інформації про методику розрахунку тарифу на послуги розподілу природного газу та розмір складової в структурі тарифу на розподіл, яка передбачена на фінансування встановлення лічильників.</p>
<p>Тараса Батенка до директора Департаменту дорожнього господарства, транспорту та зв'язку Львівської обласної державної адміністрації, начальника Служби автомобільних доріг у Львівській області, голови Комісії з питань дорожнього господарства, інфраструктури, регулювання земельних відносин, адміністративно-територіального устрою, планування території та архітектури Львівської обласної ради щодо невідкладного ремонту автомобільних доріг загального користування та сільських доріг Золочівського, Перемишлянського та Миколаївського районів, які перебувають у критичному та аварійному стані.</p>
<p>Олександра Бригинця до Голови Служби безпеки України щодо можливого впливу деяких українських політиків на хід операції у Дебальцево.</p>
<p>Сергія Рудика до міністра фінансів України, Міністра соціальної політики України, міністра внутрішніх справ України щодо негайного вирішення проблемного питання перерахунку пенсій колишнім працівникам органів внутрішніх справ Кам'янського, Смілянського, Черкаського та інших районів Черкаської області, а також інших регіонів України.</p>
<p>Сергія Рудика до міністра освіти і науки України, міністра фінансів щодо збільшення обсягу освітньої субвенції для фінансування закладів освіти міста Сміли Черкаської області.</p>
<p>Михайла Головка до Прем'єр-міністра України, міністра інфраструктури, голови Тернопільської обласної державної адміністрації щодо виділення коштів на капітальний ремонт дорожньої мережі міста Скалат Підволочиського району Тернопільської області.</p>
<p>Михайла Головка до Прем'єр-міністра України, віце-прем’єр-міністра України - міністра регіонального розвитку, голови Тернопільської обласної державної адміністрації щодо будівництва системи водопостачання в селі Магдалівка Підволочиського району Тернопільської області.</p>
<p>Оксани Продан до міністра юстиції України щодо порядку отримання свідоцтва про право на спадщину, спадкова справа по якій була відкрита в Донецькій або Луганській областях до початку проведення АТО.</p>
<p>Івана Рибака до Прем'єр-міністра України, міністра освіти і науки України, голови Чернівецької обласної державної адміністрації, голови Путильської районної державної адміністрації Чернівецької області щодо збільшення суми дотації з державного бюджету місцевим бюджетам на здійснення переданих з державного бюджету видатків на утримання закладів освіти Путильського району Чернівецькій області.</p>
<p>Івана Рибака до Прем'єр-міністра України, міністра енергетики та вугільної промисловості, голови Чернівецької обласної державної адміністрації щодо виділення Вижницькій об'єднаній територіальній громаді державної субвенції для завершення будівництва газопроводу у селі Виженка Вижницького району Чернівецької області.</p>
<p>Юрія Солов'я до віце-прем’єр-міністра - міністра регіонального розвитку, будівництва та житлово-комунального господарства щодо розподілу коштів Державного фонду регіонального розвитку на фінансування об'єктів Верховинського, Косівського та Снятинського районів Івано-Франківської області.</p>
<p>Групи народних депутатів (Солов'я, Довбенка, інших.) до голови правління публічного акціонерного товариства "Українська залізниця" щодо продовження маршруту пасажирського поїзду №702Л Чернівці-Львів до міста Перемишль.</p>
<p>Володимира Мельниченка до міністра соціальної політики України щодо погодження пропозицій Всеукраїнської громадської організації глухих "УТОГ" стосовно розподілу державної фінансової підтримки на 2017 рік.</p>
<p>Сергія Рибалки до Прем'єр-міністра України щодо відновлення якісного водопостачання в окремих районах Дніпропетровської області.</p>
<p>Олега Осуховського до Генпрокурора України щодо бездіяльності правоохоронних органів у проведенні досудового розслідування.</p>
<p>Василя Німченка до прокурора Чернігівської області щодо бездіяльності працівників Прилуцького відділу поліції Головного управління Національної поліції в Чернігівській області при здійсненні досудового розслідування злочину, вчиненого проти громадянина Євгена Позіна.</p>
<p>Оксани Білозір до директора Національного інституту стратегічних досліджень, директора Державної установи "Інститут економіки та прогнозування Національної академії наук України", ректора Харківського національного економічного університету імені Кузнеця, ректора Одеського національного економічного університету, ректора Тернопільського національного економічного університету, виконуючого обов'язки ректора Київського національного економічного університету імені Вадима Гетьмана щодо оцінки впливу економічної блокади тимчасово окупованих територій Донецької та Луганської областей на економічний розвиток та соціально-економічне становище України.</p>
<p>Юрія Берези до Жовтоводського міського голови щодо проведення капітального ремонту будівлі та паркану Жовтоводської спеціальної загальноосвітньої школи.</p>
<p>Юрія Берези до П’ятихатського міського голови щодо захисту інтересів жителів міста П'ятихатки у зв'язку із черговим припиненням водопостачанням у місті П'ятихатки.</p>
<p>Андрія Шиньковича до міністра освіти і науки щодо виділення коштів з Державного бюджету України на покращення Базалійської загальноосвітньої школи Теофіпольського району Хмельницької області.</p>
<p>Андрія Шиньковича до директора Національного антикорупційного бюро України щодо перевірки фактів умисного заниження вартості майна Українського державного підприємства поштового зв'язку "Укрпошта", чим завдаються значні збитків державі, та притягнення винних осіб до кримінальної відповідальності.</p>
<p>Артура Палатного до Прем'єр-міністра щодо неприпустимих дій Міністерства соціальної політики України стосовно відмови у призначенні державної допомоги при народженні дитини громадянці України, яка через дії терористів передчасно народила дітей.</p>
<p>Руслана Сольвара до Прем'єр-міністра України, тимчасово виконуючої обов'язки міністра охорони здоров'я, міністра соцполітики, міністра оборони, міністра з питань тимчасово окупованих територій та внутрішньо переміщених осіб, директора Інституту законодавства Верховної Ради України щодо захисту прав на державні пільги та допомоги Миколи Тимофєєва як учасника АТО.</p>
<p>Руслана Сольвара до міністра юстиції, тимчасово виконуючої обов'язки міністра охорони здоров'я щодо діючих державних програм та громадських організацій, які надають допомогу хворим на онкологічні захворювання.</p>
<p>Сергія Лещенка до директора Національного антикорупційного бюро України щодо можливого порушення, вчиненого Головою Верховної Ради України під час голосування про визначення кандидатури Найджела Брауна аудитором НАБУ.</p>
<p>Івана Спориша до секретаря Ради нацбезпеки і оборони України стосовно спільної заяви громадських організацій Тульчинського району Вінницької області щодо загострення ситуації на сході України в зоні проведення АТО та у зв'язку з початком економічної блокади ветеранами АТО непідконтрольних територій Донбасу.</p>
<p>Олександра Супруненка до Прем'єр-міністра щодо вжиття заходів для захисту прав та інтересів споживачів природного газу у багатоквартирних будинках міста Києва.</p>
<p>Олександра Супруненка до голови Національної комісії, що здійснює державне регулювання у сферах енергетики та комунальних послуг, щодо забезпечення обліку природного газу у житлових будинках міста Києва.</p>
<p>Руслана Демчака до міністра внутрішніх справ, голови правління Пенсійного фонду щодо з'ясування причин відмови у здійсненні перерахунку пенсій колишнім працівникам органів внутрішніх справ України.</p>
<p>Руслана Демчака до міністра оборони України щодо звільнення в запас Мандрика Сергія Олександровича з військової служби у Збройних Силах України у зв'язку із закінченням строку дії контракту 16 вересня 2016 року та хворобою військовослужбовця.</p>
<p>Марії Іонової та Ірини Геращенко до Прем'єр-міністра про надання висновків міжвідомчої комісії з питань проведення аналізу ефективності використання коштів, спрямованих на відновлення інфраструктури Донецької та Луганської областей.</p>
<p>Ірини Геращенко та Марії Іонової до Прем'єр-міністра України щодо вжиття заходів з метою унеможливлення потрапляння на зовнішні ринки продукції українських підприємств, які знаходяться на тимчасово непідконтрольній території, через територію Російської Федерації.</p>
<p>Групи народних депутатів (Луценка, Берези, інших) до міністра соцполітики щодо діяльності громадських рад.</p>
<p>Григорія Тіміша до міністра соцполітики щодо забезпечення житлом учасника АТО Івана Бучка.</p>
<p>Едуарда Матвійчука до Міністерства регіонального розвитку, будівництва та ЖКГ, Міністерства екології, Державної служби України з питань геодезії, картографії та кадастру, Одеської обласної державної адміністрації, Одеської міської ради щодо перевірки інформації та, за необхідності, вжиття дієвих заходів реагування на колективне звернення мешканців, які проживають за адресами вулиця Львівська 1, Львівська 2, Фонтанська дорога 88, Фонтанська дорога 92/94 міста Одеса щодо їх стурбованості початком реконструкції готелю "Уютний" у лютому 2017 року, що знаходиться за адресою вулиця Львівська 1 б, та забезпечення безпеки життєдіяльності громади, а також дітей, які навчаються у розташованих поряд навчальних закладів.</p>
<p>Олега Петренка до Генерального прокурора щодо перевірки та належного реагування з боку Генеральної прокуратури України на факти незаконності забудови мікрорайону "Соснівський", що у місті Черкаси.</p>
<p>Едуарда Матвійчука до Міністерства регіонального розвитку, Одеської міської ради, Одеської обласної державної адміністрації щодо необхідності об'єктивного розгляду колективного звернення мешканців першого корпусу будинку 58 по вулиці Академіка Вільямса Київського району міста Одеса щодо комплексного облаштування прибудинкової території, здійснення дієвих заходів з благоустрою та забезпечення безпеки життєдіяльності як для дітей, так і для мешканців вказаного будинку навесні поточного року.</p>
<p>Групи народних депутатів (Рябчина, Івченка, інших) до Прем'єр-міністра України, голови правління Публічного акціонерного товариства "Укрнафта", голови правління Національної акціонерної компанії "Нафтогаз України" щодо перевірки правомірності реорганізації окремих управлінь бурових робіт ПАТ "Укрнафта".</p>
<p>Олександра Вілкула до міністра соцполітики України щодо інформації стосовно кількості сімей з дітьми, які є неповними внаслідок смерті одного з батьків (батька або матері) станом на поточну дату та їх пенсійного забезпечення.</p>
<p>Олександра Вілкула&nbsp; до голови правління Пенсійного фонду України щодо інформації стосовно кількості осіб, на утриманні яких знаходяться неповнолітні діти та діти, які навчаються за денною формою навчання у загальноосвітніх навчальних закладах системи загальної середньої освіти, а також професійно-технічних, вищих навчальних закладах, які отримують пенсію по втраті годувальника останні роки 2014, 2015,2016, 2017.</p>
<p>Сергія Капліна&nbsp; до голови Державної аудиторської служби України щодо законності проведення тендеру на укладення договору на здійснення технічного нагляду ремонту вулиці Європейської у місті Полтаві.</p>
<p>Павла Різаненка&nbsp; до Прем'єр-міністра України стосовно приведення Порядку проведення громадських слухань щодо врахування громадських інтересів під час розроблення проектів містобудівної документації на місцевому рівні (за межами населеного пункту) у відповідність до діючої редакції Закону України "Про регулювання містобудівної діяльності".</p>
<p>Павла Різаненка до віце-прем’єр-міністра України - міністра регіонального розвитку, будівництва та житлово-комунального господарства України щодо усунення корупційних ризиків при формуванні розрахунку розміру кошторисної заробітної плати, який враховується при визначенні вартості будівництва об'єктів що споруджуються із залученням бюджетних коштів.</p>
<p>Юрія Бойка до міністра внутрішніх справ України, Генерального прокурора України щодо політичного переслідування депутата Одеської міської ради від&nbsp; "Опозиційного блоку"&nbsp; Гіганова Б.В., знищення його майна (підпал автомобіля) та відсутності результатів розслідування справи.</p>
<p>Юрія Бойка&nbsp; до міністра внутрішніх справ України, Голови Служби безпеки України, Генерального прокурора України щодо політичного переслідування депутатів від&nbsp;&nbsp; "Опозиційного&nbsp; блоку"&nbsp; та прихильників партії в м. Одесі та Одеській області,&nbsp; протиправної діяльності лідера громадської організації "Автомайдан Одеса" Євгена Резвушкіна, забезпечення об'єктивного та неупередженого розслідування його злочинів.</p>
<p>Борислава Берези&nbsp; до директора Національного антикорупційного бюро України щодо зловживання службовим становищем посадовими особами Затоківської селищної ради.</p>
<p>Тетяни Острікової до виконуючого обов'язки голови Державної фіскальної служби України про незаконні дії посадових осіб.</p>
<p>Павла Кишкаря та Віктора Кривенка&nbsp; до Міністерства економічного розвитку і торгівлі України щодо перерозподілу видатків між бюджетними програмами та сплати Товариству з обмеженою відповідальністю "АБІ УКРАЇНА" заборгованості за постачання ліцензованого програмного забезпечення органам виконавчої влади у 2013 році.</p>
<p>Олексія Ленського до міністра аграрної політики та продовольства щодо проведення державної інвентаризації земель у Житомирській області з метою запобігання зловживанням при реалізації жителями Житомирської області свого права на безкоштовне отримання земельних ділянок.</p>
<p>Віктора Кривенка та Павла Кишкаря до Генерального прокурора України щодо переслідування Василя Лютого та інших українських митців-патріотів правоохоронними органами.</p>
<p>Групи народних депутатів (Кишкаря, Веселової та інших) до Прем'єр-міністра України щодо скасування філією "Центр забезпечення виробництва" ПАТ "Укрзалізниця" несправедливих та незаконних вимог при проведенні публічних закупівель.</p>
<p>Бориса Козиря до виконуючого обов'язки голови Державного агентства автомобільних доріг України щодо приведення аварійного відрізку дороги державного значення О-100805 до належного експлуатаційного стану.</p>
<p>Бориса Козиря до голови ліквідаційної комісії Публічного акціонерного товариства "Державної акціонерної компанії "Автомобільні дороги України", міністра інфраструктури України щодо погашення заборгованості ДАК "Автомобільні дороги України" та її дочірніми компаніями перед контрагентами.</p>
<p>Романа Семенухи до Прем'єр-міністра України щодо здійснення розподілу частини акцизного податку між бюджетами місцевого самоврядування.</p>
<p>Романа Семенухи до виконуючого обов'язки голови Державної фіскальної служби України щодо обсягів податків та єдиного внеску, сплачених підприємствами, що діють на тимчасово непідконтрольних територіях.</p>
<p>Юрія Тимошенка до начальника Головного управління Національної поліції в Івано-Франківській області про притягнення до відповідальності осіб, винних у протиправному позбавленні права власності.</p>
<p>Юрія Тимошенка до Генерального прокурора України щодо неналежного та неефективного здійснення досудового розслідування кримінального провадження.</p>
<p>Юрія Дерев'янка до Кабінету Міністрів України щодо необхідності усунення порушень при нарахуванні підвищення до заробітної плати особам, які працюють на підприємствах, в установах і організаціях, розташованих на території гірських населених пунктів.</p>
<p>Леоніда Ємця до голови Київської міської державної адміністрації щодо причин та наслідків руйнування частини пішохідної консолі Шулявського шляхопроводу в місті Києві.</p>
<p>Леоніда Ємця до Генерального прокурора України щодо незаконного відведення земельної ділянки за адресою місті Київ, провулок Виноградний, 4 та загрози руйнування прилеглих будинків.</p>
<p>Ярослава Дубневича до голови Національної комісії, що здійснює державне регулювання у сферах енергетики та комунальних послуг, голови правління Публічного акціонерного товариства "Львівобленерго" щодо електрифікації нового кварталу індивідуальної забудови в селі Викоти Самбірського району Львівської області.</p>
<p>Юрія Бублика до Генерального прокурора України, міністра юстиції України, міністра внутрішніх справ України стосовно невиконання посадовими особами Полтавської області… вибачте, Полтавської міської ради судових рішень щодо прийняття до комунальної власності об'єктів житлового фонду та "Загальнодержавної цільової програми передачі гуртожитків у власність територіальних громад на 2012 - 2015 роки".</p>
<p>Олега Петренка до Прем'єр-міністра України, голови Державного агентства рибного господарства України, голови Черкаської обласної державної адміністрації, міністра аграрної політики та продовольства щодо перевірки керівного складу управління Державного агентства рибного господарства Черкаської області.</p>
<p>Олександра Домбровського до Прем'єр-міністра України, міністра культури України, голови Вінницької обласної ради, Вінницького міського голови, голови Вінницької обласної державної адміністрації щодо виділення земельної ділянки для розташування майданчика паркування автомобілів поблизу Вінницького академічного обласного театру ляльок "Золотий ключик".</p>
<p>Олександра Домбровського до Прем'єр-міністра України, виконуючого обов'язки голови Державної служби України з питань геодезії, картографії та кадастру, голови Антимонопольного комітету, міністра аграрної політики та продовольства України, директора державного підприємства "Поділлягеодезкартографія", директора державного підприємства "Вінницький науково-дослідний та проектний інститут землеустрою", голови Вінницької обласної ради, Вінницької обласної державної адміністрації, Директора Вінницької регіональної філії Центру державного земельного кадастру, начальника Головного управління Держгеокадастру у Вінницькій області щодо авторських прав на матеріали топографо-геодезичних робіт, які є складовою частиною проектів землеустрою щодо організації території земельних часток (паїв).</p>
<p>Юрія Левченка до тимчасово виконуючої обов'язки міністра охорони здоров'я України, голови Житомирської обласної державної адміністрації щодо недопущення перепрофілювання Чуднівської центральної районної лікарні.</p>
<p>Юрія Левченка до Генерального прокурора України щодо невнесення відомостей про кримінальне правопорушення, вчинене київським міським головою Кличком до Єдиного реєстру досудових розслідувань.</p>
<p>Павла Дзюблика до Прем'єр-міністра, міністра фінансів України, міністра освіти і науки України щодо недопущення оптимізації та ліквідації інтернатних закладів освіти.</p>
<p>Віктора Развадовського до голови Житомирської обласної державної адміністрації щодо виділення коштів для завершення будівництва водопроводу на території Великоволицької сільської ради Любарського району Житомирської області.</p>
<p>Віктора Развадовського до голови Житомирської обласної державної адміністрації щодо виділення матеріальної допомоги для проведення оперативного лікування мешканці селища міського типу Новогуйвинське Житомирського району Житомирської області Бойко Наталії.</p>
<p>Групи народних депутатів (Юринець, Подоляк, інших) до Прем'єр-міністра України щодо нагальної необхідності виділення коштів для здійснення ремонту Львівської обласної дитячої клінічної лікарні ("ЛОДКЛ "ОХМАТДИТ").</p>
<p>Валерія Писаренка до Прем'єр-міністра України щодо розвитку міждержавного багатогалузевого діалогу та об'єднання зусиль парламенту і уряду за для взаємовигідного повноцінного співробітництва України та Китаю.</p>
<p>Валерія Писаренка до Прем'єр-міністра України щодо перегляду системи нарахування академічних стипендій з метою справедливого розподілу стипендіальних коштів між найбільш талановитими студентами.</p>
<p>Костянтина Павлова до Прем'єр-міністра України щодо вжиття невідкладних заходів по захисту прав пенсіонерів.</p>
<p>Олеся Довгого до Голови Верховної Ради України про розгляд Верховною Радою України питання внесення змін до Конституції України стосовно децентралізації влади.</p>
<p>Олеся Довгого до Першого віце-прем'єр-міністра України - міністра економічного розвитку і торгівлі України щодо стану державно-приватного партнерства.</p>
<p>Ігоря Шурми до директора Національного антикорупційного бюро України, Голови Служби безпеки України щодо нанесення посадовими особами Міністерства охорони здоров'я України збитків державі у зв'язку з підписанням невигідної для України угоди з міжнародними організаціями.</p>
<p>Ігоря Шурми до Прем'єр-міністра України щодо притягнення до відповідальності посадових осіб Міністерства охорони здоров'я України винних у відсутності ряду медикаментів та витратних матеріалів для лікування дітей з онкогематологічними захворюваннями.</p>
<p>Владислава Бухарєва до голови Комітету Верховної Ради України з питань бюджету, Прем'єр-міністра України щодо виділення коштів з Державного бюджету України на 2017 рік для капітального ремонту дороги Лебедин-Чупахівка-Охтирка, що проходить територією Лебединського та Охтирського районів Сумської області.</p>
<p>Владислава Бухарєва до Прем'єр-міністра України про звернення депутатів Охтирської районної ради Сумської області щодо неухильного &nbsp;дотримання нафтогазовидобувним управлінням "Охтирканафтогаз" Публічного акціонерного товариства "Укрнафта" земельного і природоохоронного законодавства, недопущення негативного екологічного впливу на мешканців нафтовидобувних районів Сумської області, а також сприяння розвитку цих територій.</p>
<p>Ігоря Гузя до Прем'єр-міністра України, голови Національної комісії, що здійснює державне регулювання у сферах енергетики та комунальних послуг, щодо необхідності внесення змін до постанови Національної комісії України, що здійснює державне регулювання у сферах енергетики та комунальних послуг, якою значно підвищено вартість приєднання об'єктів генерації та споживачів до локальних електричних мереж.</p>
<p>Ігоря Гузя до Голови Верховної Ради України, виконуючого обов'язки голови Державної служби України з питань геодезії, картографії та кадастру, віце-прем’єр-міністра України - міністра регіонального розвитку, будівництва та житлово-комунального господарства щодо надання пільг учасникам АТО при виділенні земельних ділянок для містобудівних потреб в частині спрощення процедури виготовлення технічної документації.</p>
<p>Михайла Бондаря до начальника Головного управління Національної поліції у Львівській області, начальника Управління Укртрансбезпеки у Львівській області щодо недопущення несанкціонованого вивезення твердих побутових відходів з міста Львова на території Радехівського, Бродівського, Буського та Кам'янка-Бузького районів Львівської області.</p>
<p>Михайла Бондаря до голови Кам'янка-Бузької районної ради Львівської області, голови Кам'янка-Бузької районної державної адміністрації Львівської області, голови Буської районної ради Львівської області, голови Бродівської районної державної адміністрації Львівської області, голови Радехівської районної ради Львівської області, голови Радехівської районної державної адміністрації Львівської області, голови Бродівської районної ради Львівської області, голови Буської районної державної адміністрації Львівської області щодо надання детальної інформації про перелік доріг та узгодженого плану проведення ремонтних робіт на дорогах загального користування місцевого значення, які планується проводити за рахунок коштів районних бюджетів.</p>
<p>Олега Дмитренка до Прем'єр-міністра України щодо забруднення річки Остер і бездіяльності Уряду у порятунку екології Чернігівщини.</p>
<p>Володимира Арешонкова до Прем'єр-міністра України щодо заміни пільги на проїзд адресною грошовою допомогою.</p>
<p>Володимира Арешонкова до голови Національної комісії, що здійснює державне регулювання у сферах енергетики та комунальних послуг щодо встановлення Національною комісією, що здійснює державне регулювання у сферах енергетики та комунальних послуг обґрунтованої вартості електроенергії для зовнішнього освітлення населених пунктів на 2017 рік.</p>
<p>Ірини Сисоєнко до Прем'єр-міністра України щодо розвитку системи екстреної медичної допомоги в Україні.</p>
<p>Олександра Бригинця до Прем'єр-міністра України, міністра енергетики та вугільної промисловості України щодо надання інформації про стан та перспективи розвитку торф'яної галузі в Україні.</p>
<p>Андрія Лопушанського до міністра екології та природних ресурсів України щодо долучення Національного природного парку "Сколівські Бескиди" у Львівській області до реалізації українсько-німецького проекту "Підтримка природно-заповідних територій в Україні".</p>
<p>Андрія Лопушанського до міністра фінансів України щодо додаткового забезпечення коштами на оплату праці працівників бюджетних установ Сколівського району Львівської області.</p>
<p>Дмитра Шпенова до Прем'єр-міністра України щодо недопущення знищення фінансової самостійності місцевих громад та вилучення стабільних джерел надходження до місцевих бюджетів.</p>
<p>Михайла Папієва і Юрія Бойка до міністра внутрішніх справ України, Генпрокурора&nbsp; щодо розбійного нападу на голову Роздільнянської районної ради (Одеська область), обраного від "Опозиційного блоку", Фелікса Сігала; вжиття заходів по припиненню репресій та політичних переслідувань членів партії.</p>
<p>Миколи Скорика та Юрія Бойка до міністра внутрішніх справ України, Генерального прокурора України щодо відсутності результатів розслідування справи про напад на депутата Ананьївської районної ради Одеської області від "Опозиційного блоку" Миколи Балана.</p>
<p>Миколи Скорика та Юрія Бойка&nbsp; до міністра внутрішніх справ України, Генпрокурора України щодо політичного переслідування, жорстокого побиття депутата Одеської міської ради від "Опозиційного блоку", секретаря фракції Олексія Єремиці; забезпечення об'єктивного та неупередженого розслідування злочину.</p>
<p>Ігоря Луценка&nbsp; до голови Національного банку України щодо надання стабілізаційних кредитів та кредитів рефінансування, наданих Національним банком України.</p>
<p>Віктора Остапчука до Прем'єр-міністра України щодо забезпечення пенсіонерів, інвалідів та малозабезпечених мешканців селища міського типу Ківшарівка Харківської області поквартирними газовими лічильниками.</p>
<p>Олександра Марченка до голови Київської обласної державної адміністрації щодо необхідності реконструкції Білоцерківського онкологічного диспансеру з добудовою сучасного відділення променевої терапії.</p>
<p>Вадима Кривохатька до Прем'єр-міністра України щодо посилення зацікавленості громадян у наданні соціальних послуг інвалідам та особам, які перебувають у складних життєвих обставинах.</p>
<p>Вадима Кривохатька до Прем'єр-міністра України щодо необхідності перегляду розрахунку субвенції, виходячи з площі об'єднаної територіальної громади та кількості населення сіл, селищ та селищ міського типу, які не є районними центрами.</p>
<p>Ігоря Котвіцького до начальника Служби автомобільних доріг у Житомирській області щодо стану автомобільних доріг у Житомирській області.</p>
<p>Ігоря Котвіцького до начальника Служби автомобільних доріг у Харківській області щодо стану автомобільних доріг у Харківській області.</p>
<p>Оксани Корчинської до секретаря Ради нацбезпеки і оборони України щодо проведення перевірки на відповідність займаній посаді та можливого перевищення службових обов'язків генерал-майора Анатолія Петренка, керівника української сторони Спільного центру з контролю та координації питань припинення вогню та стабілізації лінії розмежування сторін.</p>
<p>Віктора Кривенка до Генерального прокурора України щодо розслідування вбивства у селі Стратин Рогатинського району Івано-Франківської області.</p>
<p>Якова Безбаха до Міністерства внутрішніх справ України, Міністерства юстиції України, Уповноваженого Верховної Ради з прав людини, Державної фіскальної служби України щодо необхідності проведення всебічної перевірки щодо довготривалого невиконання судового рішення про стягнення аліментів та утримання малолітньої дитини, що істотно впливає на забезпечення її потреб.</p>
<p>Якова Безбаха до Вищої ради правосуддя, Уповноваженого Верховної Ради України з прав людини, прокуратури Миколаївської області щодо забезпечення неухильного дотримування гарантій діяльності судді.</p>
<p>Оксани Білозір до Голови правління Публічного акціонерного товариства Комерційний банк "ПриватБанк" щодо виплати вкладу в Публічному акціонерному товаристві "КБ"Приватбанк" родині переселенців з Автономної Республіки Крим, які терміново потребують коштів на лікування.</p>
<p>Юрія Павленка до Прем'єр-міністра України щодо недопущення закриття Курненської загальноосвітньої школи І-ІІ ступенів Пулинського району Житомирської області.</p>
<p>Віталія Гудзенка до Прем'єр-міністра України, міністра фінансів України щодо необхідності виділення коштів (субвенції) з Державного бюджету України на погашення заборгованості з різниці в тарифах за надані послуги з теплопостачання, водопостачання та водовідведення бюджетним організаціям та населенню Ставищенського району Київської області.</p>
<p>Віталія Гудзенка до голови Київської обласної державної адміністрації, тимчасово виконуючої обов'язки міністра охорони здоров'я України щодо забезпечення амбулаторій загальної практики сімейної медицини Білоцерківського, Володарського, Сквирського, Ставищенського, Таращанського та Тетіївського районів Київської області автомобілями швидкої допомоги.</p>
<p>Івана Мельничука до Кабінету Міністрів України, Міністерства освіти і науки України, Міністерства охорони здоров'я, Вінницької обласної державної адміністрації щодо ситуації із закриттям Будецької ЗОШ І-ІІ стенів та Будецького фельдшерського медичного пункту Жмеринського району Вінницької області.</p>
<p>Володимира Гусака до міністра енергетики та вугільної промисловості України щодо надання інформації про наявність заборгованості по виплаті заробітної плати працівникам державних підприємств вугільної галузі, що підпорядковані Міністерству енергетики та вугільної промисловості України станом на 9 годину 17 березня 2017 року.</p>
<p>Віталія Купрія до директора Національного антикорупційного бюро України, Генерального прокурора України щодо корупційної схеми з використанням комунальної власності для розташування зовнішньої реклами.</p>
<p>Групи народних депутатів (Матківського, Мусія, інших.) до міністра культури України щодо необхідності підтримки на державному рівні проведення ІІ Всеукраїнського конкурсу юних музикантів "Франківське підгір'я".</p>
<p>Шановні колеги! Я щиро хочу зачитати всі запити. Це не так просто. Я би просила, я виконую зараз важливу для всіх вас функцію, трошечки тихіше обговорювати запити. Дякую.</p>
<p>Володимира Литвина до Прем'єр-міністра України щодо невідкладного проведення обстеження та забезпечення слуховим апаратом дитини-інваліда за рахунок бюджетних коштів.</p>
<p>Володимира Литвина до Прем'єр-міністра України щодо забезпечення кульшовим суглобом, проведення оперативного втручання з ендопротезуванням та післяопераційного лікування за рахунок бюджетних коштів.</p>
<p>Олександра Ревеги до Прем'єр-міністра України, міністра інфраструктури України, виконуючого обов'язки Голови Державного агентства автомобільних доріг України щодо вжиття заходів щодо капітального ремонту автодороги регіонального значення Р-32 Кременець-Біла Церква (км 246-286).</p>
<p>Олександра Ревеги до Прем'єр-міністра України, міністра оборони України щодо вжиття заходів щодо продовження будівництва житлового будинку у військовому містечку №1 у місті Бердичів Житомирської області.</p>
<p>Сергія Міщенка до міністра соцполітики України щодо критичної ситуації довкола питання призначення субсидії на додаткову площу житла для малозабезпечених непрацездатних осіб, які проживають самі.</p>
<p>Романа Мацоли та Руслана Сольвара до тимчасово виконуючої обов'язки міністра охорони здоров'я України, голови Київської обласної державної адміністрації, голови Хмельницької обласної державної адміністрації щодо забезпечення хворих на гемофілію лікарськими препаратами.</p>
<p>Романа Мацоли до Прем'єр-міністра України щодо врегулювання питання умов оплати праці працівників Державної кримінально-виконавчої служби України, які не мають спеціальних звань.</p>
<p>Віктора Вовка до Кабінету Міністрів України щодо невиконання Кабінетом Міністрів України положень Закону України "Про закордонних українців" в частині затвердження державної цільової програми співпраці із закордонними українцями.</p>
<p>Борислава Розенблата до Прем'єр-міністра України щодо припинення порушень, пов'язаних з розбазарюванням українських надр посадовими особами Державної служби геології та надр України.</p>
<p>Борислава Розенблата до директора Національного антикорупційного бюро України щодо негайного припинення службових правопорушень, вчинених посадовими особами Державної служби геології та надр України.</p>
<p>Сергія Лещенка до голови Національного агентства України з питань запобігання корупції щодо результатів перевірки дотримання Ужгородським міським головою Закону України "Про запобігання корупції".</p>
<p>Олександра Кодоли до Прем'єр-міністра України щодо фінансування реконструкції системи опалення в Носівській загальноосвітній школі І-ІІІ ступенів №2 Чернігівської області.</p>
<p>Олександра Кодоли до Прем'єр-міністра України щодо фінансування проведення капітального ремонту дорожнього покриття вулиць Вороного та Магди в селі Журавка Варвинського району Чернігівської області до відзначення 150-ї річниці з дня народження видатного українського вченого Георгія Вороного.</p>
<p>Олександра Нечаєва до міністра внутрішніх справ України про невідкладність розслідування нападу на депутата Сумської обласної ради від Політичної партії "Опозиційний блок" Володимира Пилипейка, що було скоєно 22 лютого 2017, та притягнення до відповідальності винних.</p>
<p>Максима Бурбака до голови Служби безпеки України щодо перевірки пропаганди сепаратизму на території Чернівецької області.</p>
<p>Івана Спориша до міністра юстиції України щодо зловживання службовим становищем посадових осіб та незаконного внесення відомостей до Державного реєстру речових прав на нерухоме майно.</p>
<p>Анатолія Денисенка до Прем'єр-міністра України щодо стану та перспектив реформування швидкої невідкладної допомоги в Україні.</p>
<p>Василя Яніцького до міністра юстиції України щодо неправомірної діяльності посадових осіб відділу примусового виконання рішень Управління державної виконавчої служби Головного територіального управління юстиції в Рівненській області.</p>
<p>Василя Яніцького до Генерального прокурора України, міністра екології та природних ресурсів, міністра внутрішніх справ, голови Рівненської обласної держадміністрації, прокурора Рівненської області, начальника Головного управління Нацполіції в Рівненській області про знищення великих ділянок лісу на території села Половля Володимирецького району Рівненської області.</p>
<p>Олега Кулініча до начальника Головного управління Нацполіції в Полтавській області щодо обмеження руху великогабаритного та великовагового транспорту на території міста Зіньків Полтавської області.</p>
<p>Олексія Ленського до Прем'єр-міністра щодо співфінансування у 2017 році реконструкції Комунальної установи "Центральна міська лікарня № 1 міста Житомир" з метою забезпечення соціальних гарантій та конституційних прав мешканців Житомирської області.</p>
<p>Андрія Іллєнка до міністра інфраструктури, голови правління публічного акціонерного товариства "Українська залізниця" щодо організації прямого пасажирського сполучення центральних та західних областей України з курортами та туристичними об'єктами Закарпаття.</p>
<p>Андрія Іллєнка до Голови Київської міської держадміністрації, Директора комунального підприємства "Дарницьке лісопаркове господарство" щодо постійних звернень мешканців Деснянського району стосовно утримання лісопаркового господарства в належному санітарному стані.</p>
<p>Анатолія Гіршфельда до Прем'єр-міністра щодо ситуації, яка склалася в 2017 році із розрахунками Державного бюджету по нарахованим пільгам і субсидіям на оплату житлово-комунальних послуг міста Лозова Харківської області.</p>
<p>Сергія Капліна до Генпрокурора щодо необхідності звільнення першого заступника Генерального прокурора України Сторожука за порушення основних засад діяльності прокуратури.</p>
<p>Євгена Балицького та Юрія Бойка до Генпрокурора щодо дестабілізації роботи Мелітопольської міської ради Запорізької області; політичного переслідування та тиску на депутатів від "Опозиційного блоку"; нападів на депутатів та членів їх родин, знищення майна; забезпечення об'єктивного та неупередженого розслідування вказаних злочинів.</p>
<p>Дмитра Колєснікова до Прем'єр-міністра&nbsp; щодо Угоди між Україною та Міжнародним валютним фондом.</p>
<p>Андрія Шипка до міністра фінансів щодо врахування пропозицій громади міста Нікополь Дніпропетровської області стосовно доопрацювання проекту про скасування акцизного податку з реалізації суб'єктами господарювання роздрібної торгівлі тютюнових виробів.</p>
<p>Андрія Шипка до тимчасово виконуючої обов'язки міністра охорони здоров'я щодо вжиття заходів перегляду переліку рідкісних (орфанних) захворювань, зокрема синдром Когана, який встановлено Крістіні Джумі.<a name=Temp></a> перегляду переліку рідкісних (орфанних) захворювань, зокрема синдром Когана, який встановлено Крістіні Джумі.</p>
<p>Олександра Урбанського&nbsp; та Бориса Козиря&nbsp; до Генпрокурора щодо затягування досудового розслідування вбивства Володимира Стасюка.</p>
<p>Олександра Урбанського&nbsp; та Бориса Козиря до Генпрокурора&nbsp; щодо незаконного виділення земельних ділянок на території Новосілківської сільської ради.</p>
<p>Андрія Гальченка до Прем'єр-міністра України щодо забезпечення гарантій соціального захисту пенсіонерів МВС.</p>
<p>Дмитра Тимчука до міністра енергетики та вугільної промисловості України, Тимчасово виконуючого обов`язки директора Державного підприємства "НЕК "Укренерго" щодо поставок електроенергії до тимчасово окупованої Автономної Республіки Крим.</p>
<p>Дмитра Тимчука до міністра соц. політики України, голови Державної служби України у справах ветеранів війни та учасників антитерористичної операції щодо фінансової підтримки з Державного бюджету громадських організацій ветеранів.</p>
<p>Ігоря Алексєєва&nbsp; до голови Хмельницької міської ради щодо надання інформації стосовно впровадження єдиного електронного квитка для громадського транспорту міста Хмельницький.</p>
<p>Олени Сотник до Генерального прокурора України щодо результатів розслідування злочинів у сфері службової діяльності та корупційних злочинів, а також проведення спеціального досудового розслідування за 2016 рік.</p>
<p>Ярослава Маркевича до тимчасово виконуючої обов'язки міністра охорони здоров'я України щодо цін на лікарські засоби.</p>
<p>Ярослава Дубневича&nbsp; до Львівського міського голови щодо задоволення попиту на міський електротранспорт пасажирів автостанція "Західна".</p>
<p>Групи народних депутатів (Бриченка,&nbsp; інших) до міністра екології та природних ресурсів України, міністра фінансів України щодо наближення асигнувань за КПКВ 2407050 "Експлуатація державного водогосподарського комплексу та управління водними ресурсами".</p>
<p>Борислава Берези&nbsp; до голови Київської міської державної адміністрації щодо проведення громадських слухань.</p>
<p>Ольги Бєлькової і Павла Різаненка до голови правління Національної акціонерної компанії "Нафтогаз України", голови Правління Публічного акціонерного товариства "Укрнафта" стосовно надання інформації про правочини, пов'язані з передачею цілісного майнового комплексу Публічного акціонерного товариства "ДНІПРОАЗОТ" в оренду Публічному акціонерному товариству "Укранафта" а також іншої інформації щодо діяльності ПАТ "Укрнафта".</p>
<p>Ігоря Лапіна до голови Національного агентства України з питань запобігання корупції щодо діяльності НАЗК в частині е-декларування.</p>
<p>Павла Дзюблика до Прем'єр-міністра&nbsp; щодо вжиття заходів в питанні боротьби з нелегальним гральним бізнесом в Україні.</p>
<p>Юрія Дерев'янка до голови правління Національної акціонерної компанії "Нафтогаз України", голови Правління Публічного акціонерного товариства "Укрнафта" щодо недопущення ліквідації Прикарпатського управління бурових робіт та інших структурних підрозділів ПАТ інших структурних підрозділів ПАТ "Укрнафта", які розташовані на території Івано-Франківської області, з метою збереження існуючої кількості робочих місць та недопущення порушення прав та інтересів працівників, створення умов для стабільного функціонування нафтогазовидобувної галузі.</p>
<p>Ірини Суслової до голови Житомирської обласної ради щодо недопущення припинення комунального навчального закладу "Житомирська спеціальна загальноосвітня школа-інтернат І-ІІІ ступенів № 1" для дітей із вадами зору.</p>
<p>Дмитра Добродомова до голови Рівненської обласної державної адміністрації, начальника Управління Західного офісу Державної аудиторської служби у Рівненській області, голови Володимирецької районної державної адміністрації Рівненської області щодо процедури призначення соціальної допомоги та фінансування пільгового харчування учнів 1-4 класів загальноосвітніх навчальних закладів Володимирецького району Рівненської області.</p>
<p>Шановні колеги, на цьому зараз згідно Регламенту перерва оголошується на 30 хвилин. І о 12 годині 50 хвилин ми розпочнемо з вами рубрику "Різне". Перерва на 30 хвилин.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, розпочинаємо нашу роботу. Я маю з вами порадитися зараз. Будь ласка, одну секундочку.</p>
<p>Згідно Регламенту є така норма, що народні депутати України, які незадоволені… <i>(Шум у залі)</i> Я… Не перебивайте! Я ж раджусь з вами як з колегою.&nbsp; Ні, ми ще не порадилися.</p>
<p>Згідно Регламенту є така норма, коли депутат, який не задоволений виступом, записується, щоби заявити про свою незгоду відповіддю на&nbsp; запит з трибуни Верховної Ради. От на сьогодні записалися і подали такі&nbsp; незадоволення шість колег – це 18 хвилин.</p>
<p>Я пропоную, щоби зараз&nbsp; ми провели запис на виступи в рубрике "Різне", а в кінці цих виступів я залишу 18 хвилин для виступів незадоволених по запитах.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Значить, з 13 до 14 за наполяганням зали&nbsp; сьогодні виступи на "Різне". Я прошу, я звернуся з листом до лідерів фракцій, щоб вони пояснили, як діяти в такій ситуації, тому що 20 хвилин я не можу сама вигадати, де мені їх взяти.</p>
<p>Шановні колеги, я просто мала публічно оголосити про цю колізію і недосконалість Регламенту і закликати народних депутатів ставити нарешті в наш сесійний розгляд законопроект про зміни до&nbsp; Регламенту, проголосувати, щоб&nbsp; не було таких колізій. Ну, тому що ці 20 хвилин, їх, дійсно, зараз немає де взяти згідно нашого часу.</p>
<p>Я оголошую запис в рубриці "Різне". І зразу інформую, що ми будемо&nbsp; працювати рівно до 14&nbsp; години, рівно одну годину.</p>
<p>Будь ласка, народний депутат Немировський від "Блоку Петра Порошенка", ваш виступ.</p>
<p>Передає слово пані Ірині Сусловій. Будь ласка, пані Ірина&nbsp; і, я так розумію, група підтримки. Будь ласка.</p>
<p>Я перепрошую, пані Ірина, якщо залишиться 20 хвилин у нас сьогодні після всіх виступів в рубриці "Різне", я обов'язково надам час для тих народних депутатів, які незадоволені відповідями на запити. Я так зроблю, добре? Все. Пані Ірина, будь ласка, ваш виступ.</p>
<p>&nbsp;</p>
<p>12:54:45</p>
<p>ГОРВАТ Р.І.</p>
<p>Доброго дня! Роберт Горват, 68 виборчий округ, Закарпатська область, місто Ужгород.</p>
<p>Сьогодні ми б хотіли привернути увагу до ситуації, яка склалася з нашим земляком, громадянином України Едвардом Чікошем. Едвард Чікош – уродженець міста Ужгород, який впродовж 5 років очолював представництво однієї з найбільших українських туристичних компаній в Африці та на Середньому Сході.</p>
<p>Двадцять першого жовтня 2011 року громадянина України Чікоша Едварда Павловича було заарештовано на території Арабської Республіки... Арабської Республіки Єгипет за сфабрикованим звинуваченням. Едвард Чікош був засуджений до довічного позбавлення волі&nbsp; неконституційним надзвичайним судом держбезпеки Єгипту без права на апеляцію, недоведеними мотивами та за відсутності доказів. Під час досудового розслідування не було встановлено жодного свідка, котрий би підтвердив обвинувачення, а справа була розглянута в надзвичайному суді в ході одного засідання, яке тривало декілька хвилин.</p>
<p>Ситуація пояснюється переслідуванням іноземців після революції 2011 року та упереджене ставлення до них з боку тимчасового уряду Єгипту. Жертвами свавілля та ксенофобії стали громадяни США, Канади, Німеччини, Австралії, Франції. Згодом всі іноземці були депортовані згідно указу президента Єгипту № 140.</p>
<p>Ще в листопаді 2014 року Конституційний Суд Єгипту визнав всі судові рішення після революції 2011 року незаконними, але українець наш Едвард Чікош досі сидить в єгипетській тюрмі Лиман Тора.</p>
<p>У грудні 2016 року під час засідання нашої фракції я звернувся до Президента України з проханням особисто втрутитись в ситуацію з приводу засудження до довічного ув'язнення нашого громадянина Едварда Чікоша, який став жертвою авторитарного режиму. Слід зрозуміти, що Арабська Республіка Єгипет не є державою-учасницею Конвенції 1983 року про передачу засуджених осіб. Двосторонні угоди щодо цього з більшістю країн теж відсутні. Попри міжнародне співробітництво, тісні торговельні та економічні зв'язки між країнами, де суттєву частку доходу складають наші туристи – громадяни України, до речі, Едвард Чікош починав туризм в Єгипті, 5 років компанія TEZ TOUR відпрацювала під головуванням Едварда Чікоша і починала розвиток туризму в Єгипті, і Едвард Чікош став жертвою свавілля та ксенофобії, досі перебуває в єгипетській в'язниці.</p>
<p>Я хочу, щоб ми забезпечили екстрадицію, виконати умови передачі засуджених осіб, їх прийняття для відбування покарання, як того вимагає стаття 606 Кримінального процесуального кодексу України. Але це неможливо, адже вирок Едварда Чікоша не набрав і ніколи не набере законної сили. Він перебуває за ґратами за єгипетським Законом № 162 від 1958 року, а це означає, що вирок набирає законної сили лише після аутентифікації Президентом Єгипту. Це ще жодного разу в історії Арабської Республіки не відбувалося.</p>
<p>Сьогодні з цієї високої трибуни вчергове прошу вас, пане Президент, як гарант прав і свобод…</p>
<p>&nbsp;</p>
<p>ГОЛОВУЮЧИЙ. Дайте завершити одну хвилину, будь ласка.</p>
<p>&nbsp;</p>
<p>ГОРВАТ Р.І. Як гарант прав і свобод людини і громадянина, звернутись до свого єгипетського колеги Абдель Фаттах ас-Сісі та зробити все можливе для повернення громадянина України Чікоша Едварда Павловича на Батьківщину. Прошу вважати мій виступ офіційним депутатським запитом. Якщо ми всі не долучимося до повернення Едварда Чікоша додому, то у нас ще на одного українця стане менше.</p>
<p>Дякую всім колегам. Чекаємо на відповідь. Дуже надіємося, пане Президент, що ви нам допоможете. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу оформити це звернення народних депутатів як&nbsp; депутатське звернення. Спрямувати його на Адміністрацію Президента і на Міністерство закордонних справ.</p>
<p>Будь ласка,&nbsp; наступний народний депутат Міщенко. Вас запрошуємо до слова.&nbsp;&nbsp;</p>
<p>&nbsp;</p>
<p>12:58:48</p>
<p>МІЩЕНКО С.Г.</p>
<p>Сергій Міщенко, 98 округ, Київщина.</p>
<p>Шановні громадяни України! Шановні колеги! Сьогодні у мене буде виступ, це фактично звершення до Прем’єр-міністра, тому що, на жаль,&nbsp; починаючи з 6 лютого цього року майже не заміченою пройшла Постанова Кабінету Міністрів, яка&nbsp; понижує соціальну норму по газу для населення&nbsp; України з 5,5 кубометрів на один квадратний метр до 5. Ви пам'ятаєте, що минулого року було 7 квадратних… кубометрів на один квадратний метр. Зараз уже буде з першого травня 5.</p>
<p>Коли мені відповів Кабінет Міністрів, міністр надав&nbsp; відповідь, чому&nbsp; це відбувається, я вам зацитую: "За інформацією регіональних органів&nbsp; соціального захисту населення газопостачальними підприємствами повернуто до бюджету… 14 мільярдів гривень&nbsp; невикористаних сум субсидій на опалення". Тобто 14 мільярдів зекономили, і тому треба понизити цю норму.</p>
<p>Але я питаю зараз людей, питаю у тому числі депутатів-мажоритарщиків, які їздять&nbsp; на округ: вони бачили, як наші пенсіонери, як самотні люди перезимували цю зиму? Вони одягають&nbsp; останнє на себе:&nbsp; всю одежу, укутуються в полотенця і покривала. У них в будинках 10-12 градусів тепла. Для того, щоб зекономити на газу, масово відмовляються…</p>
<p>У мене в Бориспільському районі, в Згурівському районі комісії, які мають давати право на&nbsp; все…&nbsp; на всю площу житла, а не тільки на 48 квадратних метрів, відмовляють. Знаєте, які причини? От в Згурівському районі у мене відмовили дідусю&nbsp; під 90 років, тому що, бачите, у нього син – священик. Що це за відмова? Де це в законі написано, що, якщо у тебе син&nbsp; священик, то ти неповинен мати право на всю площу житла отримати право на цю субсидію.</p>
<p>Тому… Я розумію, коли в кабінетах міністрів, Прем'єр-міністра дуже тепло, і коли вони не їздять по селам, і не дивляться, як люди перезимують, зимують, як вони виживають, то зрозуміло, що вони не знають і не бачать цих проблем. Тому я просто раджу Прем'єр-міністру і міністру поїхати не так далеко, тут от в Бориспільській чи в Згурівський, чи в Яготинський район, і подивитися, як люди, чи в Переяслав-Хмельницький, подивитися, як люди самотні виживають і як вони мерзнуть. От тоді може совість прокинеться.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний колега.</p>
<p>Будь ласка, Ірина Суслова, ваш виступ тепер.&nbsp; Передає Солов'ю. Будь ласка.</p>
<p>&nbsp;</p>
<p>13:02:07</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття.</p>
<p>Шановна пані головуюча, я прошу оформити мій виступ як депутатський запит.</p>
<p>Шановні колеги! Шановний український народ! Хочу звернути увагу до того питання, з яким до мене масово звертаються мешканці і жителі мого округу, а, зокрема, обслуговуючий та технічний персонал бюджетних установ у зв'язку з тою ситуацією, катастрофічною, яка, на жаль, може скластись з їх фінансовим забезпечення.</p>
<p>Для прикладу, в Снятинському, Косівському та Верховинському районах у зв'язку з правильним, абсолютно правильним, кроком щодо підняття мінімальної заробітної плати до 3 тисяч 200, на жаль, склалась практично критична ситуація, коли на заробітну технічного і обслуговуючого персоналу вистачає коштів всього-на-всього на 6-7 місяців. Депутати районних рад неодноразово піднімають це питання. Мало того, підготовлені і направлені відповідні звернення, але, на жаль, реакції від центральних органів виконавчої влади станом на цю хвилину немає.</p>
<p>Хочу нагадати, що місяць тому з високої парламентської трибуни і під час "години запитань до Уряду" я підняв питання щодо недостатності базової дотації, яка виділяється з державного бюджету на утримання бюджетних установ, є недостатнім особливо в гірських населених пунктах.</p>
<p>Оскільки специфіка цих територій говорить про те, що не можна однаково фінансувати, для прикладу, школу чи лікарню, чи поліклініку в Києві, і для прикладу, фінансувати таку ж школу чи поліклініку, чи лікарню в гірських населених пунктах, у Верховині чи в Косові. Оскільки кожен розуміє, що видатки на утримання цих бюджетних установ абсолютно різні.</p>
<p>Хочу зауважити, що під час "години запитань до Уряду" Прем'єр-міністр України дав відповідне доручення Міністерству фінансів переглянути розмір базової дотації і збільшити її на коефіцієнт гірських населених пунктів, щоб забезпечити фінансування обслуговуючого і технічного персоналу на належному рівні.</p>
<p>Проте, хочу зауважити, що станом на цю хвилину дане доручення не виконано. Міністерство фінансів не переглянуло розмір базової дотації саме гірським населеним пунктам і гірським районам. Тому вчергове звертаюсь до Прем'єр-міністра України Володимира Борисовича Гройсмана проконтролювати хід виконання вашого доручення та вжити всіх засобів і механізмів впливу для того, щоб базова дотація на обслуговування, на утримання технічного персоналу, обслуговуючого персоналу, який виконує важливі для держави функції в гірських населених пунктах, в 2017 році…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякуємо. Щоб всі, зрозуміло, щоб всі були покарані в цій історії.</p>
<p>Будь ласка, наступний народний депутат Іван Спориш. Будь ласка, пане Іване. Я просто буду заощаджувати час, дякую.</p>
<p>&nbsp;</p>
<p>13:05:30</p>
<p>СПОРИШ І.Д.</p>
<p>Шановні народні депутати, які залишилися в залі, шановна президія! Звичайно, сьогодні ми разом з вами і вчора розглядали Закон про запобігання корупції. І це є справедливо. Тому що всі повинні писати електронні декларації, всі повинні бути рівні перед законом. І я рахую, що кожен у зв'язку з тим, що цей закон уже в нас є, діє, повинен свої статки показувати. Але разом з тим сьогодні суттєво, щоб депутати сільської ради заповнювали електронні декларації. Ну казалось би, депутат сільської ради, якщо дійсно десь в радіусі десь від центральних міст, 100 кілометрів і більше, я знаю, що сільський голова просить сільських депутатів іти ставати депутатами. Зовсім інша ситуація це, звичайно, села, які біля Києва, села, які біля нашої Вінниці, села, які біля великих обласних центрів, да, там можуть бути депутати сільської ради ще більш корупційні чим не знати хто. Але разом з тим ми повинні якось продумати, щоб ці сільські депутати взагалі не повинні заповнювати електронну декларацію, які взагалі віддалені від центральних областей і таке інше. Я думаю, що це ще питання майбутнього.</p>
<p>Я хотів також ще звернутися з цієї трибуни до міністра юстиції Петренка. Я вам скажу, що от кожен раз ми говоримо у залі за захоплення земель, і так воно і є. І до сих пір всі фракції говорять, виступаючи звідси, що йде великими олігархами, великими холдингами захоплення земель. Саме у нас на Вінниччині є компанія "Кряж і К", яка також робить все, щоб забирати у простих фермерів паї, забирати даже ті паї, які ще не закінчилися у людей. Вони через так званих державних реєстраторів, а ми знаємо, шановний міністре Петренко, що таких державних реєстраторів наплодилося вже на кожному углу. І так само в нас в "Кряж і К" є такий Ямпіль, Гальжбіївка, там є державний реєстратор. Я вам скажу, що дали йому якусь, можливо, хто його знає, як, скільки його підкупили чи ні, це повинно бути слідство, але разом з тим даже ті паї, які ще до 20-22-го року, він їх реєструє, немає різниці абсолютно для нього, що вони ще діють.</p>
<p>Я думаю, що ми повинні тут звернути увагу. Я считаю, що це повинен бути мій депутатський запит. І тому я прошу його, пані головуюча, що це до міністра юстиції, щоб це був мій депутатський запит. Тому я прошу, щоб все-таки можна було&nbsp; в даному питанні розібратися, щоб все-таки всі були перед законом рівні,&nbsp; і олігархи, і ті всі захватчики земель фермерських, щоб вони також за щось відповідали, а не чим більше коштів у них в карманах, тим більше вони можуть людей викупити і купити, і таке інше. Я дуже дякую.</p>
<p>&nbsp;</p>
<p>ГОЛОВУЮЧИЙ. Прошу оформити як депутатське звернення-запит виступ народного депутата Спориша.</p>
<p>І зараз до слова запрошується народний депутат Юрій Тимошенко.</p>
<p>&nbsp;</p>
<p>13:08:47</p>
<p>ТИМОШЕНКО Ю.В.</p>
<p>Слава Ісусу Христу! Колеги, чи підраховував хто-небудь з вас коли-небудь скільки часу займає, до прикладу, прийняття одного законопроекту в першому читанні згідно Регламенту за скороченою процедурою? Підрахуйте, це ж елементарно. І поділіть тоді кількість робочого часу на це число і ви побачите, що в ідеалі протягом робочого дня можна прийняти максимум 20-22 закони в першому читанні, а, коли ще закони є в другому читанні з сотнями поправок. Тим не менш, кожного дня нам роздають порядок денний, в якому від 40 до 60, а часом і більше запропонованих законопроектів.</p>
<p>Чому це робиться? Тому, що якісь темні і мутні сили в секретаріаті, в регламентному комітеті аж ніяк не з ідеологічних міркувань мають можливість тасувати, образно кажучи, ту колоду з нашими запропонованими законопроектами, щоб поставити наперед ті свої, які їм потрібні і запхати якнайдалі фактично похоронити ті, які їм не потрібні. Просте питання: чому нас ділять на простих і на рафінованих. Чому деякі мої законопроекти уже більше двох років отут у Верховній Раді подані і не розглядаються, як до прикладу, закон, на який чекають всі атошники, про безкоштовне право розмитнити атошникам і членам загиблих родин бодай одну машину, одну і назавжди.</p>
<p>Далі. Дивіться, не так давно, а це вже скоро рік, я подав законопроект під номером&nbsp; 4771, який називається "щодо утвердження статусу української мови як єдиної державної мови".&nbsp; Про це ніхто не згадав на відміну від того, що десь&nbsp; недавно дехто подав подібний законопроект, то про це кричали всі засоби масової інформації, і тут мало не знати, мало бум&nbsp; який тут творився. А мій чомусь навіть не те, що&nbsp; не подали до цього часу, навіть не згадали. Чому? Всього лиш, бо там пишеться: "Виступ промовляється з трибуни Верховної Ради України ведеться державною мовою крім випадків, коли більшістю від зареєстрованих у залі народних депутатів йому надано дозвіл виступити іншою мовою".&nbsp;</p>
<p>Пане Президенте, будь ласка, наведіть порядок з цією ситуацією. Ви можете вплинути на те, щоби нас не ділили на кращих і на гірших, нехай всі закони, крім ваших невідкладних, розглядаються за порядком подання. Зупиніть цю найвищу корупцію. Оце поховання одних законів і…</p>
<p>&nbsp;</p>
<p>ГОЛОВУЮЧИЙ. Дякую. Пане Юрію,&nbsp; сьогодні не даємо додатковий час, щоб всі встигли виступити.</p>
<p>Будь ласка, наступний виступ народного депутата Барни. Прошу, Олег Барна,&nbsp; вас до слова.&nbsp;</p>
<p>&nbsp;</p>
<p>13:12:15</p>
<p>БАРНА О.С.</p>
<p>Доброго дня, український народе! Особливу турботу&nbsp; на місцях викликають кадрові призначення на посади керівників управлінь, регіональних управлінь, зокрема в кожній області. Тому дивними бувають такі моменти, коли якийсь чиновник, який проживає в Харкові чи в Києві, подаючи&nbsp; на конкурс документи, їх чомусь виграє і призначається на відповідну посаду&nbsp; начальника управління&nbsp; далеко від місця&nbsp; свого проживання –&nbsp; чи в Тернополі, чи Львові, чи інших.&nbsp; Таким чином можна відверто сказати,&nbsp; що в цьому є певні скриті корупційні ризики, тому що навряд чи зарплата&nbsp; цього чиновника&nbsp; на новій посаді може покрити ті ж самі видатки, які пов’язані з переїздами і з'їздами до родини і оплату відповідно&nbsp; оренди житла, яке він буде винаймати за місцем своєї нібито нової роботи. А хіба в регіонах недостатньо спеціалістів, які&nbsp; якісно можуть виконувати роботу, знаючи відповідно цей регіон краще? Тим паче можна було би звернути увагу таку по прикладу представника Антимонопольного комітету в Тернопільській області, який за більше півроку своєї діяльності ні разу не з'явився на нараду до голови Тернопільської обласної держадміністрації. Немає ніяких відповідно заперечень чи справ нього щодо скачків пального монопольних по всіх заправках, щодо інших наслідків господарської діяльності певних об'єднань, що потребує значного втручання діяльності антимонопольних структур.</p>
<p>Другий момент, який я хочу зачепити, це, звертаючись безпосередньо до Прем'єр-міністра, міністра аграрної політики. Починається посівна, Тернопільщина – це аграрний регіон, але склалася така ситуація, що українські аграрії стали заручниками внутрішньої політичної боротьби за сфери економічного впливу. В результаті чого три українські заводи, які виготовляли мінеральні добрива, в котрий рік вже простоюють. А натомість українські аграрії змушені закупляти мінеральні добрива у Росії, у країни-агресора, фінансуючи відповідно їхню економіку, тому що земля наша потребує безпосередньо поваги, потребує відповідно турботи про неї. Бо, якщо хочете виростити урожай, ми повинні&nbsp; щось і закласти&nbsp; в землю.</p>
<p>З даного приводу я хочу звернутися до Прем'єр-міністра і міністра аграрної політики, керівника Антимонопольного комітету України, щоб нарешті сховали свої власні амбіції, деякі представники, які мають вплив на вирішення цієї проблеми, а почали думати більше про Україну, про українське село, про українських народ і про свої обов'язки перед державою. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, що вклались в регламент.</p>
<p>Будь ласка,&nbsp; народний депутат Буглак, від так само "Блоку Петра Порошенка". Будь ласка, ваш виступ.</p>
<p>Народного депутата Буглак немає, йдемо далі. Пані Оксана Продан передає слово народному депутату Дерев'янку. Будь ласка, пане Дерев'янко.&nbsp;</p>
<p>&nbsp;</p>
<p>13:15:33</p>
<p>ДЕРЕВ’ЯНКО Ю.Б.</p>
<p>Юрій Дерев'янко, політична партія "Воля".</p>
<p>Шановні колеги! Шановні українці! Що ми зараз бачимо в нашому залі, яка кількість депутатів? Менше, мабуть, як кілька десятків депутатів, менше, як сотня депутатів, при тому, що на початку сьогодні сесійного&nbsp; дня було зареєстровано понад&nbsp; 300 народних депутатів.</p>
<p>Депутати не ходять&nbsp; на роботу. Чому їх сьогодні немає, чому ми сьогодні&nbsp; не ухвалюємо закони? Де вони всі є? Це ті люди, яким українці дали свої голоси, яким делегували захищати їх права, і сьогодні ми бачимо таку ганьбу у сесійній залі Верховної Ради.</p>
<p>Ми живемо у парламентсько-президентській країні, де&nbsp; бачимо такі тенденції, що Президент поступово узурповує владу, а парламент робить вигляд, що нічого не відбувається. Ми повинні&nbsp; як парламент взяти відповідальність за те, що відбувається в країні, і ухвалювати і захищати конституційні права і інтереси наших громадян.</p>
<p>Партія "Воля" пропонує запровадити кримінальну відповідальність за прогули без поважної причини засідань Верховної Ради&nbsp; і за прогули, якщо така кількість прогулів більша, як половина чи комітетів, чи засідань Верховної Ради. У нас є такі рекордсмени, які взагалі не ходять до Верховної Ради, і тут питання дуже чітко має стояти: або працюєш, або йди геть!</p>
<p>Мало того, основна мета – не стільки посадити, скільки, відповідно до Конституції, отримати рішення суду, вирок суду по кримінальній справі для того, щоб була можливість такого депутата звільнити від його повноважень.</p>
<p>Зверніть увагу на те, що відсутність депутатів призводить до подальшого "кнопкодавства". Відповідно до даних руху "Чесно" рекордсменами "кнопкодавства" є БПП – 75 випадків, "Відродження" – 52 випадки, "Народний фронт" – 27 випадків.</p>
<p>Партія "Воля"&nbsp; вимагає також впровадити законопроект 2064, який передбачає також кримінальну відповідальність за "кнопкодавство". Уявіть собі: 75, 52, 27 фактів – це ті факти, які стосуються підробки Законів України, це ті факти, які стосуються неособистого голосування.</p>
<p>Ми&nbsp; вимагаємо поставити ці законопроекти у порядок денний, ми вимагаємо, щоб ці законопроекти були підтримані українським парламентом для того, щоб ми могли здійснювати самоочищення українського парламенту, депутатів, які не хочуть працювати, нехай ідуть геть, але ви&nbsp; чудово знаєте, що ми маємо недоторканість сьогодні, що ми маємо конституційні норми, які захищають народного депутата. Тому єдиний спосіб – це кримінальне провадження, це фіксація факту, це вирок суду по кримінальному провадженню, і абсолютно, відповідно до Конституції, звільнення такого народного депутата. Також партія "Воля" пропонує внести зміни до Регламенту, в яких передбачити також фіксацію відсутності депутатів на комітетах. Адже величезна кількість законопроектів, важливих сьогодні для українського народу, не розглядаються на комітетах в зв'язку із тим, що там немає кворуму.</p>
<p>Тому, шановні колеги, вимагаємо від керівництва Верховної Ради&nbsp; включення в порядок денний законопроектів 6203, 2064. І прошу вас, вашої підтримки для того, щоб парламент міг очиститися і ефективно працювати в інтересах українського народу. Дякую вам за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, народний депутат Буглак є в залі, він передає слово народному депутату Антонищуку. Він просто не почув моєї, мого заклику йти виступити з трибуни.</p>
<p>Будь ласка, народний депутат Антонищак.</p>
<p>&nbsp;</p>
<p>13:18:52</p>
<p>АНТОНИЩАК А.Ф.</p>
<p>Доброго дня, народе України! Доброго дня, шановні народні депутати! Хочу спочатку згадати 21 лютого 2014 року, коли загони "Самооборони Майдану" взяли під контроль весь урядовий квартал, під охорону. Коли ми вночі 21 лютого розчищали тут Маріїнський палац… Маріїнський парк. Тоді в нього неможливо було зайти. Стояв свист, стояв шум, величезна енергетика. Це плакали душі наших загиблих побратимів.</p>
<p>Півтора року часу мені, учаснику Майдану, знадобилося для того, щоб я перший раз увійшов в Маріїнський палац. Зараз... Маріїнський парк. Зараз я туди ходжу регулярно, кожен день. І що ж я там бачу? Я бачу там пам'ятник більшовицькій хунті, яка зробила збройне повстання у 1918 році. Які на заводі, згуртувавшись на заводі Артема, вдарили в спину молодій Українській Народній Республіці, відтягнувши тим самим збройні сили з чернігівського напрямку, куди рвалася кліка Муравйова, і тим самим добивши Українську Народну Республіку.</p>
<p>Я вам хочу зачитати табличку, ви можете піти подивитися, яка там зараз встановлена на цьому монументі:&nbsp; "Вічна слава учасникам Січневого збройного повстання 1918 року в Києві, які загинули в боротьбі за Владу Рад".&nbsp; Рік часу пройшов з того моменту, коли ми прийняли Закон про декомунізацію. В серці України, в серці Києві стоїть пам'ятник-нагадування радянській хунті!</p>
<p>Тому від імені народних депутатів, які підписалися під запитом, звертаюсь до мера Києва з проханням демонтувати зазначений пам'ятник, розробити проект та встановити на цьому місці пам'ятник учасникам Революції Гідності 2013-2014 року.</p>
<p>Пані головуюча, прошу вважати мій виступ як депутатський запит. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу оформити як депутатське звернення. Запит потребує іншої реєстрації.</p>
<p>І, будь ласка, наступний – народний депутат Лівік. Передає слово Кривенку. Будь ласка, пане Кривенко. І потім – Олег Ляшко.</p>
<p>&nbsp;</p>
<p>13:21:57</p>
<p>КРИВЕНКО В.М.</p>
<p>Доброго дня, шановні колеги, шановний український народе. Віктор Кривенко, Народний Рух України. Завтра в нас дуже сумна річниця: 18-й рік, як убили В'ячеслава Чорновола. І я хочу до вас усіх звернутися і закликати всіх колег – народних депутатів, хто поїде на мажоритарні округи, організувати колективи, організувати свої політичні сили – і вийти до меморіальних дощок В'ячеслава Максимовича, вийти до пам'ятників в тих містах, де вони є. Тому що Чорновіл не належить лише Народному Руху України, це український герой, який всім своїм життям довів, що він постать, яка може стояти в один рівень із Бандерою, з Мазепою і з іншими українськими героями. Я просив би вас вшанувати його пам'ять хвилиною мовчання.</p>
<p><i>(Хвилина мовчання)</i></p>
<p>Дякую.</p>
<p>Подякувати хотів вам ще за те, що ми зібрали понад&nbsp; 300 підписів народних депутатів і направили звернення більше місяця тому, на який немає жодної реакції, до нашої Генеральної прокуратури. Тому що понад три роки тому суд скасував закриття кримінальної справи,&nbsp; яка була сфальсифікована, де було написано, що це просто всього-на-всього&nbsp; банальне&nbsp; ДТП. Вся країна знає, що Чорновола вбили, Бориспільський суд&nbsp; сказав, що це було таке… ну&nbsp; випадкове ДТП. І три роки нічого не робиться.</p>
<p>Триста депутатів перший раз в історії українського парламенту підписали звернення з вимогою це розслідування активізувати. Більше місяця пройшло – жодної інформації.&nbsp;</p>
<p>Я хотів би повторити ще раз те, що всі знають, що є матеріали, як добивали кастетом. Чотири дірки в голові! Коли була ексгумація, випадково череп знищився. Просто впустили. Ну це ж… так буває, да.&nbsp; Ну як так? просто впустили. Є матеріали по подушкам безпеки – що було втручання в новий автомобіль "Тойота". Є покази. Є унікальні кар'єрні злети&nbsp; окремих генералів, які зараз в Запоріжжі командують областями, а до цього були начальниками ДАІ сусідніх районів, де&nbsp; машини проїжджали по Чорноволу.</p>
<p>Тому я хочу попросити вас всіх в рамках Року Чорновола, який оголошений в цьому році, посприяти на своїх територіях, щоб вулиці в містах були, де ще немає; дошки, повідкривайте, будь ласка,&nbsp; де ще немає; уроки в школах проведіть, організуйте так, як на Черкащині зараз плануються і завтра вшануйте його пам'ять, будь ласка. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Будь ласка,&nbsp; Олег Ляшко. І потім – депутат Папієв.</p>
<p>&nbsp;</p>
<p>13:25:12</p>
<p>ЛЯШКО О.В.</p>
<p>Олег Ляшко, Радикальна партія. Шановні українці!&nbsp; Шановні колеги депутати!&nbsp; Парадокс, але в Конституції України немає&nbsp; жодного слова згадки про&nbsp; українського селянина і про українського фермера. Україна, яка колись була житницею колишнього Радянського Союзу і півсвіту, сьогодні&nbsp; не вшановує ні фермерів, ні селян.</p>
<p>Фракція Радикальної партії ініціювала зміни до Конституції України, до статті 41, де ми пропонуємо визначити, що основою аграрного устрою України є фермерське господарство. Сьогодні влада нам розказує, що треба ринок земель. Що таке ринок земель? Вони хочуть запустити сюди латифундії, транснаціональні корпорації, для того щоб деребанити землю, для того щоб українські селяни залишилися батраками на своїй рідній землі.</p>
<p>Саме тому ми ініціювали зміни до Конституції, щоб навічно, я наголошую, закріпити право на господарювання на землі фермерам, українським селянам. За два дні 174 народних депутатів України підписали ці зміни до Конституції, які ми сьогодні реєструємо. Я вважаю, що ці зміни мають негайно бути розглянуті для того, щоб не дати роздерибанити землю, тому що ринок земель це не для українських селян, не для українських дітей, не для української держави, а ринок земель для транснаціональних корпорацій, які прийдуть, посіють соєві культури, рапс, соняшник, зберуть швидко врожай і вивезуть за кордон. Як минулого року, 66 мільйонів тонн&nbsp;&nbsp; зібраних зернових –&nbsp; за кордон вивезли більше 40 мільйонів тонн. А в селі немає корови, в селі немає порося, немає соціальної сфери, закривають дитячі садки і школи.</p>
<p>Тому ми вимагаємо невідкладно проголосувати, закріпити право господарювання на землі українському селянинові&nbsp; і закріпити це право у Конституції України.</p>
<p>А далі, це вимоги до уряду, про радикальну зміну політики до села. У першу чергу підтримку тваринництва, розробка нового закону про обіг земель, де передбачити, що орендарі, які орендують землю, мають обов'язково дотримуватися сівозміни. Обов'язково, коли береш в оренду землю, щоб її брав лише той, хто живе в цій місцевості, щоб податки платились лише в ту сільську громаду, де орендується земля, щоб частина коштів зароблених ішла на соціальну сферу.&nbsp; І, найголовніше, це підняти пенсії для, які по 30, по 40, по 50 років прогорбатились в колгоспі, і мають копійчані пенсії і порепані руки! Тому ми вимагаємо від уряду підвищення пенсій, підвищення зарплат для українців!</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Папієв. І потім Матківський.</p>
<p>&nbsp;</p>
<p>13:28:27</p>
<p>ПАПІЄВ М.М.</p>
<p>Дякую. Шановні народні депутати, шановні колеги! Ті, хто залишились в залі. Ну, це вже звично і для нас, і для громадян України, бачити таку кількість народних депутатів України. Але, тим не менш, я кожному з вас вдячний за присутність.</p>
<p>Дивіться. У нас пройшло два пленарних тижні поспіль. І фактично ті, хто присутні, то ми підводимо підсумок цих двох пленарних тижнів. І кожний задає собі питання, що ж ми корисного зробили для людей, яку серйозну проблему ми для людей вирішили?</p>
<p>Знаєте, якщо підійти до цього питання об'єктивно, навіть не критично, а просто об'єктивно, то ми мусимо один одному сказати, що ми фактично жодної комплексної проблеми протягом цих двох тижнів не вирішили. І це проблема всіх, і коаліції, і опозиції. Проблема нас всіх. Ми неправильно формуємо порядок денний.</p>
<p>От, навіть вчора. Хто заважав нам вчора взяти проблему переміщених осіб, взяти всі сім законів, які є, пройти і вирішити її комплексно? Ми вирішили тільки три закони. А головний 4794, так до нього і не дійшли.</p>
<p>Вчора почали займатися проблемою "Южмашу", вирішили одну, тобто один закон, який стосується списання штрафів, там пені і інших речей, щоб вивести якось з фінансового колапсу. Але не вирішили головного питання, питання для людей,&nbsp; це 94 мільйони гривень для того, щоб виплатити людям заробітну плату.</p>
<p>І отак у нас по кожній проблемі немає комплексного підходу. Немає практично взагалі законів від уряду. Коли таке було? Завжди не менше ніж 50 відсотків законопроектів у Верховній Раді України були законопроекти від уряду. Зараз це одиниці і десь, і десь колись.</p>
<p>От, зараз ми їдемо по округах. Я приїду в Чернівецьку область. У мене спитають люди: "Шановні ви вирішили проблему автомашин з іноземною реєстрацією. Це ж величезна проблема конкретних людей. Тобто вони зараз знаходяться у такому законодавчому повітрі. Бо чомусь, якщо уряду не подобається закон 5567, нехай запропонують свою концепцію. Але фактично це люди, які лишилися безправно поруч з поліцейськими. Фактично, ви ж знаєте, що більше половини цих машин вже знято з реєстрації. І люди ж пропонують: давайте ми будемо платити в бюджет державі 120 євро на рік. Якщо взяти офіційні дані, а я не вірю їм так, а неофіційно це більше громадян України і мільйон автомобілів, які є. Тобто люди пропонують дати 120 мільйонів євро в бюджет України, що дозволить в 10 областях зробити дороги. Ми законом прийняли б рішення, щоб вони мали цивільне страхування, і все, і вони тоді повноправні учасники руху. Так давайте вирішимо, це мільйон…</p>
<p>&nbsp;</p>
<p>ГОЛОВУЮЧИЙ. Дякую, пане Михайле.</p>
<p>Будь ласка, Матківський, народний депутат, вас до слова. І потім народний депутат Лозовий.&nbsp;</p>
<p>&nbsp;</p>
<p>13:31:45</p>
<p>МАТКІВСЬКИЙ Б.М.</p>
<p>Шановна пані головуюча, прошу вважати мій виступ депутатським зверненням до Прем'єр-міністра Володимира Борисовича Гройсмана.</p>
<p>Спираючись на рішення Івано-Франківської та Тернопільської обласних рад, 5 районних, 35 міських, селищних, сільських рад, науковців, екологів щодо заборони будівництва каскаду з шести Верхньодністровського&nbsp; ГЕС, яке передбачено пунктом Програми розвитку гідроенергетики до 2026 року. Звертаюсь до Володимира Гройсмана почути наші аргументи та ретельно проаналізувати їх.</p>
<p>У мене є відповідь на наше звернення від Міністерства екології, де чітко вказано, що згідно закону перед затвердженням даної програми повинно проводитися державна екологічна експертиза, а щодо будівництва Верхньодністровської ГЕС на території пам'ятки природи Дністровських каньйонів, позиція – категорично проти, оскільки це унікальне місце входить в "Сім чудес України" та є туристичною родзинкою України. Занепокоєння цим питанням вже висловили навіть уряди сусідніх держав. Також ми отримали відповідь від Кабінету Міністрів за підписом пана Степана Кубіва, в якій говориться про те, що перед будівництвом буде проведено техніко-економічне обґрунтування, яке згідно рішення… згідно раніше оголошеному тендеру обійдеться в 155 мільйонів гривень державних коштів. Я вважаю, що витрачати 155 мільйонів гривень на виготовлення техніко-економічного обґрунтування - проекту, який вже не узгоджений громадою, буде марнотратством.</p>
<p>Також наші активісти разом з фахівцями з альтернативних джерел електроенергії прорахували ефективність каскаду з шести ГЕС. Отже, в програмі заявлена сумарна потужність всіх шести ГЕС&nbsp; 390 мегават та річне вироблення електроенергії в 710 мільйонів… 710 мільйонів кіловат/годин. Що, уявіть собі, говорить про капіталовкладення в сумі 1 мільярд 100 мільйонів євро. Це європейський кредит.</p>
<p>Якщо побудувати систему сонячних електростанцій з такою з потужністю та капіталовкладенням, то це буде складати всього 400 мільйонів євро, тобто майже в 3 рази дешевше. Термін реалізації – до двох років. Окупність в рази менше по несприянню місцевих громад забезпечення екосистеми.</p>
<p>Стосовно вітрових станцій, розрахунок орієнтовно аналогічний сонячним. Економія – 700 мільйонів державних коштів. Це, насправді, ефективність та якісна альтернатива загубному будівництву каскаду ГЕС.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Андрій Лозовий. І потім – народний депутат Лубінець.</p>
<p>&nbsp;</p>
<p>13:35:05</p>
<p>ЛОЗОВОЙ А.С.</p>
<p>Андрій Лозовий, Радикальна партія. Не нашкодь! – Noli nocere! Базовий принцип лікаря і фармацевта, який є в клятві Гіппократа. Зараз ми бачимо, що замість того, щоб думати про те, як не нашкодити, наш уряд лише шкодить медицині, шкодить галузі охорони здоров'я.</p>
<p>Так звана реформа з формуванням госпітальних округів викликає лише збурення місцевих громад, становить загрозу того, що багато лікарів, в тому числі профільних фахівців, лишаться без роботи, а&nbsp; мільйони українців будуть позбавлені, внаслідок бездумної реформи цієї&nbsp; будуть позбавлені&nbsp; базового, закріпленого в Конституції&nbsp; права на охорону здоров'я.</p>
<p>Ви подивіться, що відбувається. На моїй рідній Рівненщині формують аби як, замість п'яти, мінімум п'яти округів, роблять три. Ситуація критична в Харківській області, де вже призупинили. Ситуація критична на Одещині, на Черкащині. В багатьох інших областях є десятки звернень місцевих рад, тому що люди виють на цю&nbsp; так звану реформу.</p>
<p>Відтак,&nbsp; Радикальна партія вимагає, проконсультувавшись з лікарями, отримавши десятки, сотні звернень місцевих громадян, формування&nbsp; госпітальних округів має формуватися вже після того, як будуть сформовані і проведені вибори в об'єднані територіальні громади. Саме громада, саме люди мають визначати межі госпітального округу, а не&nbsp; Мінрегіонбуд, яке навіть не&nbsp; профільне міністерство і навіщо взяло ці повноваження, і поки що приносить шкоди. Реформу слід проводити тільки&nbsp; створивши відповідну законодавчу&nbsp; базу, якої зараз немає і чітко передбачити джерела фінансування, багато громад просто не зможуть забезпечити лікарню, за якою закріплять 200 тисяч громадян на обслуговування. Наприклад, на Буковині в Чернівецькій області має бути мінімум п’ять госпітальних округів, вони&nbsp; хочуть зробити чотири, а базова загроза по всій&nbsp; в чому? В тому, що мільйони людей,&nbsp; особливо люди старшого віку, особливо селяни, вони&nbsp; не матимуть можливості доїхати тому що у нас жахливий стан доріг, про це всі знають&nbsp; і всі говорять, але на жаль,&nbsp; дуже повільно ця ситуація вирішується і люди просто не знатимуть як їм доїхати.</p>
<p>Далі. Так бездумно як сьогодні відбувається&nbsp; так звана реформа із створенням госпітальних округів, можуть&nbsp; в районних&nbsp; лікарнях особливо лишитися без роботи профільні лікарі, а відповідно люди без права, без можливості захистити&nbsp; своє&nbsp; здоров'я і звернутися&nbsp; до того, чи іншого спеціаліста, їх просто поскорочують вигнавши фахівців на вулицю. І сьогодні наша позиція, ми закликаємо призупинити дію пунктів 3 і 4 Постанови&nbsp; Кабміну № 932&nbsp; про затвердження порядку створення госпітальних округів до відпрацювання профільним Міністерством охорони здоров'я повного пакету необхідних нормативно-правових документів. Дякую.</p>
<p>&nbsp;</p>
<p>ГОЛОВУЮЧИЙ. Дякую, що вклались в регламент.</p>
<p>Будь ласка,&nbsp; народний депутат Лубінець і потім – Мосійчук.</p>
<p>&nbsp;</p>
<p>13:38:22</p>
<p>ЛУБІНЕЦЬ Д.В.</p>
<p>Доброго дня! Лубінець Дмитро Валерійович, мажоритарний виборчий округ № 60, Донецька область. Колеги,&nbsp; завтра відзначається 25-річчя з дня заснування Служби безпеки України. Тому я хотів би подякувати від всієї Верховної Ради, від себе особисто за все, що працівники Служби безпеки України роблять для України, захищають. І, дійсно, я можу сказати, що, якщо б не СБУ, то моя рідна Волноваха була б захоплена. Тому хочу вас привітати і сказати, що високим професіоналізмом, працездатністю, мужністю і відвагою ви заслужили пошану і визнання.</p>
<p>Окремі слова подяки і пошани ветеранам СБУ, що віддали багато сили, здоров'я не легкій праці по захисту України. З нагоди професійного свята бажаю всім військовослужбовцям, працівникам, ветеранам Служби безпеки України міцного здоров'я, благополуччя, натхнення нових професійних успіхів. І нехай щодня ваше життя буде щасливим, радісним і саме головне, щоб з усіх ротацій ви повертались додому і вас&nbsp; чекали родини, діти і наша ненька Україна, врешті-решт перемогла.</p>
<p>І так само хочу розказати, що в 2014 році все відбувалось з того, що у нас з міст українських, міст на Донеччині зникали українські прапори. І зараз, знаєте, для нас дежавю, 2017 рік, три роки пройшло, три роки війни, але у нас знову повторення 2014 року. 22 березня у місті Добропілля відбулася сесія міської ради, де наприкінці засідання місцевий депутат Микола Стрепоченко підняв питання, яке турбує місцевих мешканців: куди поділись з вулиць міста державні прапори. І ви, знаєте, із здивуванням була відповідь мера Андрія Аксьонова, людини, яка неодноразово публічно висказувала свої позиції та симпатії "ДНР"-"ЛНР" та&nbsp; Російській Федерації, він відповів, що йому, далі йде пряма мова: "Йому не потрібні ці рвані тряпки, щоб вони майоріли в Добропіллі".</p>
<p>Вдумайтесь: три роки йде війна, і в нас один з мерів Донецької області, який відкрито, на сесії, заявляє, що український прапор – це рвана тряпка, що він не буде повертати ні українські символи, ні борди "Добропілля – це Україна" на свої місця.</p>
<p>Тому, користуючись нагодою, я хочу, щоб цей мій виступ був як депутатське звернення. Хочу, щоб ви всі, народні депутати, знали, що, на жаль, у нас законодавство таке, що дозволяє знаходитись на&nbsp; своїх місцях відвертих&nbsp; сепаратистів, відвертих людей, які пропагують&nbsp; відділення від України.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я сьогодні нікому не даю, шановний пане Дмитре, щоб всі встигли закінчити, нікому не даю 15 секунд, на яких наполягають.</p>
<p>&nbsp;Мосійчук, будь ласка. І потім – народний&nbsp; депутат Найєм.</p>
<p>&nbsp;</p>
<p>13:41:45</p>
<p>МОСІЙЧУК І.В.</p>
<p>Шановні колеги, шановний український народе! Хочу присвятити сьогоднішній свій виступ викликам, які постали цього тижня перед українською нацією і державою.</p>
<p>Почалося все з того, що на Рівненщині з'явилася "бурштинова народна республіка", почали знову перекривати дороги, залізниці люди, які займаються, організовані злочинні групи, які займаються незаконним видобутком бурштину.</p>
<p>І це було б неможливо, якби вони не мали політичної "крыши", адже&nbsp; в Рівненській обласній раді фракція "Батьківщина", яку очолює Микола Кущерук і його маріонетка – голова облради Драганчук прямо виділяють земельні наділи підконтрольним фірмам авторитета кримінального Холика. І це було б неможливо, якби в цьому парламентському залі не сиділи різного роду "пельмени", які їх покривають.</p>
<p>В той же час на Житомирщині голова обласної ради&nbsp; колишня Лабунська надає мовчазну згоду на виділення земельних ділянок фірмам голови фракції "Батьківщини" в Олевській райраді, мовчазну згоду надає. І таким чином вони окуповують Полісся, знищують Полісся, знищують екологію. І я покладаю повну відповідальність за бурштиновий безлад на Поліссі на партію "Батьківщина", яка отримує звідти фінанси.&nbsp;</p>
<p>Інші виклики ми отримали вчора. В результаті теракту, диверсії, яка була здійснена в Балаклії на Харківщині, коли були знищені найбільш артсклади в Україні і політичного вбивства в центрі Києва. Питання: як маємо відповідати на це агресору? У мене є відповідь: мусимо підтримати боротьбу вільних народів, народів, які ведуть збройну боротьбу проти Московії. Вчора чеченські повстанці атакували базу російської гвардії. Шестеро герої загинуло, але із собою вони забрали життя окупантів. Вони продемонстрували, що Чечня бореться і буде боротися.</p>
<p>Як народний депутат України висловлюю підтримку всім поневоленим народам Кавказу. І закликаю український уряд надати політичну, інформаційну, військову підтримку, адже в єдності боротьби проти Кремля –&nbsp; запорука нашої перемоги.</p>
<p>Слава Україні! Слава нації! Слава вільній Ічкерії!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановний колего, ви покемонів ловите тут чи що ви робите?</p>
<p>Будь ласка, Найєма народного депутата я прошу до трибуни.</p>
<p>Покемонів ловіть у кулуарах, будь ласка, не у Верховній Раді України, не тут.</p>
<p>Прошу&nbsp; вас.</p>
<p>&nbsp;</p>
<p>13:45:03</p>
<p>НАЙЄМ М.</p>
<p>Шановні колеги, я б хотів сьогодні сказати про ті поправки, які вчора вніс парламент в Закон про протидію корупції, який стосується електронного декларування. Справа в тому, що ми вчора, дійсно, зробили гарну річ і дуже корисну, захистивши військовослужбовців від того, щоб вони декларували свої статки, тому що це для них є загрозою. Але, скориставшись цією нагодою, деякі наші партнери з коаліції – конкретно народні депутати "Народного фронту", - внесли поправки, які нанесли дуже великий удар по громадянському суспільству. Але, на жаль, ця інформація є не першою і новою. Справа в тому, що ця справа обговорювалась конкретно в кабінеті Президента України. Насправді ідея про те, щоб атакувати громадянське суспільство, а саме громадські організації, які займаються протидією корупції, виникла саме там. На жаль, ця інформація обговорювалась разом з Президентом, разом з так званою стратегічною сімкою, і саме там народжувалась ця ідея. Більше того, подібні поправки вже вносились в парламент руками інших народних депутатів. На жаль, вони на той момент не пройшли – і їх зараз внесли ще раз. І ми вже бачимо, що є результат.</p>
<p>Що це означає? Ну, по-перше, це означає, що команда Президента і його партнери, які осліплені жагою помсти громадянському суспільству, внесли законопроект, який фактично б'є по всім громадським організаціям, які так чи інакше зараз мають декларувати свої стати в будь-якому разі. Більше того, всі організації, які з ними співпрацюють, також мають вносити свої статки. Це те саме громадянське суспільство, яке ще три роки тому розкривало справу по Межигір'ю, розкривало справу по "вишкам Бойка", по Євро-2012, по Курченку, по схемам Злочевського, по схемам Клюєва. Всі ці матеріали зараз лягли в основу кримінальних справ, на яких зараз піариться влада і конкретно Генеральна прокуратура.</p>
<p>І зараз в Президента є дилема. Якщо він не підпише цей законопроект до 1 квітня, всі військовослужбовці підпадають під відповідальність і мають підписувати по них протоколи про відповідальність. Якщо ж він підписує цей закон, він оголошує відкриту війну всьому громадянському суспільству.</p>
<p>Я знаю, що в цьому залі є партнери і є депутати, які були проти цього. Я вдячний пану Олегу Ляшку, який також, я знаю, був проти того, щоб ми атакували громадянське суспільство. Я вдячний Андрію Парубію, який був проти цього і не голосував за ці поправки. Я вдячний іншим народним депутатам, які не голосували. Але за це голосував "Опозиційний блок", за це голосував "Блок Петра Порошенка" і "Народний фронт".</p>
<p>Ми пропонуємо Президенту зараз підписати, можливо, цей законопроект, але внести негайно зміни в цей законопроект, своїм рішенням внести дуже швидко в цей законопроект, який змінить це і скасує ці поправки, і щоб ми мали можливість це проголосувати тут&nbsp; в залі разом з "Блоком Петра Порошенка", "Народним фронтом", Радикальною партією, "Самопоміччю" і&nbsp; "Батьківщиною". Я думаю, це ми&nbsp; проголосуємо, але це залежить зараз від Президента, він має це зробити вже на цьому тижні.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Ігор Луценко. І потім – народний депутат Галасюк.&nbsp; Будь ласка,&nbsp; пане Ігоре.</p>
<p>Передаєте слово, будь ласка, Євтушку. Лубінець. Лубінець.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні колеги, я головую на засіданні. Будь ласка,&nbsp; Євтушок і потім – Галасюк.</p>
<p>&nbsp;</p>
<p>13:48:47</p>
<p>ЄВТУШОК С.М.&nbsp;</p>
<p>Дякую. Я дуже дякую, пані головуюча.</p>
<p><i>(Шум у залі) </i></p>
<p>&nbsp;</p>
<p>ГОЛОВУЮЧИЙ.&nbsp; Я перепрошую. Я перепрошую.</p>
<p>Народний депутат Лубінець , ви будете виступати зараз з трибуни? Ви будете виступати зараз?&nbsp; Будь ласка,&nbsp; народний депутат Галасюк.</p>
<p>Я перепрошую, народний депутат Євтушок. З'ясувалося, що вам не передали слово. Мене ввели в оману. <i>(Шум у залі) </i>Мене ввели в оману.</p>
<p>Будь ласка,&nbsp; я прошу Галасюка.</p>
<p>&nbsp;</p>
<p>13:49:22</p>
<p>ГАЛАСЮК В.В.</p>
<p>Шановний український народе! Шановні колеги народні депутати! Фракція Радикальної партії зареєструвала в парламенті&nbsp; проект Закону 6217 про підвищення мінімальної заробітної платні в Україні до 5 тисяч гривень з жовтня 2017 року.</p>
<p>Це якраз той випадок, коли немає жодного&nbsp; сенсу&nbsp; дискутувати щодо суті самого законопроекту і його необхідності. Тут дискутувати&nbsp; можна тільки про&nbsp; шляхи досягнення цієї мети.</p>
<p>Фракція Радикальної партії запропонувала фінансові джерела і конкретний механізм, завдяки якому в Україні можна підвищити соціальні стандарти без додаткових кредитів МВФ, без додаткової емісії грошових коштів, за рахунок внутрішніх резервів, за рахунок реструктуризації внутрішнього&nbsp; державного боргу, подолання контрабанди на митниці за рахунок більш жорсткого контролю трансфертного ціноутворення і деофшоризація економіки. Все це дозволить суттєво підвищити соціальні стандарти в Україні.</p>
<p>Що означає ця ініціативи для українців? Понад 7,5 мільйонів громадян отримають підвищення заробітної платні. Підвищення заробітної платні 2,5 мільйонів українців, які працюють в бюджетних установах, складатиме 10-20 відсотків додатково, який вони отримають. Це плюс 2 мільярди гривень надходження військового збору. Додаткові надходження податку з доходів фізичних осіб. Це зменшення дефіцити Пенсійного фонду. Це масштабна детінізація. Це виведення з тіні практично третини заробітної платні, яка сьогодні виплачується в конвертах у приватному секторі економіки. Все це в інтересах України та українців.</p>
<p>Шановні колеги, я наголошую на тому, що наша економіка, наш валовий внутрішній продукт на 70 відсотків формується за рахунок видатків домогосподарств. Тобто, коли ми з вами заробляємо і витрачаємо кошти в крамницях, в аптеках, платимо за послуги, економіка зростає. Коли цього не відбувається, економіка занепадає, і уряд іде з простягнутою рукою за новими кредитами Міжнародного валютного фонду.</p>
<p>Ми пропонуємо радикальну зміну економічної монетарної політики України. Більш того, підвищення мінімальної заробітної платні є лише одним з елементів антикризового плану розвитку економіки, який ми з Олегом Ляшком, з колегами запропонували відкрито і публічно Президенту України, Прем'єр-міністру і спікеру Верховної Ради. Ми зробили це абсолютно відкрито, на відміну від секретного меморандуму з МВФ, в якому міститься, в тому числі вимога не піднімати соціальні стандарти в Україні. Сьогодні людський капітал в Україні репресований. Ми закликаємо владу зняти економічні санкції з власного народу і підвищити купівельну спроможність громадян для соціальної справедливості і зростання економіки.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Спориш передає слово своєму колезі Кривенку. І потім – народний депутат Побер.</p>
<p>Прошу, будь ласка.</p>
<p>&nbsp;</p>
<p>13:52:45</p>
<p>КРИВЕНКО В.М.</p>
<p>Віктор Кривенко, "Народний Рух України". Перш за все я хочу подякувати Антикорупційному бюро України, яке арештувало 185 мільйонів гривень, які належать одеситам і які все ж таки Одеська мерія на чолі зі своїм очільником не побоялися і перерахували тій фірмі-посереднику, яка продала їй приміщення за 185 мільйонів гривень.</p>
<p>Тільки одна особливість. За 5 місяців чи 6 місяців до цього вони купили його за 11 мільйонів гривень. Це помічник пана Ківалова, який працює, як нам кажуть, в його університеті викладає десь на кафедрі. Усвідомте, за 6 місяців 11 мільйонів гривень – 185 мільйонів гривень.</p>
<p>І тепер вони приймають рішення ще понад 100 мільйонів гривень на ремонт цих приміщень. В Одесі немає черги в садочки? В Одесі вирішені всі питання по лікарням, по приймальним відділенням? Все чудово у вас, що ви себе так дозволяєте грабувати? Як може бути така ситуація, коли фактично 300 мільйонів гривень тільки по одній операції?!</p>
<p>Ми піднімали питання так само і по крадіжці грошей на питання землі для кладовища. От, я закликаю колег антикорупціонерів і всіх інших колег депутатів, Лещенка, Мустафу Найєма, що займіться цим питанням, Радикальна партія. Ми не впораємося. Єдиний, хто протистоїть на сьогодні в Одесі цій воровкуватій владі – "Народний Рух України".</p>
<p>Але "труханівський майдан" перший, другий майдан, багато сил там були присутніми. Рухівці – одні з найактивніших. Я хочу подякувати всім побратимам, які також там працювали.</p>
<p>Час, який залишився, я хочу подякувати тим колегам депутатам, які вчора підтримали "Південмаш", і фракції "Батьківщина", фракції Радикальної партії за їхній Закон 5113, який, як і по "Антонова", там, де був мій закон так само, розстрочив зобов'язання. Бо два виходи. Або на металобрухт різати, або все ж таки шукати варіанти трансформації цих підприємств, їхньої ринкової реформації і зберігати їх.</p>
<p>Мій закон 5693, це закон по заробітній платі для південмашівців, які, при всій моїй великій повазі до шахтарів, нічим не гірші за шахтарів. Всі члени бюджетного комітету підписалися, зголосилися на підтримку цього законопроекту. На жаль, вчора у залі не вистачило всього-на-всього двоє голосів. Можливо мобілізації не вистачило, можливо відповідальності не вистачило, а можливо популізму у когось занадто багато. І я дякую тим керівникам фракцій і груп, які взяли на себе зобов'язання, що наступного тижня пленарного ми обов'язково ці питання вирішимо. І завод, на якому все ще працює 7 тисяч людей, який працює в одноденку, де люди звільняються, і їх намагаються різними сірими&nbsp; шляхами вивозити у Росію, тому що там же немає ракетників, що вони будуть державою вшановані. І вимагаємо від уряду нарешті реформ в ракетно-космічній галузі.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>Будь ласка, народний депутат Кривошея, якому передає слово його колега пан Побер. Колеги, це останній виступ, тому що ми до другої години сьогодні працюємо. Дуже дякую.</p>
<p>&nbsp;</p>
<p>13:56:09</p>
<p>КРИВОШЕЯ Г.Г.</p>
<p>Доброго дня. Геннадій Кривошея, фракція "Народний фронт". Дякую колезі за передане слово.</p>
<p>Шановні колеги, я хотів би звернути увагу не стільки у розрізі питання, як такої проблематики і осудження, засудження когось, але у тому розрізі, що ми дуже багато говоримо про результати роботи територіальних громад. І всі депутати досить активно це відстоюють. Це позиція, яку піднімає і досить активно відстоює і Прем'єр-міністр, і уряд. І ми як парламентарі приймаємо дуже багато рішень тут в парламенті, приймаємо законних змін, які необхідно.</p>
<p>Однак, є проблеми, зокрема у Київській області&nbsp; про те, що на місцях ці громади ніяким чином не доходять до логічного кінця і немає фактично їхнього створення. По факту на сьогоднішній день, відповідно тих даних, які є в Інтернеті, на сьогоднішній день в Київській області створено лише дві територіальні громади. Мені прикро, що, в принципі, центральна область України на сьогоднішній день знаходиться і плете задніх.</p>
<p>І тому я як народний депутат, який працює саме в Київській області, хотів би звернути на це увагу голову обласної адміністрації і голову обласної ради. Шановні можновладці, шановні колеги, я просив би вас досить суттєво підійти до цієї проблеми, тому що, наприклад, у Київській області у Богуславському районі питання, яке я піднімаю фактично про створення двох територіальних громад Медвинської і Богуславської, вже&nbsp; висить в повітрі більше ніж рік.</p>
<p>На сьогодні день нібито проводяться робочі наради, зустрічі, результатів ніяких немає. Є відповідні рішення, є перспективний план, а територіальних громад немає. По факту це є просто проблемою того, що, наприклад, тільки ці дві територіальні громади, які можуть стати і будуть, я переконаний в цьому, втрачають додаткове фінансування на сьогоднішній день, яке ми плануємо і тут голосуємо в парламенті щодо надання відповідних субвенцій на підтримку шкіл, дитячих садочків, взагалі на розвиток інфраструктури.</p>
<p>І на сьогоднішній день, я вважаю, що саме територіальні громади це є одним із перспективних розвитків наших сільських місцевостей. І тому я хотів би ще раз звернутися до керівництва обласної ради і обласної адміністрації негайно провести всі відповідні наради і дати поштовх тому, змусити відповідних чиновників робити все для того, щоб ми все-таки розпочали розширене відповідно до затвердженого перспективного плану створення територіальних громад в Київській області. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, я хочу подякувати всім народним депутатам, які взяли участь сьогодні в рубриці "Різне". Я хочу нагадати, що в нас залишилися народні депутати України, які не змогли сьогодні скористатися своїм повним правом виступити з трибуни відносно свого незадоволення тими відповідями, які прийшли на їх депутатські запити від інших органів виконавчої влади. Я хочу наголосити, що в нас просто накопичилося дуже багато запитів народних депутатів у зв'язку з довгою перервою в роботі нашої сесійної, а також у зв'язку з тим, що минулої п'ятниці сесійної проводився спеціальний захід, це Урочисте засідання, присвячене сторіччю Української революції. І тому наступної сесійної п'ятниці ті депутати, які є незадоволеними щодо відповідей на їх запити, зможуть виступити.</p>
<p>Також я хочу, користуючись нагодою, звернутися до органів виконавчої влади з проханням надавати комплексні всебічні відповіді на запити народних депутатів, щоб в нас було менше незадоволених.</p>
<p>Шановні колеги, дозвольте нагадати вам, що наступного тижня народні депутати працюють з виборцями. Дуже прошу вас всіх відправитися на виборчі округи, спілкуватися з виборцями, бути відкритими і обов'язково працювати тиждень в округах.&nbsp;</p>
<p>А чергове пленарне засідання Верховної Ради&nbsp; України відбудеться у вівторок&nbsp; 4 квітня, о 10 годині.</p>
<p>Ранкове засідання Верховної Ради&nbsp; України оголошую закритим. Дякую всім.</p>
<p>&nbsp;</p>

