Стенограма пленарного засідання
17 березня 2014
&nbsp;
<p align=center>ЗАСІДАННЯ ДВАНАДЦЯТЕ</p>
<p align=center>Сесійний зал Верховної Ради України</p>
<p align=center>17 березня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Шановні народні депутати! Я інформую, що у нас сьогодні день народження народного депутата Пригодського Антона Вікентійовича. А всіх депутатів прошу сідати на свої місця, підготуватися до реєстрації. Прошу включити систему "Рада" і провести реєстрацію народних депутатів.</p>
<p>10:04:49</p>
<p>В залі зареєструвалося&nbsp;264 народних депутата.</p>
<p>Верховна Рада розпочинає свою роботу.</p>
<p>Шановні колеги! Сьогодні дуже відповідальний день для парламенту України. Враховуючи небезпеку прямого військового вторгнення, враховуючи продовження агресії в Автономній Республіці Крим, яку Російська Федерація планує або пробує прикрити фальшивим фарсом під назвою "референдум", який ніколи не буде визнаний ні Україною, ні всім цивілізованим світом. Враховуючи всю цю небезпеку, мною був підписаний Указ про часткову мобілізацію.</p>
<p>Цей Указ вступає в силу тільки після схвалення його Верховною Радою. Тому перше питання, яке ми повинні розглянути сьогодні, це, безумовно, проект Закону України про затвердження Указу про часткову мобілізацію. З цим пов'язане питання, яке також ми повинні розглянути, це стосується Закону про військовий резерв. Для того, щоб забезпечити в умовах економічної і страшної кризи фінансування армії, а у нас немає іншого вибору, ми повинні це зробити, уряд вчора провів засідання і вніс на розгляд парламенту зміни до бюджету на поточний рік. Мета цих змін, ще раз повторюю, це фінансування першочергових потреб Збройних Сил і Національної гвардії. Саме ці принципові питання, шановні колеги, ми повинні розглянути. Я би просив, щоб у нас була трансляція на вулиці, тому що люди зібрались біля Верховної Ради, хочуть чути, про що говорить Верховна Рада, які рішення приймають.</p>
<p>В той же час, перед початком засідання мені на стіл поклали заяву двох фракцій – Партії регіонів та депутатської фракції Комуністичної партії України, які вимагають провести перерву. Я звертаюсь до представників цих фракцій, вам потрібна перерва чи виголосити заяву? <i>(Шум у залі)</i></p>
<p>&nbsp;Фракції, шановні колеги, настоюють на перерві. Є пропозиція, шановні колеги, відповідно до Регламенту вони мають на це право, 15 хвилин ми робимо перерву. Немає заперечень, шановні колеги? Я прошу депутатів не розходитись, керівників фракцій зайти до кабінету Голови Верховної Ради.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p>ГОЛОВУЮЧИЙ. Шановні депутати, я прошу сідати на свої робочі місця. Ми продовжуємо роботу Верховної Ради України.</p>
<p>Я звертаюсь до Секретаріату, прошу дати оголошення, щоб всі народні депутати повернулись з кулуарів до залу для того, щоб приймати дуже відповідальні і важливі рішення, рішення, від яких залежить обороноздатність нашої країни.</p>
<p>Шановні народні депутати! Ми починаємо розгляд проекту Закону про затвердження Указу Президента України "Про часткову мобілізацію". Доповідає&nbsp; Секретар Ради національної безпеки і оборони Парубій Андрій Володимирович. Будь ласка.</p>
<p>Я нагадую, що це питання не потребує включення до порядку денного&nbsp; і вноситься до порядку денного автоматично у випадку підписання відповідного указу. По процедурі. Шановні колеги, є пропозиція, щоб ми обговори від фракцій. Нема заперечень? Саме таким чином будемо працювати.</p>
<p>Будь ласка, Андрію Володимировичу.</p>
<p>&nbsp;</p>
<p>ПАРУБІЙ А.В.</p>
<p>Парубій Андрій. &nbsp;Відповідно до статті 4 Закону України "Про Раду національної безпеки і оборони" на її засіданні за ініціативи виконуючого обов'язки Президента було запропоновано оголосити в Україні часткову мобілізацію. Відповідне рішення було оформлено Указом, який згідно з Конституцією та Законом України "Про оборону України" повинно бути схвалено Верховною Радою України.</p>
<p>Я хочу повністю зачитати Указ Президента України "Про часткову мобілізацію".</p>
<p>Суспільно-політична ситуація на Кримському півострові загострилася. Мають місце неприхована агресія, захоплення російською стороною частини території Автономної Республіки Крим та міста Севастополя. Незаконно створеними збройними формуваннями проросійського спрямування за підтримки військових підрозділів Збройних сил Російської Федерації захоплюються та блокуються будівлі органів державної влади, органів влади в Автономній Республіці Крим, аеропорти, суходільні та морські транспортні комунікації, органи військового управління, військові частини та установи Збройних Сил України, що дислоковані на Кримському півострові.</p>
<p>У зв'язку з різким ускладненням внутрішньополітичної обстановки, втручанням Російської Федерації у внутрішні справи України, зростанням соціальної напруги в Автономній Республіці Крим і місті Севастополі та відповідно до пунктів 1, 17, 20, частини першої статті 106, статті 112 Конституції України постановляю:</p>
<p>Перше. Оголосити та провести часткову мобілізацію (далі –&nbsp; мобілізація).</p>
<p>Друге. Мобілізацію провести на території Вінницької, Волинської, Дніпропетровської, Донецької і Житомирської, Закарпатської, Запорізької, Івано-Франківської, Київської, Кіровоградської, Луганської, Львівської, Миколаївської, Одеської, Полтавської, Рівненської, Сумської, Тернопільської, Харківської, Херсонської, Хмельницької, Черкаської, Чернівецької, Чернігівських областей міста Києва.&nbsp;</p>
<p>Мобілізацію на Автономної Республіки Крим та міста Севастополя здійснити з числа громадян, які в добровільному порядку висунули бажання бути призваними на військову службу, в тому числі шляхом прибуття до військових комісаріатів і військових частин.</p>
<p>Третє. Мобілізація проводиться протягом 45 днів із дня набрання чинності цим указом.</p>
<p>Четверте. Голові Служби безпеки України, начальнику Управління Державної охорони України, голові Службі зовнішньої розвідки України, Вищому командуванню Національної гвардії України, керівникам центральних органів виконавчої влади, які мають у своєму підпорядкуванні військові формування України, Оперативно-рятувальну службу цивільного захисту перевести підпорядковані військові формування України *** Оперативно-рятувальну службу цивільного захисту на організацію та штати воєнного часу.</p>
<p>П'яте. Призив військовозобов'язаних, у тому числі резервістів та постановку транспортних засобів для забезпечення потреб Збройних Сил України, Національної гвардії України здійснити в обсягах, визначених мобілізаційними планами з урахуванням резерву.</p>
<p>Шосте. Місцевим органам виконавчої влади за участю органів місцевого самоврядування організувати та забезпечити в установленому порядку:</p>
<p>Перше. Своєчасне оповіщення і прибуття громадян, які призиваються на військову службу. Прибуття техніки на збірні пункти та у військові частини.</p>
<p>Друге. Виділення тимчасових будівель, споруд, земельних ділянок, транспортних та інших матеріально-технічних засобів, надання послуг Збройним Силам України, Національній гвардії України, іншим військовим формуванням України відповідно до мобілізаційних планів.</p>
<p>Сьоме. Кабінету Міністрів&nbsp; України забезпечити фінансування та вжити в межах повноважень інших заходів, пов'язаних з оголошенням та проведенням часткової мобілізації.</p>
<p>Цей указ набирає чинності після його затвердження Верховною Радою України. Виконуючий обов'язки Президента України, Голова Верховної Ради України – Олександр Турчинов.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, є питання до доповідача? Будь ласка, запишіться на питання від фракцій.</p>
<p>Слово надається народному депутату Чернякову, фракція "Свобода".</p>
<p>&nbsp;</p>
<p>10:57:26</p>
<p>ЧЕРНЯКОВ В.В.</p>
<p>Прошу передати слово Олексію Кайді.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Кайди.</p>
<p>&nbsp;</p>
<p>10:57:30</p>
<p>КАЙДА О.П.</p>
<p>Дякую. Олексій Кайда, фракція Всеукраїнського об'єднання "Свобода".</p>
<p>Шановний доповідач, є запитання: чому саме 45 днів? Можливо, скоротити, як мінімум, до 30 днів і приблизно орієнтовна кількість, які планується мобілізувати в першу чергу? Дякую.</p>
<p>&nbsp;</p>
<p>ПАРУБІЙ А.В. Дякую вам за запитання.</p>
<p><a name=Temp></a>Насправді, термін для мобілізації, який передбачений законом, є максимальний. Насправді набагато швидше буде здійснено і в стані&nbsp; здійснити мобілізацію. Передбачено щодо Збройних сил України буде мобілізовано 20 тисяч громадян України, і в Національну гвардію України ще 20 тисяч. Буквально вчора у неділю, була проведена нарада по питанню Національної гвардії. Зараз дані доручення про передачу об’єктів і створення мобілізаційних центрів, і власне, для, по національній гвардії, і в Збройних силах України вже підготовлюється широкомасштабна робота для того, щоб мобілізація була проведена в набагато стисліше терміни. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Павловський, "Батьківщина".</p>
<p>&nbsp;</p>
<p>10:58:51</p>
<p>ПАВЛОВСЬКИЙ А.М.</p>
<p>Андрій Павловський, "Батьківщина". Прошу передати слово Миколі Томенку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Миколи Томенко</p>
<p>&nbsp;</p>
<p>10:58:58</p>
<p>ТОМЕНКО М.В.</p>
<p>Ми підтримуємо даний документ, вважаємо його важливим і вчасним, з огляду на ситуацію, яка сталася. Звичайно, тут мене запитували, звідки могли взятися цифри референдуму і я відповів, що це сенсаційні цифри. Тому що ми сподівалися, що буде 101 відсоток. Тому що так, як організовувалося і як забезпечувалося, і під стволами автоматів&nbsp; як проводилося, як би, якісь інші адекватні цифри оцінити на референдумі навряд чи було би. Але наше прохання до вас наступне. Що крім військової складової, очевидно треба активізувати роботу Міністерства внутрішніх справ, прокуратури і Служби безпеки. Ми ж прекрасно розуміємо, що абсолютна більшість провокацій на Сході України зчинена громадянами Росії, які належать до неонацистських організацій. Очевидно, це треба інформувати, люди повинні про це знати…</p>
<p>&nbsp;</p>
<p>ПАРУБІЙ А.В. Дякую за питання.</p>
<p>Хотів би підтвердити ваші слова про те, що насправді на Півдні і на Сході України сьогодні намагаються здійснювати провокації, в тому числі не просто громадяни Російської Федерації, наголошую, не просто громадяни, а працівники елітних підрозділів,&nbsp; які намагаються прибути на територію України&nbsp; зі зброєю і які власне&nbsp; намагаються виконати спільний план, який передбачав&nbsp; і передбачає такий сценарій в південно-східних областях як це було в Криму.</p>
<p>На вчора, це я можу говорити відповідально, вони планували&nbsp; під умовною назвою "Русская весна" здійснити захоплення обласних&nbsp; адміністрацій, здійснити захоплення органів державної влади в південно-східних областях. На віче вони планували обрання народних губернаторів і через тиждень планували так&nbsp; званий "хресний похід" &nbsp;на Київ.</p>
<p>Була проведена мобілізація&nbsp; і не зважаючи на те, що стан сьогодні&nbsp;&nbsp; в міліції не є, скажемо …</p>
<p>&nbsp;</p>
<p>ГОЛОВУЮЧИЙ.&nbsp; Дайте можливість завершити.</p>
<p>&nbsp;</p>
<p>ПАРУБІЙ А.В. … стан міліції, скажемо,&nbsp;&nbsp; після подій, які мали місце в&nbsp; Україні, лишається складним, тим не менше, було зосереджено необхідні підрозділи&nbsp; в тих областях.&nbsp; І не зважаючи на те, що ситуація лишається складною, ситуація лишається напруженою, все-таки вчора&nbsp; той план, який вони&nbsp; за кордоном планували, він не був здійснений. І є підстави стверджувати, що ті заходи,&nbsp; які здійснювались і здійснюються, на сьогодні є достатніми, щоб не допустити повторення кримського сценарію в південно-східних областях&nbsp; України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Гордієнко, Компартія&nbsp; України, народний депутат.</p>
<p>&nbsp;</p>
<p>11:01:56</p>
<p>ГОРДІЄНКО С.В.</p>
<p>Сергій Гордієнко,&nbsp; фракція&nbsp; Компартії&nbsp; України, Полтавщина. В мене&nbsp; два запитання до головуючого і до доповідача.&nbsp;</p>
<p>Будь ласка, скажіть&nbsp; тут для депутатів і для всього українського загалу, що таке "часткова мобілізація"? Це раз.</p>
<p>І друге. Чи не вважаєте ви, що необхідно термінове призначення&nbsp; голів районних державних адміністрацій тих, які є, бо плани мобілізації&nbsp; сьогодні залежать від скоординованих дій в тому числі і органів місцевої виконавчої влади. А сьогодні цього немає, як це буде забезпечуватись. І повинні бути призначені абсолютно авторитетні&nbsp;&nbsp; люди, яким сьогодні саме довіряють&nbsp; райони і саме регіони. &nbsp;Дякую.</p>
<p>&nbsp;</p>
<p>ПАРУБІЙ А.В. Дякую вам.</p>
<p>Я з вашого дозволу зачитаю пункт закону, який звучить так: "Часткова мобілізація може проводитись в окремих місцевостях держави, а також стосуватись певної частини національної економіки Збройних Сил України, інших військових формувань, сил цивільного захисту, підприємств, установ і організацій". Для визначення тих об'ємів, які на сьогодні нами передбачені для мобілізації Збройні Сили Україні и для Національної гвардії, в тому указі є достатньо умов для того, щоб здійснити необхідні мобілізаційні заходи. Це питання стосується не тільки Збройних Сил України, а й економічного блоку. Тому з нами було проведено спільне засідання Ради Національної безпеки і оборони і також прем'єр-міністра, і нашого економічного блоку в уряді. Були прораховані кошти, а це не малі кошти, тому що йдеться не тільки про призов, а йдеться про необхідність швидкого і повноцінного озброєння тих людей, які призиваються в армію. Була визначена сума, були прораховані механізми фінансування і вчора на своєму засіданні Кабінет Міністрів України прийняв необхідні рішення, виділення…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ПАРУБІЙ А.В. … майже 7 мільярдів для забезпечення тих потреб, які передбачені в Указі Президента. Отже, необхідні заходи здійснені і сьогодні справа стоїть тільки за тим, щоб Верховна Рада України, як це передбачено законом і Конституцією, проголосувала і затвердила цей указ. Дякую вам.</p>
<p>&nbsp;</p>
<p>ГОЛОВУЮЧИЙ. Слово надається народному депутату Герман, Партія регіонів.</p>
<p>&nbsp;</p>
<p>11:04:20</p>
<p>ГЕРМАН Г.М.</p>
<p>Шановний пане Секретар, я прошу вас підкреслити обов'язковість слова "добровільна мобілізація", коли йдеться виключно про всі регіони України, не лише про Крим, як у вас зазначено, а про всі регіони, особливо, східні, щоб не збурювати там ситуацію, щоб не накручувати на протести матерів, які не розуміють, що діється і бояться громадянської війни. Слово "добровільна мобілізація" дасть можливість нам зберегти спокій на східних регіонах України. Дякую.</p>
<p>&nbsp;</p>
<p>ПАРУБІЙ А.В. Дякую за запитання.</p>
<p>Але насправді механізм мобілізації чітко виписаний і передбачений Законом України про мобілізаційну підготовку та мобілізацію в статті 4. І тільки опираючись на статтю закону України, ми можемо і повинні проводити мобілізацію. І тому в Указі Президента є чітке посилання, власне, на цю статтю і згідно Закону України проводиться мобілізація.&nbsp; В Національній гвардії України буде значна частина, власне, контрактників, але всі інші мобілізаційні заходи будуть проводитись опираючись на Закон України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я хочу прокоментувати відповідь на це питання, або додати до цієї відповіді. Безумовно, ми робимо, скажемо, основу мобілізації в першу чергу людей, які&nbsp; добровільно йдуть в армію, а також військових фахівців, які проходили службу у військовій армії, службу в армії. Безумовно, на дітей, яким 18 років виповнилось, ставка під час проведення часткової мобілізації не робиться.</p>
<p>Будь ласка, народний депутат Журавський.</p>
<p>&nbsp;</p>
<p>11:06:13</p>
<p>ЖУРАВСЬКИЙ В.С.</p>
<p>Прошу передати слово екс-міністру оборони України Олександру Івановичу Кузьмуку. Дякую.</p>
<p>&nbsp;</p>
<p>11:06:24</p>
<p>КУЗЬМУК О.І.</p>
<p>Пане доповідач, перше: депутатська група "Економічний розвиток" підтримає законопроект однозначно.</p>
<p>Але у мене є до вас запитання. Якщо розглядався закон на Раді національної безпеки і оборони, то чому жодного члена Комітету з питань оборони і безпеки Верховної Ради на ньому не присутні були? А якщо були присутні, то я б прочитав в цьому законі таку важливу річ як мобілізаційний план держави. Хочу довести до депутатів, що цей найважливіший документ 10 років взагалі не уточнювався, тоді б не було ні розмазано, а чітко виписано задачу Кабінету Міністрів України, чітко. І був би контроль в кінці…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити питання.</p>
<p>&nbsp;</p>
<p>КУЗЬМУК О.І.&nbsp; … і був би кінцевий контроль покладений на Раду безпеки і оборони, реалізація цього указу.</p>
<p>Дякую за увагу, і будь ласка, поправте.</p>
<p>&nbsp;</p>
<p>ПАРУБІЙ А.В. Дякую вам. &nbsp;Я хочу сказати, що засідання Ради національної безпеки і оборони, коли проходить, в ньому беруть&nbsp;&nbsp; участь виключно члени Ради Національної безпеки і оборони, які входять в цей&nbsp; орган за посадою і передбаченого законом.</p>
<p>Я згоден з вами, що можливо на деякі засідання є необхідність запрошувати представників комітетів Верховної Ради України і ми будемо такі можливості розглядати. І можливо є ваша логіка&nbsp; в тому, що на дане засідання був сенс запросити представника комітету.&nbsp;&nbsp;&nbsp; Надалі ми будемо запрошувати представників комітетів Верховної Ради України на розгляд&nbsp; важливих питань. Але наголошую ще раз, в засіданні РНБО беруть участь члени РНБО ті, які уповноважені приймати рішення і які уповноважені голосувати.</p>
<p>Я хочу також, користуючись тим, що є час, наголосити. Шановне товариство, щоб ми спільно розуміли це питання, коли ми почали працювати&nbsp; повноцінно армія перебувала в надзвичайно складному стані, три роки&nbsp; попереднє керівництво робило цілеспрямовані дії на те, щоб знищити…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ПАРУБІЙ А.В. … щоб знищити і розвалити українську армію. З перших днів ми робили все можливе, щоб привести нашу армію в боєздатний стан.</p>
<p>Тому першим рішення РНБО, яке було введено в дію указом Президента, це було переведення наших Збройних Сил України в стан бойової готовності повне. Ми змогли, наголошую ще раз, змогли всі, які є існуючі підрозділи, перевести в стан бойової готовності. Тепер ми переходимо до другого закономірного&nbsp;&nbsp; етапу, який дозволить нам мобілізувати, зробити міцнішими і зробити більш боєздатними наші Збройні Сили України.</p>
<p>Тому я прошу всіх&nbsp; відповідально віднестись до сьогоднішнього рішення і підтримати його в залі Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. І ще&nbsp; раз Розенко, фракція "УДАР"</p>
<p>&nbsp;</p>
<p>11:09:45</p>
<p>РОЗЕНКО П.В.</p>
<p>Передайте, будь ласка, слово Роману Чернезі.</p>
<p>&nbsp;</p>
<p>11:09:51</p>
<p>ЧЕРНЕГА Р.Т</p>
<p>Роман Чернега, фракція "УДАР Віталія Кличка"</p>
<p>Андрій Володимирович! В мене скоріше не запитання, а пропозиція,&nbsp; ми вже десь з вами&nbsp; говорили: прохання врахувати ті&nbsp; матеріально-технічні бази, які на сьогоднішній день є не тільки військові, але, і скажімо,&nbsp; в підпорядкуванні, які знаходяться у&nbsp; Міністерства внутрішніх справ, я маю на увазі юридичні інститути, школи&nbsp; міліції, тому що, зокрема, на Західній Україні є доволі хороші матеріально-технічні бази, полігони для того, щоби проводити ефективні навчання тих людей, які будуть зараз записуватися до Національної гвардії, для того, щоби вони, дійсно, пройшли вишкіл, були готові до оборони України, а також для забезпечення миру і спокою у всіх регіонах нашої держави.&nbsp; Дякую.</p>
<p>&nbsp;</p>
<p>ПАРУБІЙ А.В. Дякую за запитання. Це, справді, важливе питання. воно проговорено і вже навіть прораховано кількість тих баз, які необхідно чим швидше буде передати особливо для Національної гвардії України, яка, власне, потребує&nbsp; таких баз. І тому в указі президента&nbsp; навіть окремим пунктом, в пункті шостому №2, зазначено, що, власне, головам місцевих адміністрацій виділити і приміщення, і земельні ділянки, і установи для&nbsp; проведення повноцінних мобілізаційних планів. Зараз ця робота проводиться, але після того, як буде прийнято рішення, власне, підготовлені вже&nbsp; проекти рішень, підготовлені вже приміщення і орієнтовна кількість, які мають бути передані для Збройних сил України, для Національної гвардії. Як тільки рішення буде прийнято, ця робота широкомасштабна буде проведена по всій Україні.&nbsp; Дякую вам.&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Олесь Доній, фракція "Суверенна європейська Україна".</p>
<p>&nbsp;</p>
<p>11:11:35</p>
<p>ДОНІЙ О. С.</p>
<p>Група "Суверенна європейська Україна"однозначно підтримує всі дії влади, спрямовані на збереження територіальної цілісності України і, зокрема, підтримуємо і цей Указ "Про часткову мобілізацію".</p>
<p>А питання таке. Чи вважаєте ви за доцільне, як радять військові фахівці, створення окремого штабу для координації дій і для виведення України з кризи? Чи вважаєте, що при&nbsp; Раді національної безпеки і оборони достатньо згуртованих сил для такої поставленої задачі? Дякую.</p>
<p>&nbsp;</p>
<p>ПАРУБІЙ А.В. Дякую за запитання.</p>
<p>Хочу повідомити, що при Раді національної безпеки і оборони створений оперативний штаб, який включає в себе представників усіх силових відомств. І наголошую ще раз, не тільки силових, а й тих відомств, які сьогодні обслуговують питання національної безпеки і оборони. Фактично майже кожного дня цей штаб збирається і сьогодні буде о другій годині його засідання. На тому штабі розглядаються оперативні питання, які стосуються безпеки і оборони. Окрім того, в РНБО створено експертно-консультаційна рада, яка включає в себе найбільш авторитетних експертів з питань безпеки і оборони і тих, які очолювали РНБО, і тих, які на сьогодні мають достатній авторитет і досвід для того, щоб давати рекомендації.</p>
<p>&nbsp;На сьогодні працюють структури, наголошую ще раз: і Оперативний штаб, і експертно-консультаційна група. Майже кожного вечора РНБО збирається на засідання для оцінки поточної ситуації і прийняття рішень. І я вважаю, що бюрократична надбудова і створення ще якогось окремого штабу, вона&nbsp; буде не допомагати, а лише ускладнювати, наголошую ще раз, лише ускладнювати…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ПАРУБІЙ А.В.&nbsp; … прийняття рішень.</p>
<p>Насправді сьогодні РНБО відкрите для всіх експертів. Майже кожен з тих, який має свої рекомендації, я з ними особисто зустрічаюсь – вони долучаються до нашої роботи. Я впевнений: якщо ми будемо діяти злагоджено… Я дуже на цьому хлопці, депутати, товариство, наголошую: злагоджено. Ми зможемо подолати ці виклики, які стоять перед нами. Найбільша небезпека сьогодні, яка стоїть перед Україною, після, звичайно, вторгнення зовнішнього, це самопоїдання і самознищення, яке, на жаль, сьогодні штучно і свідомо інспірується. І я впевнений: теж силами ззовні.</p>
<p>Будемо злагоджені, будемо працювати плече до плеча і, я впевнений, спільно ми зможемо перейти ті труднощі і ті виклики, які стали перед Україною.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу сідати.</p>
<p>Шановні колеги, ми детально мали можливість задати питання, отримати відповіді.&nbsp; Андрій Володимирович, можна сідати на місце.</p>
<p>Ми можемо ставити питання на голосування? Можемо. Прошу, шановні колеги, сідати і будемо голосувати за це питання. Я прошу, шановні колеги, прошу всіх сісти на свої місця для того, щоб ми могли прийняти рішення і підтримати консолідованим голосуванням. Колеги, я звертаюся, саме консолідованим голосуванням показати позицію.</p>
<p>&nbsp;Український парламент демонструє єдність для того, щоб ми могли захистити нашу країну. Прошу шановних депутатів підтримати проект Закону України про затвердження Указу Президента України "Про часткову мобілізацію" (№ 4466) –&nbsp; за основу і в цілому. Прошу голосувати.&nbsp;</p>
<p><i>(Шум у залі)</i></p>
<p>&nbsp;</p>
<p>1:15:16</p>
<p>За-275</p>
<p>Рішення прийнято.</p>
<p>По фракціям, будь ласка.&nbsp; Партія регіонів – 16, "Батьківщина" – 79, "УДАР Кличка – 35, "Економічний розвиток" – 35, "Суверенна європейська Україна" – 32, "Свобода" – 34, Компартія – 0, позафракційні – 44.</p>
<p>Дякую народним депутатам, які підтримали це рішення.</p>
<p>Шановні колеги, зараз пропозиція. У нас буде можливість виступити від фракцій. Давайте зразу з цим пов'язаний закон, який має честь доповісти генерал армії, голова підкомітету з питань національної безпеки – Кузьмук Олександр Іванович.&nbsp; Це проект Закону (№2591) про внесення змін до деяких законів України щодо служби у військовому резерві. Друге читання, нагадаю.</p>
<p>Будь ласка, Олександре Івановичу, коротенько нагадайте шановним колегам про зміст закону, і буде пропозиція підтримати в редакції комітету. Будь ласка.</p>
<p>&nbsp;</p>
<p>11:16:15</p>
<p>КУЗЬМУК О.І.</p>
<p>Шановні колеги, ми з вами ретельно п'ять місяців тому розглядали цей закон. З того часу прийшли доповнення, поправки, які всі враховані, крім одної. В цей час я просив би, повертаючись до того закону, який був, дуже просто вирішується часткова мобілізація. Призиваємо офіцерів, створюємо офіцерські батальйони, укомплектовуємо ними Національну гвардію, міняємо всіх, хто стоїть сьогодні перед Верховною Радою на Національну гвардію, і боронімо державу. А цей закон прошу прийняти в цілому без обговорення.</p>
<p>&nbsp;</p>
<p>ГОЛОВУЮЧИЙ. Шановні колеги, дякую генерала за коротку і змістовну доповідь.</p>
<p>Можемо ставити на голосування закон, прийнявши його за основу і в цілому. Прошу підтримати прийняття Закону (№ 2591) про внесення змін до деяких законів України щодо служби у військовому резерві – в цілому.</p>
<p>Прошу голосувати. В другому читанні і в цілому.</p>
<p>&nbsp;</p>
<p>11:17:38</p>
<p>За-276</p>
<p>Рішення прийнято. Дякую, шановні колеги!</p>
<p>По фракціям, будь ласка. Партія регіонів – 20, "Батьківщина" – 77, "УДАР" – 34, "Економічний розвиток" – 36, "Суверенна європейська Україна" – 31, "Свобода" – 34, Компартія – 0, позафракційні – 44.</p>
<p>Шановні колеги! У нас дуже серйозне питання. Для того, щоб провести мобілізацію, озброїти армію, нам потрібні фінансові ресурси. Економіка країни знаходиться в дуже важкому стані. Величезний розрив бюджету. Але в цих умовах уряд вчора зібрався на позачергове засідання і прийняв пропозиції щодо фінансування першочергових, я підкреслюю, першочергових потреб Збройних Сил, Національної гвардії і оборони в розмірі біля 7 мільярдів гривен.</p>
<p>Я би просив зараз, щоб ми заслухали міністра фінансів України щодо проекту Закону про внесення змін до Закону України "Про Державний бюджет України на 2014 рік". Будь ласка.</p>
<p>&nbsp;</p>
<p>ШЛАПАК О.В.</p>
<p>Шановний пане Голово! Шановні народні депутати! Уряд України пропонує на ваш розгляд проект змін до Державного бюджету 2014 року, які покликані забезпечити виконання щойно прийнятого вами рішення.</p>
<p>У нас було дуже мало часу для підготовки цього законопроекту. Однак ми працювали протягом трьох днів, фактично день і ніч з нашими військовими, які присутні тут і можуть надати додаткові консультації щодо напрямів видатків. Я скажу загальні цифри вам.</p>
<p>Для того, щоб протягом трьох місяців провести мобілізацію, нам необхідна сума в 7,6 мільярдів гривень. Значна частина цих коштів є в наших головних розпорядників бюджетних коштів. Таким чином, сума, яка пропонується до перерозподілу – це 6 мільярдів 882 мільйони.</p>
<p>Куди підуть ці кошти? В першу чергу майже половина цієї суми – це придбання озброєння і техніки, це ремонт техніки, капітальний ремонт техніки, це придбання спеціального автотранспорту і спеціальних автомобілів. Далі, це забезпечення військової техніки і паливно-мастильними матеріалами. Це проведення навчальних зборів і таборів. Це мобілізація додатково 43,9 тисячі військовослужбових: 20 тисяч –&nbsp;&nbsp; Міністерством оборони, 20 тисяч –&nbsp; внутрішні війська, 3,9 тисячі – прикордонники. Це відповідно їхнє харчування, засоби зв'язку і таке інше. У нас розписаний графік фінансування фактично щоденно.</p>
<p>А тепер найскладніше питання:&nbsp; де взяти кошти – 6,88… 6 мільярдів 880 мільйонів? На жаль, у нас немає інших можливостей, я хочу це підкреслити, окрім як перерозподілити видатки в Державному бюджеті 2014 року.</p>
<p>Ми виходили з наступного: ми пропонуємо, в першу чергу, так би мовити, різати капітальні видатки, оскільки в умовах, в яких перебувають сьогодні держава, говорити про фінансування капітальних видатків не доводиться. Хочу сказати народним депутатам, що 6,8 мільярда, про які ми говоримо, на сьогоднішній день це далеко не та сума, про яку нам доведеться говорити з вами в цьому залі щодо секвестру бюджету.</p>
<p>Прогнозую, що на наступний тиждень стоятиму на цій трибуні і буду говорити про зовсім інші цифри, які доведеться різати. Тому я хотів дещо заспокоїти тих, хто засмучений пропозиціями по скороченню бюджету сьогодні і, на жаль, засмутити тих, хто, можливо, залишився в бюджеті з своїми програмами.</p>
<p>А поки що пропонується: більше мільярда гривень зняти з централізованих капітальних видатків; більше мільярда гривень зняти з Фонду регіонального розвитку; майже 600 мільйонів з Мінрегіонбуду – це ремонт пріоритетних об'єктів; ліфти; зовнішнє освітлення; оптові сільхозринки; "Украгролізинг"; "Євро-2015" і багато інших статей, які є в проекті, що вам розданий, які допоможуть нам знайти видатки для того, щоб буквально з середи почати фінансування на 6,8 мільярдів наших військових.</p>
<p>Як пропонується ці кошти сконцентрувати. Ми пропонуємо їх зосередити в резервному фонді. Чому в резервному фонді? Тому, що необхідність фінансування, необхідність перекидок буде постійною. І для того, щоб кожен раз не збирати залу Верховної Ради, не збирати комітет Верховної Ради ми пропонуємо робити це в, як капітальні видатки в резервному фонді.</p>
<p>Власне кажучи, те, що я хотів вам доповісти і готовий відповісти на запитання. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, є необхідність питань? Я бачу три руки, чотири, п'ять. Ну, давайте тоді за скороченою процедурою, нема питань, щоб ми це питання обговорювали?</p>
<p>Будь ласка, прошу підтримати за скорченою процедурою. Прошу, підтримати.</p>
<p>&nbsp;</p>
<p>11:23:02</p>
<p>За-211</p>
<p>Рішення підтримано 211 народними депутатами.</p>
<p>Тому ми працюємо за скорченою процедурою. Будь ласка, запишіться на виступи за скороченою процедурою.</p>
<p>Будь ласка, Всеукраїнське об'єднання "Свобода", народний депутат&nbsp; Марцінків.</p>
<p>&nbsp;</p>
<p>11:23:33</p>
<p>МАРЦІНКІВ Р.Р.</p>
<p>Прошу передати слово Юрію Сиротюку.</p>
<p>&nbsp;</p>
<p>ГОЛОВУЮЧИЙ. Включіть мікрофон, будь ласка, народного депутата Сиротюка.</p>
<p>&nbsp;</p>
<p>11:23:39</p>
<p>СИРОТЮК Ю.М.</p>
<p>Фракція Всеукраїнського об'єднання "Свобода" однозначно підтримує усі заходи держави щодо посилення обороноздатності нашої країни як часткову мобілізацію, так і збільшення фінансування на нашу армію.</p>
<p>Водночас, ми вважаємо, що&nbsp; ……… проти України ведеться фактично війна, а наша армія не переозброювалася і не дофінансовувалася понад всі 23 роки. Ми вважаємо, що за необхідне закріпити в державному бюджеті України на цей період: 5 відсотків від ВВП має йти на фінансування нашої армії до її повного переозброєння, а&nbsp; ……… армію переозброїмо не менше 3 відсотків. Адже жодні міжнародно-правові гарантії не працюють.</p>
<p>В розвиток цієї теми, ми вважаємо, що необхідно відновити поряд з направленням коштів у армію відновити у повному обсязі систему початкової військової підготовки та цивільної оборони у загальноосвітніх школах та мережі військових кафедр у ВУЗах.</p>
<p>Ми вважаємо, необхідно припинити ліквідацію військових містечок і військових об'єктів України та розконсервувати існуючі військові містечка.</p>
<p>Ми вважаємо за необхідне поряд з фінансовими заходами потрібно негайно: очистити владу та силові структури від агентури Москви, знешкодити фінансовані Росією підривні організації, делімітувати та демаркувати кордони. Якщо Росія впиратиметься,&nbsp; зробити це в односторонньому порядку, бо цього року в державному кордоні навіть не виділив грошей на завершення демаркації кордону з Білорусією і на демаркацію кордонів з Росією. Ми вважаємо за необхідне спрямувати зусилля на погашення осередків сепаратизму, на забезпечення виведення військових баз Росії з території України. Ми вважаємо за необхідне, у зв’язку з фактичним проголошенням війни Росією Україні, негайно розірвати Харківські угоди Януковича-Медвєдєва від 21 квітня 2010 року. Ми вимагаємо за необхідне негайно забезпечити невідкладне примусове виконання всіх рішень українських судів щодо вилучення українського майна і незаконного користування Чорноморського флоту Російською Федерацією не тільки в Криму…</p>
<p>&nbsp;</p>
<p>ГОЛОВУЮЧИЙ. Будь ласка, дайте відповідь.</p>
<p>&nbsp;Я розумію, Олександр Віталійович, що Кабінет Міністрів буде розглядати і надалі&nbsp; питання щодо фінансового забезпечення Збройних Сил. Шановні колеги, єдине, ми повинні враховувати те, в яких умовах працює сьогодні Кабінет Міністрів&nbsp; і Міністерство фінансів –&nbsp; розрив у бюджеті і ті проблеми, які вони успадкували після повної руйнації економіки країни.</p>
<p>Будь ласка, наступне питання. Народний депутат Івахів, "Суверенна європейська Україна".</p>
<p>&nbsp;</p>
<p>11:26:17</p>
<p>ІВАХІВ С.П.</p>
<p>Прошу передати слово народному депутату Єремеєву.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>11:26:26</p>
<p>ЄРЕМЕЄВ І.М.</p>
<p>Шановний пане міністр! Ми подивились ті статті, звідки ви хочете зняти дані кошти, що ми пропонуємо. Ми&nbsp; пропонуємо, стаття 250100 – забезпечення житом інвалідів війни, воїнів-інтернаціоналістів, громадян, які постраждали внаслідок Чорнобильської катастрофи – не трогати цю статтю.</p>
<p>Друга стаття. Одноразові виплати жінкам, яким присвоєно почесне звання "Мати-героїня". Я вам скажу, що ми неодноразово зустрічалися з матерями-героїнями. Сьогодні матері-героїні – це люди, яким 70, 80, 86 років, в яких по 12 дітей. ми не можемо цю статтю трогати взагалі.</p>
<p>Але ми натомість пропонуємо. Стаття: "Національне агентство з питань підготовки до Євро-2012. У нас&nbsp; там стоїть&nbsp; мільярд 698 мільйонів. Знімаємо 400, мільярд 200 лишається. Давайте знімемо звідси ці кошти, проведемо повну ревізію&nbsp; проведення&nbsp; будівельних робіт…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>11:27:35</p>
<p>ЄРЕМЕЄВ І.М. … проведемо повну ревізію&nbsp; по цій статті "витрат і коштів" і компенсуємо всі ці кошти.</p>
<p>Друга&nbsp; стаття.&nbsp; Національна&nbsp; акціонерна компанія "Украгролізинг".&nbsp;&nbsp; В аграрному комітеті проведено&nbsp; повне дослідження&nbsp;&nbsp; роботи цієї компанії, ця компанія&nbsp; не принесла ніякої користі сьогодні Україні.&nbsp;</p>
<p>Пропонуємо: всі кошти повністю зняти в цьому&nbsp; бюджеті і не трогати&nbsp; матерів-героїнь і воїнів-інтернаціоналістів, і чорнобильців. Це пропозиція&nbsp; фракція "Суверенна європейська&nbsp; Україна".&nbsp;&nbsp; <i>(Оплески)</i></p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Мені здається слушна пропозиція., Олександр Віталійович, прокоментуйте,&nbsp; будь ласка.</p>
<p>&nbsp;</p>
<p>ШЛАПАК О.В. Дякую. Я хочу&nbsp; попросити вас подивитися уважніше: всі гроші з "Украгролізингу" зняті, всі 140 мільйонів, вони пропонуються до&nbsp; зняття.</p>
<p>Що стосується Євро. Шановні колеги, я хочу, щоб ви почули мене. У&nbsp; нас не має живих грошей по фінансуванню Євро&nbsp; в цьому бюджеті. У нас є гарантії уряду, які були надані, гроші були взяті і гроші були потрачені. Як? Нехай розбирається Генеральна прокуратура.&nbsp; Але живих грошей, які ми можемо скоротити в бюджеті, на превеликий жаль,&nbsp; немає.</p>
<p>Тому в мене велике прохання, мені теж надзвичайно шкода різати якісь статті. Але принципове рішення, яке було прийнято на уряді, ми не можемо фінансувати житло ні для кого в цьому році. На жаль, ні для державних службовців, ні для військових, ні для чорнобильців –&nbsp; не можемо&nbsp;&nbsp;&nbsp;&nbsp;&nbsp; ні для кого. А тому зняті всі статті по фінансуванню житла.</p>
<p>Що стосується матерів-героїнь. Теж надзвичайно неприємна ситуація. Але проблема полягає в тому (ми залишаємо&nbsp; частину суми), що ми до цих пір&nbsp; не можемо собі дати ради, щоб порахувати скільки в нас їх є. У нас величезна купа записок&nbsp; від різних контрольних органів, коли по двічі, по тричі&nbsp; отримують такі допомоги.</p>
<p>І тому я вас запевняю,&nbsp; що&nbsp; будемо доопрацьовувати бюджет&nbsp; і обов'язково до цього повернемося, коли будемо мати реальні цифри.&nbsp;</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Народний депутат Каплін,&nbsp; фракція&nbsp; "УДАР".</p>
<p>&nbsp;</p>
<p>11:29:30</p>
<p>КАПЛІН С.М.</p>
<p>Прошу передати слово Віталію Кличку.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; включіть мікрофон Віталія Кличка.</p>
<p>&nbsp;</p>
<p>11:29:37</p>
<p>КЛИЧКО В.В.&nbsp;</p>
<p>Шановні колеги, ми розуміємо, в якому зараз, і зараз тільки що чули, в якому стані знаходиться Державний бюджет – великий дефіцит бюджету.&nbsp;</p>
<p>Також ми чули, в якому&nbsp; стані знаходиться сьогодні&nbsp;&nbsp; армія. І&nbsp; ми всі розуміємо, що на сьогодні від армії&nbsp; залежить територіальна цілісність та суверенітет нашої країни. Ми дуже вдячні всім тим, хто телефонував чи відправляв sms на телефон 565 для того, щоб зібрати гроші, для того, щоб підтримати армію, для того, щоб зробити всі умови для тих, хто захищає, дав присягу і захищає суверенітет, незалежність нашої країни.</p>
<p>Тому фракція "УДАР" виходить з ініціативою і я також звертаюсь до всіх колег, хто має можливість, підтримати цю ініціативу 25 відсотків із своєї заробітної платні ми перераховуємо на підтримку армії чи тижневий…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка, Віталію Володимировичу. Включіть мікрофон.</p>
<p>&nbsp;</p>
<p>11:30:43</p>
<p>КЛИЧКО В.В. … тижневий заробіток також перерахувати, чи 25 відсотків чи тижневий заробіток. Будемо дуже вдячні, хто підтримає цю ініціативу. Дякую.</p>
<p>&nbsp;</p>
<p>ГОЛОВУЮЧИЙ. Дякую за ініціативу. Дуже важлива пропозиція.</p>
<p>Шановні колеги, у нас Шевченко народний депутат, останнє питання, "Батьківщина". Будь ласка.</p>
<p>&nbsp;</p>
<p>11:31:03</p>
<p>ШЕВЧЕНКО А.В.</p>
<p>Фракція "Батьківщина" буде підтримувати законопроект. А слово прошу передати Анатолію Гриценко.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Анатолія Гриценка.</p>
<p>&nbsp;</p>
<p>11:31:12</p>
<p>ГРИЦЕНКО А.С.</p>
<p>Пане міністре, парламент підтримає цей законопроект, всі розуміють потребу. Але, є кілька серйозних зауважень.</p>
<p>Перше. Не просто відняти і поділити, а треба множити. На наступному етапі треба запропонувати підвищення орендних платежів для тих, хто добуває, причому в рази, олігархи зараз не такі бідні, можуть допомогти армії. Це перше.</p>
<p>Друге. Державне управління справами, спиртові заводи і всі інші ласощі – так само ліквідувати. Ви призначаєте нового керівника замість Каськіва, ліквідувати те агентство це тільки втрата грошей, агентство Каськіва.</p>
<p>І ключова позиція. Я прошу, під стенограму, Олександр Валентинович, під стенограму. Оскільки створюється резервний фонд, який буде оперативно все розподіляти, прошу ( під стенограму),&nbsp; щоб розподіл погоджувався з двома комітетами: перший –&nbsp; профільний, який очолює Литвин, з нацбезпеки і оборони і другий –&nbsp; для того, щоб не було ніяких…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>11:32:14</p>
<p>ГРИЦЕНКО А.С.</p>
<p>І другий комітет, щоб не було зловживань, який очолює Чумак, з питань боротьби з корупцією і організованою злочинністю. Тоді ми будемо впевнені, що кошти підуть куди треба. Спасибі.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ми мали можливість…</p>
<p>Ви хочете прокоментувати, прокоментуйте, будь ласка.</p>
<p>&nbsp;</p>
<p>ШЛАПАК О.В. Я дуже дякую народному депутату Гриценко, він підняв надзвичайно важливу тему. Я хочу ще раз наголосити, шановні колеги, почуйте мене, на наступному тижні нам доведеться шукати можливість покрити фіскальний розрив в бюджеті ще в 60 мільярдів, за моїми попередніми оцінками, якщо не більше, це окрім того 71, який є в вже в дефіциті бюджету. Ми, на жаль, пане Ігор, підемо коротити все, соціальні стандарти всі і вся, хто не попав під цей закон… не попав, попаде під наступний. І тоді, пане Гриценко, ми обов'язково вернемося до рентних платежів і до інших речей, наші законопроекти на цю тему вже готові і будуть подані в найближчий час в парламент і я просив би їх підтримати.</p>
<p>Що стосується контролю комітетів, я повністю погоджуюся з вами і вважаю, що саме в такий спосіб ми прозоро розподілимо цю кошти. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Ми можемо приймати рішення? Можемо приймати рішення. Тут єдине питання, піднімає руку я бачу, і голова профільного комітету, у нас ситуацію у зв’язку з терміновістю розробки питання і необхідністю як можна швидше приймати рішення, зранку не встигли провести бюджетний комітет. Я звертаюсь до залу, ми можемо приймати рішення без розгляду бюджетним комітетом? Можемо. Можемо.</p>
<p>Шановні колеги! Я прошу, враховуючи ситуацію, я переконаний, що це виключення, яке просто необхідно зробити у зв’язку з ситуацією, яка розгортається навколо нашої країни, з необхідністю захищати країну і відтягувати це питання неможливо. Питання щодо голосування за цей проект без розгляду комітету, можна ставити на голосування? Можна ставити на голосування.</p>
<p>Будь ласка, я прошу сісти на свої робочі місця, підготуватися до голосування і підтримати законопроект (4464): про внесення змін до Закону України "Про Державний бюджет України на 2014 рік" – це стосується необхідності фінансування першочергових потреб Збройних Сил України.</p>
<p>Прошу підтримати за основу і в цілому. Прошу голосувати.</p>
<p>&nbsp;</p>
<p>11:34:57</p>
<p>За-243</p>
<p>Рішення прийнято.</p>
<p>Першочергові потреби армії ми можемо вже забезпечувати фінансами.</p>
<p>Будь ласка, по фракціях. Партії регіонів – 7, "Батьківщина" – 77, "УДАР" – 33,&nbsp; "Економічний розвиток" – 18, "Суверенна європейська Україна" – 32, "Свобода" – 34, Компартія&nbsp; - 0, позафракційні – 42.</p>
<p>Шановні колеги, у нас залишилось декілька&nbsp; питань, які ми можемо оперативно розглянути і тоді прийняти рішення щодо&nbsp; подальшої&nbsp; роботи нашої Верховної Ради. Тому що сьогодні ми збиралися для розгляду питань, які вже&nbsp; прийняті, і я дуже дякую депутатів за оперативну&nbsp; і&nbsp; ефективну роботу.&nbsp;</p>
<p>Колеги, давайте, у нас є&nbsp; пропозиція. Поки підійде міністр Кабінету Міністрів для того, щоб представити пропозицію щодо призначення&nbsp; на посаду&nbsp; Державного Комітету з телебачення і радіомовлення. Плюс у нас є декілька пропозицій від Партії регіонів, хоча вони… я бачу фракція не голосувала за&nbsp; підтримку дуже важливих для країни питань.&nbsp;</p>
<p>В той час є пропозиція зараз зробити по дві хвилини від фракцій і дати можливість позафракційним обговорити прийняті питання.&nbsp; Немає заперечень?&nbsp; Немає. Давайте запишемося&nbsp; від фракцій по дві хвилини на обговорення. Будь ласка. Прошу міністра Кабінету Міністрів запросити до залу.&nbsp; Прошу записатися на виступ.</p>
<p>Будь ласка, від&nbsp; фракції "Батьківщина", Іван Стойко. Хто буде виступати?</p>
<p>&nbsp;</p>
<p>11:36:43</p>
<p>СТОЙКО І.М.</p>
<p>Прошу передати слово Сергію Соболєву.</p>
<p>&nbsp;</p>
<p>ГОЛОВУЮЧИЙ. Прошу на трибуну запрошується Сергій Соболєв, фракція "Батьківщина".</p>
<p>&nbsp;</p>
<p>11:36:59</p>
<p>СОБОЛЄВ С.В.</p>
<p>Шановні колеги! Шановний головуючий! Шановні наші громадяни! Я думаю, що сьогоднішні рішення, які ми ухвалили, це рішення, які дають&nbsp; можливість розпочати дуже важливий етап&nbsp; підготовки до реальної відсічі агресору. Є цілий ряд рішень, які так чи інакше нам треба буде ухвалювати додатково.</p>
<p>Одне з найголовніших рішень – це рішення, яке треба&nbsp; буде ухвалити стосовно Закону про окуповані території. Бо після фарсу вчорашнього дня, де фактично&nbsp; імітувалося волевиявлення громадян України в Криму, після того, як це волевиявлення не визнано жодною міжнародною організацією, а саме головне – не визнано народом України, у нас виникає питання, щоб наші громадяни, які мешкають в Криму, були захищені і в плані бюджету, і в плані територіальної цілісності, і в плані виконання їх службових обов'язків, якщо це стосується міліції, Служби безпеки, прокуратури, збройних підрозділів, які знаходяться на нашій території, яка, на жаль, зараз окупована ворогом.&nbsp; Нам треба визначити чіткий порядок фінансування цих територій.</p>
<p>Крім того, у нас виникає питання, і я переконаний, ми ніколи на це не підемо, щоб наших громадян відключати від водопостачання, електроенергії,&nbsp; газового постачання. Але нам треба визначити порядок, яким чином фінансуються всі ці об'єкти, бо це є наші громадяни, і ми повинні їм&nbsp; забезпечити точно такі умови, як для громадян України.</p>
<p>Крім того, залишається відкритим питання стосовно захисту тих громадян, які представляють незаконно виселені народи Криму. Є прийнятий в першому читанні відповідний законопроект про статус громадян, які були незаконно виселені з території Криму. І я думаю, що наше завдання –&nbsp; зараз в другому читанні буде ухвалити відповідний законопроект, щоб підтримати тих наших громадян, які проявили мужність, принциповість…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>СОБОЛЄВ С.В. …під час так званого референдуму.</p>
<p>І останнє питання. ми вчора ухвалили всі рішення, які стосувалися виборів. Є вже подання стосовно Черкаської міської ради. Це рішення може бути ухвалено, оскільки ми пройшли всі визначені процедури. Дякую.</p>
<p>&nbsp;</p>
<p>ГОЛОВУЮЧИЙ. Дякую. &nbsp;Слово надається представнику фракції "Суверенна європейська Україна". Олесь Доній. Так, ви виступаєте.</p>
<p>&nbsp;</p>
<p>11:39:39</p>
<p>ДОНІЙ О.С.</p>
<p>Для виголошення заяви прошу передати слово Ігорю Єремеєву.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; прошу на трибуну народного депутата Єремеєва.</p>
<p>&nbsp;</p>
<p>11:39:51</p>
<p>ЄРЕМЕЄВ І.М.</p>
<p>Шановний Голово, шановні народні депутати! Сьогодні Україна стоїть у непростій ситуації. На кордонах нашої держави є ворог. І як ніколи український народ і парламент як вищій законодавчий орган України, як єдиний легітимний орган, повинен показати єднання і єдність протистояння перед ворогом. Але, на превеликий жаль, ми сьогодні дуже часто бачимо, що не всі політичні сили стоять по одну сторону від ворога. І ми бачимо, що сьогодні дуже часто деякі політичні сили там, де йдуть провокації, де йдуть заяви про сепаратизм, знаходяться на цих мітингах і підтримують дані сепаратистські виклики.</p>
<p>Ми вважаємо, "Суверенна європейська Україна" – наша фракція, вважає, що ці політичні сили повинні зробити чіткі заяви і чітко осудити всіх тих політиків і депутатів Верховної Ради, які приймають участь у цих акціях.</p>
<p>Ми сьогодні підтримали всі ті законопроекти, які приймалися. І ми вважаємо, що це правильні законопроекти, тому що Україна стоїть перед викликом війни. Але ми звертаємося до Кабінету Міністрів України сьогодні і просимо зважено підійти до кожної статті, яка йде на зміну бюджету.</p>
<p>Я б ще раз наголосив про те, що коли ми говоримо про зняття коштів з фінансування матерів-героїнь, я не повірю, що там є по декілька раз подані документи. Ми бачили неодноразово особливо депутати, які на округах, ми бачили оці і руки цих людей – їм по 70-80-90 років. Багато хто з них не доживає до цього моменту. Я переконаний, що цю статтю чіпати не потрібно.</p>
<p>Ми вважаємо, що кошти тоді треба зняти з податкової міліції, де мільярди коштів закладаються на фінансування. &nbsp;Ми ще раз наголошуємо на тому, що необхідно кожен крок зробити зважено. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, враховуючи виступ народного депутата Єремеєва і підтримку у залі, ми даємо доручення Кабінету Міністрів переглянути це питання, чітко провести перевірку реєстру матерів-героїнь і відповідно до цього реєстру забезпечити фінансування. І під час сіквестру бюджету, який планується на наступному сесійному засіданні, сподіваюся, на наступному тижні… не на сесійному засіданні, а на наступному тижні, я прошу, щоб це питання&nbsp;&nbsp;&nbsp; було врегульовано.</p>
<p>Підтримується? Підтримується. Даємо доручення Кабінету Міністрів.</p>
<p>Шановні колеги, слово надається народному депутату Сиротюку, "Свобода".</p>
<p>&nbsp;</p>
<p>11:42:35</p>
<p>СИРОТЮК Ю.М.</p>
<p>Слава Україні! Юрій Сиротюк, Всеукраїнське об'єднання "Свобода". Шановне товариство, ми живемо в час, коли ми бачимо, що міжнародні гарантії щодо безпеки України не працюють. Ми розуміємо, що політика умиротворення агресора ніколи не зупиняє агресора, а приводить до інших наслідків, і ми це бачимо по ситуації з Південною Осетією та Абхазією.</p>
<p>Сьогодні ми розуміємо, що лише орієнтація на власні сили, лише збільшення нашої обороноздатності, лише посилення безпеки України є гарантом і запорукою збереження нашої держави в нинішньому її територіальному розмірі.</p>
<p>Нещодавні наші північні сусіди, а нинішні агресори – Росія, заявила, що вони мають намір вести щодо України візовий режим. Сьогодні Україна повинна скористатися цією пропозицією і вести візовий режим щодо громадян Російської Федерації.</p>
<p>Сьогодні ми повинні посилити, крім Збройних Сил України, крім Національної гвардії України, яку ми відновили минулого тижня, ми повинні посилити Державну прикордонну службу. Ще раз наголошую, цього року в злочинному бюджеті не було виділено коштів для продовження демаркації та делімітації державного кордону, східного і північного державного кордону. Ми повинні усунути цей недолік. Ми повинні негайно в державному бюджеті закріпити фіксовану кількість коштів, які мають йти на переозброєння&nbsp; української армії. В цей час, ми вважаємо, близько 5 відсотків, і 3 відсотки в умовах, коли нам вдасться&nbsp; переозброїти нашу армію.</p>
<p>Ми знову закликаємо, держава, наші сили безпеки повинні негайно придушити всі сепаратистські виступи. Служба безпеки повинна оприлюднити списки агентів КГБ, ФСБ, які досі знаходяться у вищих органах державної влади, спецслужбах України, і, ймовірно, в Збройних Силах України.</p>
<p>Ми повинні жорстко присікти всі осередки сепаратизму, їхнє фінансування. Для цього потрібно залучити всі наші сили. Ми повинні посилити міліцейські, з рештою, патрулі і блокпости в східних областях України, щоб оці гастролери, бойовики з Російської Федерації, які вчиняють збройні провокації проти мирних українців були зупинені, заарештовані і покарані у відповідному порядку.</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>СИРОТЮК Ю.М. І останнє.</p>
<p>Сьогодні тисячі українців мають бажання захищати українську державу. Ми повинні створити народний резерв українців, щоб вони могли проходити вишколи, озброюватися і у випадку необхідності йти захищати нашу батьківщину. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, слово надається народному депутату Геращенко, фракція "УДАР".</p>
<p>&nbsp;</p>
<p>11:45:10</p>
<p>ГЕРАЩЕНКО І.В.</p>
<p>Шановні колеги! Я думаю, всі ми отримуємо в ці дні тисячі дзвінків з Криму від тих громадян, які переживають, що Крим виявився окупованою територією. Очевидно, що ми маємо зробити все для їх захисту.</p>
<p>Перше. Верховна Рада ще цього тижня має прийняти, ратифікувати декларацію ООН про права корінних народів і визнати кримськотатарський народ корінним кримським народом для того, щоб захистити його від можливих етнічних чисток.</p>
<p>Знаєте, кримські татари пережили геноцид від Сталіна. Ми не маємо дозволити пережити їх геноцид і депортацію від Путіна. Тому що ми маємо це зупинити.</p>
<p>Друге. Ми підтримуємо повністю, що терміново потрібно розробити, і "УДАР" має вже напрацювання, Закон про окуповану тимчасово територію. Для того, щоб всі громадяни, які сьогодні потребують там захисту, а це і українці, і ті росіяни, які не грають в цьому шабаші, і кримські татари, - всі нормальні громадяни Криму мали наш захист.</p>
<p>Третє. Ви знаєте, сьогодні ми, коли закликаємо весь світ визнати санкції до сепаратистів і до тих путінських приспішників, які окупують Україну, чому Україна не вводить ці санкції? Очевидно, що ми маємо звернутися до Служби безпеки України терміново оголосити персонами нон грата тих персонажів, які щодня на гебельсівських каналах розколюють нашу країну, які вносять насправді оцей блуд в серця людей.</p>
<p>Кисельов не має права навіть пролітати територією України, не те, що сюди заходити! І так само персонами нон грата мають бути оголошені всі ті сенатори, які проголосували за введення війни в Україну, вони не мають права просто тут бути! Що ж ми закликаємо Європейський Союз ввести санкції, а самі цього не робимо?</p>
<p>Ви знаєте, ми багато говоримо сьогодні про економію українського бюджету. Це так. Дорогі виборці, чи знаєте ви, оці бабусі, які отримують пенсію в тисячу гривень, що комуністи отримують щомісяця зарплату 15 тисяч гривень! І вони вже місяць ні за що не голосують! Ми звертаємося до Голови Верховної Ради не виписувати зарплату фракції комуністів за цей місяць як мінімум…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>ГЕРАЩЕНКО І.В. … за те, що вони взагалі не мають права знаходитися в цьому залі.</p>
<p>Далі. Ми хочемо сказати, що ми звертаємося до Генеральної прокуратури України з вимогою зупинити сепаратистів, які мають, насправді, сьогодні статус недоторканих, починаючи від Віктора Януковича молодшого, який дозволяє собі сепаратистські інтерв'ю на всіх ЗМІ, і закінчуючи іншими. Не місце сепаратистам у залі Верховної Ради України!</p>
<p>Ми вимагаємо: порушити кримінальні справи, розглянути їх сепаратистські заяви Не ходять в сесійну залу – залишити їх без мандату і нехай вони відповідають згідно закону. Так само як Аксьонов і Константинов, які є самозванцями, а ніякими не лідерами самопровозголошеними в Криму. Тільки в єдності, тільки разом ми збережемо з вами, дорогі наші колеги, незалежну, суверенну Україну.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, я пропоную питання, які Ірина Геращенко задала Службі безпеки, Генеральній прокуратурі оформити протокольно як депутатський запит і надіслати їм для негайного реагування. Немає заперечень? Немає заперечень. Підтримується.</p>
<p>Шановні колеги, слово надається Нестору Шуфричу від фракції регіонів.</p>
<p>&nbsp;</p>
<p>11:48:36</p>
<p>ШУФРИЧ Н.І.</p>
<p>Дякую, шановний Олександре Валентиновичу. Шановні колеги, безумовно, в цих умовах єдність – це має бути головне. І ми маємо об'єднуватись заради того, щоб вийти з цієї глибокої і надскладної кризи. Але для того, щоб об'єднатись в цій залі і відповідні сигнали направити по всій Україні, ми маємо чути і бачити один одного.</p>
<p>Позиція фракції регіонів щодо відповідного указу була конструктивна і однозначна. Що ми просили? Ми просили внести зміну до указу, а це було в наших силах і чітко визначити в пункті другому, що мобілізація рядового та сержантського складу проводиться на добровільних засадах, а в разі необхідності мобілізація воєнних спеціалістів проводиться виключно із складу офіцерського, офіцерів запасу. Я думаю, що це було би підтримано конституційною більшістю. &nbsp;Тому що сьогодні, повірте мені, дуже небезпечно посилати сигнали, що діти можуть бути мобілізовані сьогодні. Сьогодні ситуація і ще не та, щоб ми проводили мобілізацію. Сьогодні ми маємо мобілізувати воєнних спеціалістів і зробити усе, щоби в країні не відбулися відповідні побоювання матерів відносно своїх дітей.</p>
<p>Наша фракція наполягає на тому, щоби було обов'язково створено дві слідчі комісії. А саме, все суспільство турбує, що&nbsp; відбувалося з 18 по 20 лютого в нашій країні. І хто б не був винний, Янукович чи хтось інший, мають нести відповідальність&nbsp; за….</p>
<p>&nbsp;</p>
<p>ГОЛОВУЮЧИЙ. Дайте завершити. Тільки коротко.</p>
<p>&nbsp;</p>
<p>ШУФРИЧ Н.І. І ми, як ніхто найбільше зацікавлені в тому, щоби винні були знайдені і покарані, де б вони не ховалися.</p>
<p>Тому ми пропонуємо створити слідчу комісію по з'ясуванню обставин роботи із залученням снайперів. Крім того, ми просимо негайно проголосувати про створення слідчої комісії щодо недопущення переслідування за політичними мотивами.</p>
<p>Ми сьогодні можемо кричати, ми можемо ображати один одного, але без єдності в цій залі ми не забезпечимо єдність нашої країни. Ми маємо чути і бачити один одного. І це буде запорука єдності в цій залі і єдності нашої країни. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від позафракційних народний депутат Ляшко.</p>
<p>&nbsp;</p>
<p>11:51:45</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Коли тільки російські військові захопили Верховну Раду Криму і Раду Міністрів, і ми проводили тут засідання, і я закликав до рішучих дій по припиненню агресії, на мене Шуфрич і інші казали, що я провокатор. І давайте все спокійно, давайте все владнаємо. От владнали!&nbsp; Вчора відбувся референдум. Тепер нам знову Шуфрич виходить і розказує: ще не час до мобілізації, не той час. А коли буде час? Коли захоплять усю Україну? Коли танки російські в Києві стоятимуть? Ви мені розказуєте про об'єднання, давайте об’єднуватися. Тільки як з вами обдуватися, колабораціоністи?</p>
<p>Ось заява, підписана 13 березня, від Партії регіонів – Константінов, від Комуністичної партії – Соломахін, від партії "Союз" – Савченко, від партії "Русское единство" –&nbsp; Аксьонов. Заява про те, що підтримують референдум, про те, що рекомендувати&nbsp; голосувати за від'єднання від України, про те, щоб членів комісії делегувати в референдум і так далі. Ось вам підстава для заборони Компартії і Партії регіонів! Адже ви підтримуєте від'єднання Криму від України!</p>
<p>Тому я, шановні колеги депутати,&nbsp; я звертаюся до вас і кажу, що тільки рішучі дії здатні захистити територіальну цілісність і суверенітет України. Я зареєстрував проект Постанови щодо першочергових заходів у зв’язку з військовою агресією Російської Федерації (реєстраційний номер 4465), де пропонується чіткий перелік заходів, який має вжити Україна для того, щоб зупинити агресію, для того, щоб виграти у цій війні, яку сьогодні проти нас веде Російська Федерація.</p>
<p>Я звертаюсь до Голови Верховної Ради, розглянути цей проект Постанови невідкладно адже ті заходи, які ми сьогодні проголосували, вони недостатні, я наголошую, для того, щоб зупинити агресію. Тому…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЛЯШКО О.В. Тому прошу не розпускати Верховну Раду, продовжувати засідання, приймати всі необхідні рішення для того, щоб зупинити агресію. Це позбавлення депутатських мандатів тих, хто голосував за від'єднання Криму від України. Це припинення дипломатичних стосунків з Росією, адже Росія нам оголосила війну. Це денонсація угод про перебування Чорноморського флоту Росії в Криму. Це денонсація великої, так званої, Угоди про дружбу від 1997 року, адже немає вже дружби.</p>
<p>&nbsp;І найважливіше. Олександр Валентинович, ви виконуєте обов’язки Верховного головнокомандувача. Давайте говорити прямо: ті хто сьогодні блокує в Луганській і Донецькій області військові частини, прикордонників – це посібники окупантів. І я вимагаю відповідно до&nbsp;&nbsp; них діяти по законам військового часу: ніхто не має права блокувати захисників Вітчизни, як йдуть&nbsp;&nbsp; захищати незалежність і територіальну цілісність&nbsp; України.</p>
<p>І останнє.&nbsp; Нас 46 мільйонів людей, які живуть в Україні,&nbsp; від сили 5-10 тисяч бігає з російськими прапорами,&nbsp; закликають приєднання до Росії. Я пропоную цих громадян&nbsp; України, які працюють на Росію,&nbsp; позбавити українського громадянства і нехай їдуть в Росію із своїми паспортами.</p>
<p>Україна має захищатись! Інакше ми втратимо Україну!</p>
<p>Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги, у нас багато я ще бачу рук.&nbsp; Давайте, репліка була названа.&nbsp; Олегу Тягнибоку для репліки слово.</p>
<p>І, колеги, нам треба прийняти кадрові питання в тому числі, і складання депутатських мандатів. Будь ласка.</p>
<p>&nbsp;</p>
<p>11:55:47</p>
<p>ТЯГНИБОК О.Я.</p>
<p>Олег Тягнибок,&nbsp; фракція&nbsp; Всеукраїнського&nbsp; об'єднання "Свобода".</p>
<p>Шановне товариство, щойно появилася інформація, що вчинено напад на&nbsp; українське посольство в Москві.&nbsp; Відповідно нам&nbsp;&nbsp; треба зараз звернутися, напевно не&nbsp; парламент, а керівництво парламенту може зараз&nbsp;&nbsp; звернутися до Міністерства закордонних справ про негайне відкликання українського&nbsp; посла в Москві для консультацій.</p>
<p>&nbsp;</p>
<p>ГОЛОВУЮЧИЙ. Дякую за інформацію. Я думаю, що ми будемо&nbsp; вживати оперативних заходів.</p>
<p>Шановні колеги, є пропозиція все ж таки&nbsp; давайте розглянемо питання,&nbsp; а буде можливість, ще&nbsp; народні депутати виступлять.</p>
<p>Проект Постанови про призначення Наливайка Олега Ігоровича Головою Державного комітету телебачення і радіомовлення України.&nbsp; Дуже коротко, я прошу. 4463 цей проект. Ми його, немає заперечень, за скороченою процедурою розглянемо.&nbsp; Чи воно кадрове питання взагалі&nbsp; і я так думаю, що воно не обговорюється. Треба заслухати, міністр є, голова комітету. Давайте тоді, міністр готовий виступити.&nbsp; Голова комітету – з місця.</p>
<p>Будь ласка, Микола Володимирович Томенко прокоментуйте,&nbsp; будь ласка, проект постанови і&nbsp; ми будемо приймати рішення.</p>
<p>Прошу колег&nbsp; сісти на свої робочі місця.</p>
<p>&nbsp;</p>
<p>11:57:00</p>
<p>ТОМЕНКО М.В.&nbsp;</p>
<p>Шановні колеги, уряд за підписом Прем'єр-міністра Арсенія Яценюка запропонували на посаду голови Державного комітету з питань телебачення і радіомовлення Наливайка Олега Ігоровича. Я мушу зразу сказати, що в силу швидкості нашого життя, ми не проводили засідання комітету, Натомість більшість членів комітету підтримують таке рішення уряду. І наша позиція базується на тому, що сьогодні ми знаходимось в стані військових дій не лише на кордонах України, а ми знаходимось в стані військової дії і інформаційної війни, зокрема, з Російською Федерацією і, на жаль, з деякими обласними державними комунальними та іншими медіями і деякими приватними медіа, які сьогодні, беручи кошти з бюджету, вважають за необхідне пропагувати антиукраїнські цінності і пропагувати позицію Російської Федерації.</p>
<p>Згідно Конституції та чинного законодавства процедура звільнення та призначення голів обласних телерадіокомпаній здійснюється відповідно керівником Державного комітету з питань телебачення і радіомовлення. Саме тому, не дивлячись на те, що ми не провели широкої дискусії на комітеті, і це мінус, ми мусимо мати голову комітету, оскільки я маю масу звернень, наприклад, по діяльності на Сході і Півдні керівниках обласних телерадіокомпаній, які забули, що в Україні живуть.</p>
<p>Тому я думаю, що Олег Наливайко, який сьогодні голова Спілки журналістів України і був керівником агентства "УНІАН" в найкращі часи, коли це було найбільш об'єктивніше агентство, може об'єктивно і професійно підійти до вирішення питань, які стоять сьогодні перед державною інформаційною політикою України. Тому просив би підтримати цю кандидатуру.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є необхідність заслухати Наливайка, він тут присутній? Будь ласка, підніміться, щоб на вас всі подивилися. Є питання до кандидата? Є питання.</p>
<p>Шановні колеги, давайте від Спілки письменників народному депутату Яворівському дамо слово, питання, будь ласка, нехай задасть.</p>
<p>&nbsp;</p>
<p>11:59:31</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина".</p>
<p>Шановний пане Наливайко! Ми звичайно вас і вашу кандидатуру підтримаємо і "Батьківщина" буде голосувати. Я скажу вам, зізнаюсь,&nbsp; у тому, що я дуже радий, що ви перебули цей період страшного януковичевого "міщастя"&nbsp; перебули на посаді голови Спілки журналістів, там все-таки, спокійніше, ми вас підтримуємо.</p>
<p>Я хочу вас просто на просто попросити. Перше, що ви мусите зробити, – це треба звільнити Аврахова, який перетворив Перший канал Національного радіо на таку нудячку однопартійну. І я не хочу зараз говорити про те, бо ми будемо&nbsp; звертатися і до прокуратури з цього приводу. І є прохання до вас, повернути на Перший канал ті патріотичні справжні радіопрограми авторські, які Аврахов безпардонно викинув з ефіру. Я маю на увазі і мою програму "20 хвилин з Володимиром Яворівським". Зробіть це обов’язково і все стане на свої місця.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Я вибачаюсь, є можливість приймати рішення? Я просив би запросити депутатів до зали, щоб ми приймали рішення. Я прошу зразу після підтримки, я сподіваюсь, запросити Олега Наливайко до профільного комітету і поставити задачі, які він повинен виконувати. Немає заперечень? Немає заперечень.</p>
<p>Шановні колеги, є пропозиція визначитись шляхом голосування. Є пропозиція підтримати проект Постанови (4463): про призначення Наливайко головою Державного комітету телебачення і радіомовлення України. Прошу, шановних народних депутатів, визначитись шляхом голосування. Прошу підтримати.</p>
<p>&nbsp;</p>
<p>12:01:28</p>
<p>За-228</p>
<p>На межі, рішення прийнято.</p>
<p>Вітаємо Олега Наливайко з призначенням на посаду.</p>
<p>Шановні колеги! У нас є ще одна проблема, до того як ми будемо позбавляти народних депутатів їхнього депутатського статусу. Це питання пов’язане з місцевими виборами, так я шукаю, у мене на столі лежить десь пропозиція… Прошу від черкащан, Микола Томенко, два слова для того, щоб ми могли підтримати це рішення. Тому що вибори у нас заплановані &nbsp;на 25 травня, а ми не&nbsp; визначили, не включили до&nbsp; цього списку місто Черкаси. Будь ласка.</p>
<p>&nbsp;</p>
<p>12:02:13</p>
<p>ТОМЕНКО М.В.</p>
<p>Шановні колеги, я і моя колега Ірина&nbsp; Геращенко, і тут підтримують народні депутати, які обиралися від Черкащини Віктор Тимошенко, Михайло&nbsp; Поплавський і інші, щоб ми до кінця вирішили питання перезавантаження&nbsp; місцевого самоврядування в місті Черкаси.</p>
<p>Ми проголосували за дострокові вибори Черкаського міського голови. Але, на жаль, і це&nbsp; нашому&nbsp; комітету напевно доручення, що у нас досі в законі міститься норма, що&nbsp; якщо треба перевибори провести міської ради, то на це треба подання голови обласної адміністрації. Це абсурд з точки зору ідеї місцевого самоврядування. Але, на жаль, така норма містилася, і комітет попросив, щоб ми дочекалися такого подання голови обласної адміністрації відповідних документів і проголосували, щоб в цей день 25 травня в Черкасах відбудуться також&nbsp; позачергові вибори Черкаської міської ради.</p>
<p>Отже, всі документи у нас в порядку подання&nbsp; обласної адміністрації надійшло, ми його у Верховній Раді зареєстрували. І відповідно&nbsp; постанова Ірини Геращенко і Миколи&nbsp; Томенко, щоб призначити позачергові&nbsp; вибори Черкаської міської ради 25 травня 2014 року виноситься нами на розгляд і прохання підтримати, щоб черкащани мали легітимне місцеве самоврядування. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, це питання без голосування включено до&nbsp; порядку денного може бути нами розглянуто.</p>
<p>Від профільного комітету я прошу&nbsp; Руслан Князевич, дуже коротко… та з місця, щоб не втрачати час, і будемо приймати рішення. Без обговорення.</p>
<p>&nbsp;</p>
<p>12:03:47</p>
<p>КНЯЗЕВИЧ Р.П.</p>
<p>Шановні колеги! Я можу тільки підтвердити, що&nbsp; справді комітет це питання розглядав і було прийнято рішення, що ми підтримуємо зазначену постанову при умові,&nbsp; що буде дотримана формально підстава, а саме: звернення голови обласної&nbsp; державної адміністрації. Оскільки таке звернення надійшло, то ми вважаємо, що всі вимоги закону виконані. І у нас є всі підстави&nbsp; сьогодні проголосувати відповідне рішення, і призначити позачергові&nbsp; вибори Черкаської міської ради на&nbsp; 25 травня 2014 року.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Юридично всі витримані&nbsp; норми? Всі.</p>
<p>Шановні колеги, є пропозиція підтримати проект, який вніс і підтримав профільний&nbsp; комітет і який внесла Геращенко Ірина Володимирівна.</p>
<p>Шановні колеги, я нагадаю, це номер проекту&nbsp; 4467 про призначення позачергових виборів Черкаської міської ради (міста Черкаси Черкаської області) 25 травня 2014 року.</p>
<p>Шановні колеги! Є пропозиція підтримати, прийнявши за основу і в цілому. Прошу голосувати.&nbsp; Колеги, я прошу сісти.</p>
<p>Петро Олексійович,&nbsp; без вас ми ж рішення не можемо прийняти. Будь ласка,&nbsp; проголосуйте. Будь ласка,&nbsp; прошу включити систему "Рада".</p>
<p>&nbsp;</p>
<p>12:05:08</p>
<p>За-253 голоси.</p>
<p>Рішення прийнято.</p>
<p>По фракціям, будь ласка. Партія регіонів – 17, "Батьківщина" – 74, "УДАР" – 29, "Економічний розвиток" – 31, 31 – "Суверенна європейська Україна", 34 – "Свобода", 0 – Компартія, позафракційні – 37.</p>
<p>Шановні колеги, ми можемо ставити питання щодо припинення повноважень народних депутатів? <i>(Шум у залі)</i> Можемо!</p>
<p>Я, шановні колеги, нагадую, що ми на останньому засіданні звернулися до всіх народних депутатів, які працюють в уряді або працюють на інших державних посадах, зокрема губернаторів, для того, щоб вони негайно визначилися і написали заяву або складання мандатів, або (або – я підкреслюю) пішли з посад в уряді.</p>
<p>Ми отримали заяви народних депутатів про складання їх повноважень: Авакова Арсена Борисовича… Будемо кожного окремо, так я розумію, за Регламентом голосувати?&nbsp; Просить&nbsp; достроково припинити повноваження як народний депутат на підставі пункту 1 частини другої статті 81 Конституції України в зв'язку з призначенням на посаду члена Кабінету Міністрів України.</p>
<p>Можна ставити на голосування?&nbsp; Прошу народних депутатів визначитися щодо заяви народного депутата Авакова. Будь ласка, прошу голосувати.</p>
<p>&nbsp;</p>
<p>12:06:41</p>
<p>За-246</p>
<p>Рішення прийнято.</p>
<p>Наступна заява від Максима Бурбака. Також щодо дострокового припинення повноважень народного депутата.</p>
<p>Можемо голосувати заяву народного депутата Бурбака? Будь ласка. Нагадаю: він призначений міністром інфраструктури України. Прошу народних депутатів визначитися шляхом голосування. Прошу голосувати.</p>
<p>&nbsp;</p>
<p>12:07:22</p>
<p>За-245</p>
<p>Рішення прийнято.</p>
<p>Наступна заява про дострокове припинення повноважень надійшла від Денісової, яка була призначена міністром соціальної політики, Людмили Леонтіївни. За заяву народного депутата Денісової ми можемо голосувати, шановні колеги? Можемо голосувати. Прошу, шановні колеги, визначитися шляхом голосування і підтримати заяву Людмили Денісової.</p>
<p>Будь ласка, прошу голосувати.</p>
<p>&nbsp;</p>
<p>12:08:07</p>
<p>За-238</p>
<p>Рішення прийнято.</p>
<p>Наступна заява надійшла від Олега Махніцького, який також просить достроково припинити його депутатські повноваження, посилаючись на відповідну статтю Конституції України та Закон "Про статус народного депутата". Нема заперечень, шановні колеги? Можемо ставити на голосування? Можемо. Прошу підтримати заяву народного депутата Махніцького. Прошу визначитись Верховну Раду.</p>
<p>&nbsp;</p>
<p>12:08:45</p>
<p>За-246</p>
<p>Рішення прийнято.</p>
<p>Наступна заява народного депутата Валентина Наливайченко, який також просить достроково припинити його депутатські повноваження. Шановні колеги, прошу визначитися Верховну Раду шляхом голосування. Включіть систему "Рада".</p>
<p>&nbsp;</p>
<p>12:09:19</p>
<p>За-242</p>
<p>Рішення прийнято.</p>
<p>Шановні колеги, надійшла заява про дострокове припинення повноважень народного депутата відповідно до вимог Конституції та українського законодавства від Андрія Володимировича Парубія.</p>
<p>Є питання з цього приводу? Питань нема.</p>
<p>Я прошу підтримати голосуванням цю заяву щодо складання повноважень.&nbsp; Прошу включити систему "Рада".</p>
<p>&nbsp;</p>
<p>12:10:02</p>
<p>За-245</p>
<p>Рішення прийнято.</p>
<p>Шановні народні депутати, надійшла відповідна заява про дострокове припинення повноважень народного депутата від Петренка Павла Дмитровича. Можемо голосувати. Нема заперечень?</p>
<p>Прошу включити систему "Рада" і визначитись з народним депутатом.</p>
<p>&nbsp;</p>
<p>12:10:32</p>
<p>За-241 народний депутат.</p>
<p>Рішення прийнято.</p>
<p>Шановні колеги, надійшла заява про дострокове припинення повноважень народного депутата від народного депутата Сиротюка.</p>
<p>Нема заперечень, шановні колеги? Зауважень? Я ставлю на голосування, прошу…&nbsp;&nbsp; Олега Сиротюка, я уточнюю, щоб ми іншого депутата не позбавили повноважень.</p>
<p>Шановні колеги, прошу визначитись шляхом голосування, будь ласка.</p>
<p>&nbsp;</p>
<p>12:11:17</p>
<p>За-242.</p>
<p>Рішення прийнято.</p>
<p>Шановні колеги, давайте ми з вами порадимося з якого приводу. У нас є звернення депутатської фракції Партії регіонів, які, на превеликий жаль, більшість з яких постійно не присутня в залі щодо розгляду постанов (номер 4468, 4469). Це Постанови про утворення тимчасових спеціальних комісій Верховної Ради &nbsp;по контролю за розслідуваннями особливо резонансних кримінальних справ з метою недопущення політичних репресій та запобігання уникнення покарання вищими посадовими особами держави, які скоїли злочин.</p>
<p>Шановні колеги! І аналогічна Постанова також про створення Тимчасової слідчої комісії з питань розслідування обставин розстрілу із снайперської зброї протестувальників та співробітників правоохоронних органів під час масових акцій протесту.</p>
<p>Мені здається, що нас повинен цікавити, шановні колеги, не тільки снайперський розстріл, а всі вбивства, масові вбивства, які відбулись під час протистояння влади і українського народу в місті Києві.</p>
<p>Шановні колеги, давайте порадимось, є проблема. Шановні колеги, у нас є питання. Фракції, на жаль, не всі подали прізвища до складу цих комісій. Ми можемо поставити це питання одним з перших під час наступного сесійного засідання або голосувати без прізвищ, що в принципі ми не робили.</p>
<p>Які пропозиції, шановні колеги? На наступне засідання? Шановні колеги, я ще раз хочу сказати. Колеги, от, ви знаєте, я звертаюсь до Партії регіонів, більшість депутатів якої взагалі не ходить до сесійної зали. Чим вони займаються? У мене є питання. Я прошу вас згадати вашу принципову позицію щодо Регламенту, коли просили від опозиції прийняти щодо тимчасових слідчих комісій, говорив: "Поки не дадуть прізвища, ми не будемо ставити". Зараз ситуація помінялась.</p>
<p>Я за те, щоб не було жодного політичного переслідування в Україні! І вся Верховна Рада це підтримує. Я за те, щоб ми розслідування провели. І всі злочинці, які вбивали людей, сиділи у в'язниці! Сто процентів!</p>
<p>Але я ще раз кажу, не треба робити тут політичний тиск. Нема у вас підстав для політичного тиску. Тому, шановні колеги, давайте від два "за", два "проти". Тобто зараз голосуємо чи включаємо до наступного сесійного засідання, для того, щоб всі прізвища членів комісій, як вимагає Регламент, були в постанові.</p>
<p>Прошу, два –&nbsp; "за", два – проти. Запишіться на виступи. Від фракцій два – "за", два – проти. Будь ласка, народний депутат Івахів.</p>
<p>&nbsp;</p>
<p>12:14:27</p>
<p>ІВАХІВ С.П.</p>
<p>Прошу передати слово народному депутату Єремеєву.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народному депутату Єремеєву.</p>
<p>&nbsp;</p>
<p>12:14:37</p>
<p>ЄРЕМЕЄВ І.М.</p>
<p>Фракція "Суверенна європейська Україна" вважає, що ми повинні прийняти рішення по цих комісіях, по створенню цих комісій, щоб всі злочинці, які мають відношення до вбивств мирних жителів під час протистояння були покарані і знаходились у в'язниці. Наша фракція подала свого кандидата. Якщо це питання нагальне, давайте сьогодні подамо кандидатів до цих комісій і проголосуємо. Якщо ми можемо перенести, це повинні ініціатори сказати, давайте тоді підберемо кандидатів і проголосуємо на слідуючій неділі. Дякую.</p>
<p>&nbsp;</p>
<p>ГОЛОВУЮЧИЙ. Добре. Дякую.</p>
<p>Шановні колеги, будь ласка, наступний виступ – народний депутат Шуфрич.</p>
<p>&nbsp;</p>
<p>12:15:23</p>
<p>ШУФРИЧ Н.І.</p>
<p>Дякую. Шановний Олександре Валентиновичу, шановні колеги, дійсно багато помилок було у попередньої влади і ми, на жаль, маємо наслідки. І, я думаю, те, що блокувалися створення слідчих комісій, коли вони були ініційовані опозицією – це одна з них. Так давайте не будемо повторювати крок за кроком помилки попередників, попередньої влади і будемо працювати так, як зараз ініціює нова опозиція і звертається до нової більшості. Ми просимо сьогодні проголосувати відповідні створення слідчих комісій і дати певний термін, щоб представники інших фракцій, які ще не встигли подати своїх кандидатів, щоб вони їх подали і це можна буде зробити в робочому порядку і така практика в роботі Верховної Ради України є.</p>
<p>Ці питання зараз є дуже важливими, своєчасними, вони турбують суспільство і я переконаний, коли буде відповідна реакція Верховної Ради України, то ми зможемо дати відповіді всім нашим громадянам незалежно від того, хто винний і де він знаходиться. Ми винних маємо притягнути до відповідальності, знайти їх і це має бути об'єднавчий процес. І я абсолютно переконаний, що люди, коли &nbsp;почують бажання об'єктивно розібратися в цих фактах, будуть з повагою відноситися до вищого законодавчого органу і це буде ще одним прикладом того, що ми можемо працювати разом, чути і бачити один одного.</p>
<p>Ці питання є важливими. Вони турбують суспільство і мит маємо дати на них відповідь. Просимо проголосувати ці питання сьогодні як ініціатори утворення цих слідчих комісій. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я порошу, народний депутат Мірошниченко, "Свобода".</p>
<p>&nbsp;</p>
<p>12:17:23</p>
<p>МІРОШНИЧЕНКО І.М.</p>
<p>Прошу передати слово Олегу Тягнибоку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Олега Тягнибока.</p>
<p>&nbsp;</p>
<p>12:17:28</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода".</p>
<p>Шановне товариство, звісно, що ми повинні розглядати питання про створення багатьох тимчасових слідчих комісій. Лиш би від тих тимчасових слідчих комісій була відповідна користь і лиш би був би результат.</p>
<p>Я хотів би нагадати, що ще не так давно, коли ми створювали, ініціювали дуже багато тимчасових слідчих комісій, в тому числі щодо політичного переслідування, що сьогодні говориться, щодо інших питань зловживань влади. Я хочу нагадати, як тоді представники влади, зокрема Партії регіонів і комуністів ігнорували засідання тих тимчасових комісій, зривали ці засідання, не ходячи тоді на ці засідання, і відповідним чином, руйнуючи кворум на тих засіданнях.</p>
<p>Але ми є звісно, що зовсім інші політичні сили, які зараз при владі. І ми є зацікавлені в тому, щоби вся правда про діяльність як тодішньої влади, так і теперішньої влади, про всі зловживання, про всіх тих снайперів, про всіх тих, які давали вказівки вбивати людей, щоб ця правда була відома для українського суспільства.</p>
<p>Через те ми ніколи не будемо гальмувати створення таких подібних тимчасових слідчих комісій. Наша фракція Всеукраїнського об'єднання "Свобода" у випадку необхідності завжди буде делегувати наших представників для роботи в тих комісіях.</p>
<p>І я думаю, ми спільно разом будемо запрошувати сюди на трибуну і міністра внутрішніх справ, щоб доповідав про хід слідства, і Генерального прокурора, щоб давав інформацію про те, як ведеться розслідування, Голову&nbsp; Службу безпеки і інших керівників держави. Нам потрібна публічна політика &nbsp;і не потрібно нас шантажувати зараз тут, що, мовляв, ми гальмуємо створення подібних комісій. Ідемо, працюємо і даємо інформацію публічно до народу, але не зриваємо такі засідання…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Кириленко, "Батьківщина".</p>
<p>&nbsp;</p>
<p>12:19:35</p>
<p>КИРИЛЕНКО В.А.</p>
<p>В'ячеслав Кириленко, Партія "За Україну!", "Батьківщина".</p>
<p>Шановні колеги, шановні виборці! Безумовно, нова влада не повинна і не буде повторювати помилок, а особливо злочинів, минулої влади. Разом з тим, ми ж і не повинні ставити все із ніг на голову. Ще тиждень-два ми попрацюємо і доведеться нам тут, за наполяганням Партії регіонів, каятись у&nbsp; тому, що наробив їхній Янукович. То я думаю, що неправильна ані тактика, ні стратегія. Тому, більше добрих слідчих комісій, які працюють.</p>
<p>Перше. Про злочини режиму Януковича – це головна слідча комісія.</p>
<p>Друга – про незаконне набуття майна під час панування режиму Януковича. Це друга слідча комісія.</p>
<p>І третя, мені здається, найголовніша слідча комісія, яка чітко проведе межу, де політв’язень, який переслідується за інакодумство, а де політичний чи державний діяч, який своїми діями та закликами сприяв, а тепер прямо бере участь у діях сепаратистів. Це різні речі – інакодумство і підтримка сепаратизму.</p>
<p>Тому у мене у зв’язку з цим ще одна пропозиція. Давайте врешті винесемо на розгляд і розглянемо Закон про заборону Комуністичної партії. <i>(Оплески)</i> Вони сидять і, вибачте, тупо не голосують за жодне питання, яке стосується боротьби з сепаратизмом. Ні мобілізація, ні розпуск Верховної Ради Криму, ні неконституційний референдум – все це Компартією ігнорується. Пряма і відверта п'ята колона. Тому ми першими слідчими діями повинні встановити їхню відповідальність і проголосувати відповідний закон. Ну а ті, хто із минулого режиму дійсно має якісь політичні погляди, звичайно не повинні переслідуватись&nbsp; новою владою. Але…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>КИРИЛЕНКО В.А. … півсекунди.</p>
<p>Але&nbsp; треба довести,&nbsp; що це дійсно політичні погляди, а не підтримка за гроші дій сепаратистів і навіть організація таких дій як зараз це має місце у деяких південно-східних областях.</p>
<p>Тому давайте обговоримо всі ці пропозиції&nbsp;&nbsp; Партії регіонів і завтра приймемо рішення по всіх слідчих комісіях. Але не тільки тих, на яких наполягає опозиція, але і по тих, яких потребує народ, вимагає народ, і які зобов'язана створити нова влада. Дякую за увагу. Слава&nbsp; Україні.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. Народний депутат Розенко,&nbsp; фракція "УДАР". І я надам слово генералу Москалю, народному депутату, для того,&nbsp; щоб він проінформував&nbsp; про роботу комісії, яка фактично і займається&nbsp; цими ж самими&nbsp; питаннями. Будь ласка.</p>
<p>&nbsp;</p>
<p>12:22:37</p>
<p>РОЗЕНКО П.В.</p>
<p>Павло Розенко, фракція&nbsp; "УДАР Віталія Кличка".</p>
<p>Справді, дивна виходить у нас&nbsp; ситуація, коли&nbsp;&nbsp; є у нас місцеві осередки двох політичних сил, які прямо підтримали&nbsp; роз'єднання України і анексію території Криму, і зараз починають&nbsp; ставити тут в залі Верховної Ради&nbsp; України певні ультиматуми.</p>
<p>Безумовно,&nbsp; що&nbsp;&nbsp; фракція&nbsp;&nbsp; "УДАР", а я думаю, що і все суспільство,&nbsp; зацікавлені в об'єктивному розслідуванні не лише роботи так званих снайперів. А все, що відбувалося в країні в той період трьохмісячної діяльності: вбивства всіх людей в незалежності&nbsp; від&nbsp; дати,&nbsp; в незалежності від того,&nbsp; хто, де, на якій стороні&nbsp; барикад&nbsp; був і хто віддавав злочинні накази. Тому, безумовно, така слідча комісія&nbsp; може мати місце.</p>
<p>Єдине, що Олександр Валентинович, і ми готові дати&nbsp; прізвище народного депутата від&nbsp; фракції "УДАР", щоб нам&nbsp;&nbsp; дали час для того, щоб ми внесли…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дайте завершити.</p>
<p>&nbsp;</p>
<p>12:23:47</p>
<p>РОЗЕНКО П.В. &nbsp;… нам дали час,&nbsp; від фракції,&nbsp; щоб ми внесли прізвище своєї кандидатури в обидві комісії. І ми готові принципово потім, справді&nbsp; говорити про те, що ми розслідуванням&nbsp; жертв, розслідуванням вбивств людей під час подій на Майдані потрібно&nbsp; займатися, і дати&nbsp; якнайшвидше відповідь&nbsp;&nbsp; суспільству на це питання.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Геннадій Москаль,&nbsp; будь ласка.</p>
<p><b>&nbsp;</b></p>
<p>12:24:18</p>
<p>МОСКАЛЬ Г.Г.</p>
<p>Шановні народні депутати, давайте трошки повернемось. Після подій 30 січня Верховна Рада проголосувала за створення Тимчасової слідчої комісії щодо неправомірних дій правоохоронних органів. Туди пішло: 30 листопада, 1 грудня, 11 грудня, 10 січня події під Святошинським райсудом і Святошинським райвідділом, 19-23… січня події на вулиці Грушевського і 20-24 лютого події на Інститутській і на Майдані, включаючи снайперів, "Беркут", "Альфа", "Сокол" – всі, хто тільки був задіяний в цьому.</p>
<p>Єдине питання, що там, прохання до "Свободи", був пан Махніцький, він пішов Генеральним прокурором, дайте йому заміну. І Партії регіонів, не створюйте комісію на комісії, тому що ваші люди, яких ви делегували, не ходять. Заступник у мене пані Олена Бондаренко, я її з моменту падіння режиму Януковича не бачив в залі і не бачив на засіданні комісії. Переформатуйте людей для того, щоб у нас був кворум, тому що без вас не буде кворуму, бо ви тоді мали більшість як Партія регіонів. Тому сьогодні комісія працює, комісія напрацювала десять томів.</p>
<p>Якщо буде добра воля спікера парламенту і залу, я готовий вам буду доповісти, починаючи з 30 листопада і закінчуючи кривавими подіями на Майдані 20-24 лютого цього року. &nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, давайте дійсно порадимось. По-перше, мені принесли проекти постанов щодо створення цих комісій, які, я так розумію, не пройшли Регламентний комітет, з одного боку. З іншого боку, ми не можемо за них голосувати, я поясню чому. Тому що тут не тільки немає прізвищ членів комісії, тут немає прізвища ні голови, ні першого заступника голови. Як можна голосувати за комісію, яка не має ні голову, ні заступника тощо. Це&nbsp; технічно неможливо. Те ж саме друга постанова.</p>
<p>Що стосується по комісії по розстрілу, то, колеги, я погоджуюсь з головою комісії Геннадієм Геннадійовичем Москалем, тому що, дійсно це предмет розслідування іншої комісії. Тому, шановні колеги, я прошу регламентний комітет, терміново зібратися, розглянути ці питання. Я прошу, народних депутатів визначитись щодо участі в цих комісіях, щодо голови комісії, заступника, тому що коли це буде голова і заступник з одних фракцій, то тут пропорції тут змінюються тощо.</p>
<p>І ми&nbsp; поставимо це питання для розгляду у випадку, коли&nbsp; комісія постановою, яка пропонується бути сформована (№ 4468), не виходить за межі комісії, яку очолює Геннадій Москаль. Тому що з одного і того ж питання дві комісії Верховна Рада не повинна створювати. Тому, шановні колеги, є доручення регламентного комітету розглянути і до порядку денного наступного нашого засідання.</p>
<p>Зараз, шановні колеги, я хочу з вами порадитись. Ситуація в країні дуже напружена. За розкладом ми повинні цей тиждень працювати в комітетах і наступний вівторок тільки зібратись. Комітети, дійсно, важливе питання, чому? Зараз там буде розглядатись, щоб потім бюджетний комітет питань не задавав, тема пов’язана з секвестром бюджету – це серйозна проблема. Тема, пов’язана з законами, які входять до антикризового пакету від Кабінету Міністрів, що стосується і процедур закупівлі тощо. Це стосується і декількох законів, які необхідно прийняти для забезпечення Збройних Сил, це також пов’язано і з процедурою закупівель тощо. Тому, шановні колеги, треба, дійсно, працювати в комітетах.</p>
<p>З іншого боку, ситуація в країні така, що нам буде необхідним зібратись в будь-який час для і ночі. Саме тому я прошу, шановні колеги, зараз приступити до вівторка до роботи в комітетах, але нікому не виїжджати з міста Києва. Всі працюють тут і у випадку необхідності я зберу протягом доби засідання Верховної Ради, яке буде приймати ті рішення, на яких наполягає український народ, які необхідні для захисту нашої країни.</p>
<p>Дякую за роботу. До побачення.</p>
<p>Завтра об&nbsp; 11-й&nbsp; керівників фракцій, депутатських груп&nbsp; прошу до Голови Верховної Ради</p>
<p>&nbsp;</p>
<p>&nbsp;</p>
<p>&nbsp;</p>

