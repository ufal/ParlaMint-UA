Стенограма пленарного засідання
14 липня 2020

<p align=center>ЗАСІДАННЯ ТРИДЦЯТЬ ТРЕТЄ</p>
<p align=center>Зал засідань Верховної Ради України</p>
<p align=center>14 липня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:09:10</p>
<p>ГОЛОВУЮЧИЙ. Добрий день, шановні колеги! Добрий день, представники засобів масової інформації!</p>
<p>Будь ласка, займіть свої місця, підготуйтеся до реєстрації.</p>
<p>Готові голосувати? Готові реєструватися? Прошу реєструватися. Реєстрація, нагадую, як завжди, відбувається шляхом натискання зеленої кнопки "за". Першої зліва, да.</p>
<p></p>
<p>10:11:13</p>
<p>В залі зареєстровано 274 народних депутата України.</p>
<p>Шановні колеги, сьогодні день народження нашого колеги Володимира Ілліча Іванова.<i> (Оплески) </i> Я вам бажаю наснаги, успіхів, досягнень, перемог.</p>
<p>Переходимо до нашої роботи. Я нагадую, що нами було прийнято рішення і на Погоджувальній раді воно було так само підтверджено про те, що в четвер та в п'ятницю ми працюємо до 15 години з перервою з 12-ї до 12:30. У п'ятницю ми працюємо з урахуванням того, що час на запити і на "Різне" перенесено на кінець дня. Немає заперечень? Добре.</p>
<p>Шановні колеги, надійшла заява від двох депутатських груп про перерву із заміною на виступ. Хто виступає, Шахов?</p>
<p>Шахов, будь ласка.</p>
<p></p>
<p>10:12:48</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, з цієї великої поважної трибуни всі 28 років багато політиків хотіли роз'єднати схід та захід. Але велике горе об'єднує сьогодні, а не роз'єднує.</p>
<p>На заході була величезна злива, і слава Богу, що немає серйозних втрат людей, але є розірвані сім'ї, є зруйноване майно. Люди сьогодні мешкають один у одного, залишившись безхатьками.</p>
<p>Також всі знають, що була велика пожежа в Луганській області. Загинули люди. Зруйновано більше 100 будинків, церква. Практично полум'я добралося до лікарні у місті Сєвєродонецьку.</p>
<p>Хто за цим стоїть? Хто буде відповідати за те, що сталося в цій державі? Це сталося не просто через лихо природнє. Це сталося від рук людей, які грабували і грабують нашу державу.</p>
<p>Я прошу зараз парламент вшанувати пам'ять хвилиною мовчання людей, які загиблі і на заході, і на сході.</p>
<p><i>(Хвилина мовчання)</i>.</p>
<p></p>
<p>ГОЛОВУЮЧИЙ. Дякую.</p>
<p></p>
<p>10:14:48</p>
<p>ШАХОВ С.В.</p>
<p>Не один раз, виступаючи з цієї трибуни, я говорив, що на Луганщині орудує банда, банда тих, хто вирубав ліси, банда тих, хто торгує наркотиками, хто торгує навіть органами людей. Ці факти були у загиблого Сергій Самарського, якого вбили посеред білого дня. Вкрадені мільярди гривень із бюджету. Хто сьогодні буде відповідати за те, що коїться в нашій державі?</p>
<p>Всього-на-всього працює рік новий парламент монобільшості. Я звертаюся до кожного з вас, шановні колеги, треба зробити тимчасову слідчу комісію і все ж таки зробити аудит лісогосподарства куди поділися ліси, куди поділися підприємства в нашій державі, хто зруйнував ці підприємства і чому сьогодні люди тікають з нашої країни кудись працювати за кордон. Тільки ми можемо відновити довіру людей в нашій державі заради майбутнього, заради нашої Батьківщини, яка повинна буди сьогодні в небезпеці.</p>
<p>А сьогодні кожна людина сидить і тремтить, що буде далі: чи помре дитина від наркотиків, чи згорить в пожежі, як це було в Луганській області, люди були оточені вогнем.</p>
<p>Шановні колеги! Не один раз і ще раз скажу і звернуся до вас: хватить гратися у політику. Черчіль говорив: "Хто грається в політику, той програє. Хто займається господарською діяльністю, будує, а не грабує, той тільки може перемогти". Давайте об'єднаємося і все ж таки наведемо лад в нашій країні.</p>
<p>Сьогодні треба негайно відсторонити від своїх обов'язків в Луганській області начальника МЧС, хлопці відпрацювали нормально, але він ненормально працював. Зробити розслідування чому так сталося, чому люди 3 години сиділи без пожежників і горіли прямо в пеклі. Треба негайно…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>10:16:59</p>
<p>ГОЛОВУЮЧИЙ. Шановні народні депутати! Відповідно до статті 25 Регламенту у вівторок ми маємо 30 хвилин для виступів уповноважених представників депутатських фракцій та груп з внесенням пропозицій, оголошень, заяв і повідомлень. У зв'язку з цим прошу представників фракцій записатись на виступи.</p>
<p>Будь ласка, Рахманін Сергій Іванович, фракція політичної партії "Голос".</p>
<p>Лозинський.</p>
<p></p>
<p>10:17:54</p>
<p>ЛОЗИНСЬКИЙ Р.М.</p>
<p>Роман Лозинський, фракція "Голос". Шановні українці, колеги депутати! Ми всі з вами з нетерпінням очікували завершення реформи децентралізації. Реформи, коли гроші і повноваження є в громадах, коли голова відповідної громади або депутати місцевих рад вирішують, що ремонтувати, школу чи, можливо, амбулаторію, можливо дорогу. Саме це була ключова філософія децентралізації, коли ніхто не має права впливати на громади, ні Прем'єр-міністр, ні Президент України, ні Голова Офісу Президента. В цьому була суть децентралізації: ресурси громадам, повноваження громадам.</p>
<p>Але, які рішення нам пропонують цього тижня у Верховній Раді? Нам пропонують залишити право розпоряджатися нашими коштами, коштами громад на рівні районів, районним державним адміністраціям. Нам пропонують залишити районні ради. Нам пропонують залишити контроль згори. Нам пропонують залишити вертикаль тих людей, які будуть далі дьоргати за нитки, далі викликати в районні бані і далі казати, де будуть кошти, а де коштів не буде.</p>
<p>Ми з фракцією "Голос" абсолютно проти, категорично проти такого підходу, кошти і повноваження повинні залишатися саме в громадах.</p>
<p>А що насправді відбулося? Давайте слідкувати за руками, спочатку команда Президента забула змінити Конституцію, забула вилучити районні ради. Чи було це в концепції реформи? Було.</p>
<p>У нас будуть вибори до районних рад, у нас далі будуть бюджетні повноваження на рівні районів. І ми пригадуємо Апостольський район, як приклад, де вже утворені 100 відсотків громад, але там залишилася районна рада і ця районна рада залишатиметься і надалі, це ризик і загроза, яка тяжіє над громадами. Навіщо це все? Для чого така реформа? Лише для того, аби залишити контроль над громадами.</p>
<p>І сьогодні під стінами Верховної Ради зібралися представники Верховинського району, Коцюбинського, Хотин, Переяслав, про це завжди говорили Теребовля, Галич, більшість громад абсолютно не розуміють повноважень нових районів і не розуміють, як можна залишати бюджетні важелі впливу в районах. Як можна ставити під ризик і під удар все те, що робилося для громад?</p>
<p>Я ще раз наголошую, що ми з фракцією "Голос" категорично проти такого підходу. Децентралізація – це гроші громадам, вплив і повноваження громадам, а не Офіс Президента, який і далі по дзвінку буде вирішувати.</p>
<p>Дякую.</p>
<p></p>
<p>ГОЛОВУЮЧИЙ. Юрій Анатолійович Бойко, "Опозиційна платформа – За життя".</p>
<p></p>
<p>10:21:12</p>
<p>БОЙКО Ю.А.</p>
<p>Шановний пане віце-спікере, шановні народні депутати! Вже майже рік працює цей склад парламенту, і більше року є в країні діючий Президент. Що сьогодні в сухому остатку їх діяльності?</p>
<p>Я вважаю, це був рік колосального обману людей з боку Президента Зеленського і правлячої більшості в парламенті, тому що питання завершення війни на сході, питання боротьби з бідністю, питання соціальної підтримки людей – все це залишилося на папері. І Президент Зеленський, і більшість парламенту не виконали своїх передвиборчих обіцянок, і "слащавая лодка" "Слуги народу" розбилась об суровый быт в країні.</p>
<p>Що діється сьогодні в парламенті, що ми спостерігаємо? В умовах економічної кризи парламент другий тиждень поспіль розглядає суто лобістський закон про легалізацію казино. Це типовий політичний гротеск.</p>
<p>Подивіться на вчорашній день, так зване "ноу-хау" по позачергових засіданнях парламенту, які здебільшого присвячені проштовхуванню лобістських законів на кшталт того, що був протягнутий вчора.</p>
<p>Вчора був протягнутий закон через парламент, по якому Кабінет Міністрів має право створити уповноважену структуру, яка отримує електроенергію в два рази дешевше, ніж населення України, і потім виробляє з неї біткоїни. Я впевнений, що ця корупційна оборудка буде предметом розслідування правоохоронних органів після зміни цієї влади.</p>
<p>Позиція нашої фракції "Опозиційна платформа – За життя" абсолютно чітка – будь-яке позачергове засідання парламенту повинно мати одну мету. Перше – це зміна уряду, уряд у відставку, тому що він переплутав пріоритети і замість допомоги нашим громадянам, займається обслуговуванням спекулянтів, які скупили облігації внутрішнього державного займу і на цьому заробляють.</p>
<p>І друге – це прийняття законопроектів, які допомагають нашим людям пережити ці складні часи. Все інше, що виноситься на позачергові сесії, як і вимагається або благається Президентом країни, без цього порядку денного – це знущання над народом України, це нехтування інтересами наших людей і наша фракція категорично проти цього і в цьому балагані приймати участь не буде.</p>
<p>Дякую за увагу.</p>
<p></p>
<p>ГОЛОВУЮЧИЙ. До слова запрошується народний депутат Парубій Андрій Володимирович, фракція Політичної партії "Європейська солідарність". Колеги, пропустіть, будь ласка.</p>
<p></p>
<p>10:24:22</p>
<p>ПАРУБІЙ А.В.</p>
<p>Поки Зеленський заглядає в очі Путіну і шукає там миру, на передовій продовжують вбивати українців. <i>(Шум у залі)</i></p>
<p>Тільки за останній тиждень вбили 10 українських воїнів, поки ви смієтеся. Тільки вчора вбили трьох українських воїнів і поміж них медика, який рятував пораненого.</p>
<p>І замість того, щоб засудити російську агресію, замість того, щоб боротися проти російського окупанта ви тут, в серці України, в Києві боретесь проти української мови.</p>
<p>Сьогодні зранку ми прощалися з Тарасом Матвіївим, а 8 років тому тарас Матвіїв провів всі ночі на Мовному майдані біля Українського дому. Тоді ми захищали мову від Закону Колесніченка-Ківалова. Бо і для Тараса Матвіїва, і для будь-якого патріота боротьба за українську мову і війна проти Росії на передовій – це та ж сама війна. Бо війна проти України Росії і політичні переслідування, які робить Росія проти України, і теперішня влада, – це та ж сама частина гібридної атаки Росії проти України.</p>
<p>І, шановні колеги, я хочу від "Європейської солідарності" звернутись до усіх українських сил: ми повинні об'єднатись і не дозволити винесення і розгляду законопроекту 2362 тут, в залі. Я хочу звернутись до всіх українців: 16 липня о 9 ранку прийти сюди, під стіни Верховної Ради України, щоб спільно захистити українську мову.</p>
<p>І хочу звернутись також до "слуг народу", до монобільшості. Напевно, багато хто з вас або був на Мовному майдані 8 років тому, або дивився по телебаченню і тримав кулаки за тих, хто ночували біля Українського дому. Сьогодні і від нас залежить, і від кожного з вас залежить, чи буде це питання винесене, чи не буде. Воно отримало негативний висновок комітету. Міністерство освіти проти. Міністерство фінансів проти. Давайте переконайте своє керівництво не виносити його на розгляд.</p>
<p>А ініціаторам цього законопроекту я хочу сказати: не чіпайте мову. Як посієте московський вітер – пожнете українську бурю. Слава Україні!</p>
<p></p>
<p>ГОЛОВУЮЧИЙ. Слово надається народній депутатці Тимошенко Юлії Володимирівні, фракція політичної партії Всеукраїнське об'єднання "Батьківщина".</p>
<p></p>
<p>10:27:39</p>
<p>ТИМОШЕНКО Ю.В.</p>
<p>Шановні колеги, шановний народе України, який, я переконана, хоч частково слухає цю Верховну Раду!</p>
<p><a name=_GoBack></a>Сьогодні по суті останній тиждень сесії і це можна вже підводити, можна так сказати, підсумовувати, останній рік роботи Верховної Ради. Підсумовувати від слова "сумно". Сумно насправді.</p>
<p>Ви знаєте, що вчора ми обговорювали на Погоджувальній раді питання відзначення 30-річчя проголошення державного суверенітету. І перше, що мені спало, чесно кажучи, на душу, коли це обговорювалось, що цинізм і подвійні стандарти просто захлинули сьогодні країну.</p>
<p>Ви знаєте, що таке державний суверенітет України, який проголосила ця декларація. Це самостійність народу України в управлінні своїм життям. Це самостійність народу України в самовизначенні в усіх сферах свого життя.</p>
<p>І чи можемо ми сьогодні констатувати, що народ України управляє своїм життям в своїй власній державі? Ні. Тому що останні шість років, а особливо більше року останнього, ми з вами бачимо, що країна президентами здана по суті всеохоплюючому зовнішньому управлінню фінансовими глобальними структурами спекулятивного характеру. Сьогодні вони управляють країною в своїх інтересах, а інтереси людей практично знищені і перекреслені.</p>
<p>Я можу вам сказати, що я тримаю в руках Декларацію про державний суверенітет. І тут написано, що народ України є єдиним джерелом державної влади в республіці. А крім того, тут зазначено, що земля, надра, і все, що належить сьогодні країні, природні ресурси, вони всі є власністю українського народу. Я хочу запитати, ця влада або попередня провела хоч один референдум, перед тим як продавала нашу сільськогосподарську землю, перед тим, як продавала стратегічну власність? Ні.</p>
<p>Сьогодні в цьому залі і в кабінеті Президента панує всеохоплююча здача українських інтересів.</p>
<p>В усьому панує корупція, яка сьогодні поставлена на законодавчий рівень, лобістські закони стали суттю роботи цього парламенту. І керується весь цей законодавчий процес всупереч інтересів людей. І тому зараз треба чітко сказати: або ми повертаємо управління країни народу, або цій владі грош ціна. І на місцевих виборах народ України може це поправити і зупинити цей беспредел.</p>
<p></p>
<p>ГОЛОВУЮЧИЙ. Слово надається Грищуку Роману Павловичу, фракція політичної партії "Слуга народу". Будь ласка, включіть Грищуку.</p>
<p></p>
<p>10:30:59</p>
<p>ГРИЩУК Р.П.</p>
<p>Прошу передати слово Артему Дмитруку.</p>
<p></p>
<p>ГОЛОВУЮЧИЙ. Будь ласка, Артем Дмитрук.</p>
<p></p>
<p>10:31:12</p>
<p>ДМИТРУК А.Г.</p>
<p>Шановні колеги, шановний пане Голово, шановні українці! Звертаюсь до кожного, кому не байдуже поняття безпеки, волевиявлення та захисту прав українців. Як відомо, ми активно боремося в Одесі з бандитським режимом, встановленим мером міста Геннадієм Трухановим.</p>
<p>9 червня за наказом Труханова стався напад на активіста та лідера громадської організації "Спільна мета" Володимира Савченка. Серед білого дня прямо на пішохідному переході зловмисники підло, із спини напали на Володимира і лежачого добили на очах у прохожих, завдавши йому тяжкі тілесні ушкодження.</p>
<p>Ми впевнені, що ця подія пов'язана з активною правозахисною позицією Володимира. А саме: напередодні у ліквідації незаконних шлагбаумів та отриманні судових рішень щодо заборони будівництва елітних ЖК в рекреаційних зонах нашого міста.</p>
<p>Хочу подякувати нашій місцевій поліції, яка зараз робить усе, аби знайти та покарати винних. Я особисто знайомий з Володимиром та знаю, скільки добра та користі він приніс Одесі та Україні. Він віддав останні кошти на підтримку наших хлопців на війні та регулярно їздив на передову, підтримуючи українських військових.</p>
<p>Саме він абсолютно безкоштовно захищає права одеситів кожного дня.</p>
<p>Володимир нещодавно став батьком. Він, як і кожен батько, прагне кращого для своєї дитини і робить все, щоб його син жив у безпечному та комфортному для життя місті. Він мій друг, та я знаю, про що кажу. На відміну від своїх нападників та їх головуючого Геннадія Труханова Володимир за кожне своє слово та кожну свою дію може відповісти перед законом. І зараз я вимагаю, аби закон захистив його.</p>
<p>Ми боремося за щасливе майбутнє у нашому місті. В місті, де бізнесом може займатися кожен, а не лише ті, хто входить до бандитських угрупувань Труханова або ділиться з ним награбованим. У місті, де кожен має рівні права та свободи.</p>
<p>Ми почали руйнацію режиму Траханова. І обіцяємо вам, Геннадію Леонідовичу, вашої бандитської епохи скоро не стане. Моє офіційне звернення я направляю до міністра внутрішніх справ Арсена Авакова та Генерального прокурора Ірини Венедіктової. Та прошу приєднатися кожного небайдужого мого колеги в цьому залі до підпису цього звернення. Адже напад на Володимира Савченка не просто поодинокий випадок, а один із сотень епізодів застосування сили до активістів у всій країні, які борються із злочинною владою та їх кишеньковими угрупуваннями.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату… А, цілої групи. Зараз, почекайте, хай вийде група "Партії "За майбутнє".</p>
<p>Ігор Гузь, будь ласка.</p>
<p></p>
<p>10:34:27</p>
<p>ГУЗЬ І.В.</p>
<p>Дорогі друзі, українці! Я хотів би звернутися від імені депутатської групи "За майбутнє". Я розумію, що в цьому залі і, зокрема, в Офісі Президента по-різному ставляться до нашої групи, до моїх колег. Але нас 24 депутати, ми всі – мажоритарники і представляємо 4 мільйони українців в цьому парламенті.</p>
<p>Вже рік ми бачимо, що в цьому залі партія влади ділить депутатів на чорних і білих. Але, на превеликий жаль, тиждень тому ми дізналися, що не тільки депутатів ділять на чорних і білих, але, на превеликий жаль, і наших виборців. Справа в тому, що рішенням Кабінету Міністрів депутати від "Слуги народу" і ряд інших отримали на свої округи кошти, так звані кошти на соціально-економічний розвиток.</p>
<p>На превеликий жаль, і це ганебно, депутати від нашої депутатської групи, ще раз наголошу, які представляють 4 мільйони виборців, таких коштів не отримали. Чому? Напевно тому, що у нас є своя позиція. Напевно тому, що ми не голосували за Закон про землю, або не голосуємо за дуже багато, на жаль, злочинних законопроектів в цьому залі.</p>
<p>Скажіть, будь ласка, я звертаюся до "Слуг народу" і до Президента Зеленського, чи це нормально ділити виборців на чорних і білих? Скажіть, будь ласка, чи дитячі садки, школи, лікарні, поліклініки, інші соціальні об'єкти в наших регіонах, а ми представляємо більшу половину України, вони не заслуговують на державні кошти тільки тому, що ми не зі "Слуги народу"? Це ганебна історія.</p>
<p>Я від імені депутатської групи хочу звернутися до Президента України Володимира Зеленського. Пане Президенте, ви тут говорили про те, що ви представляєте всіх українців. Ми вимагаємо зустрічі нашої депутатської групи з паном Зеленським. Ми хочемо трошки розширити горизонти Президента, розказати, що відбувається в регіонах. І хочемо почути думку і Президента і Прем'єра з приводу виділення коштів державного бюджету.</p>
<p>Якщо хтось думає, що білі плями мають бути на території і на карті України тільки тому що ми не зі "Слуги народу" – так не буде. Це ганебна ситуація, це ганебний підхід. І ми вважаємо і вимагаємо змінити цю ситуацію. Тому чекаємо на зустріч з Президентом Зеленським.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Дякую.</p>
<p>Олег Іванович Кулініч, фракція "Довіра", група "Довіра."</p>
<p></p>
<p>10:37:32</p>
<p>КУЛІНІЧ О.І.</p>
<p>Доброго дня, шановні колеги, шановна президія! Олег Кулініч, депутатська група "Довіра". На сьогодні економіка нашої країни знаходиться в дуже важкому стані. На неї значним чином вплинули обмежувальні заходи, пов'язані з коронавірусом. Але, якщо розбиратися глибше, то природа цих негараздів значно глибша. І не тільки коронавірусна криза на це вплинула, а це ще прискорилось рядом негативних факторів.</p>
<p>Аналізуючи основні показники соціально економічного розвитку держави за перше півріччя, можна стверджувати, що якщо уряд реально не візьметься за відновлення економіки, нас чекають дуже важкі і складні часи.</p>
<p>Ось конкретні цифри. За перше півріччя цього року показник по доходам загального фонду державного бюджету був виконаний лише на 92 відсотка. Тобто ми не доотримали 38 мільярдів гривень. Найбільший провал був допущений митними органами – мінус 34 мільярди, і податковими органами – близько 2 мільярдів гривень.</p>
<p>Якщо б у червні "Нафтогаз" та "Приватбанк" не перерахували до Державного бюджету свої прибутки в обсязі 64 мільярди гривень, то реальний показник по доходам державного бюджету був би виконаний лише на 80 відсотків. Це мінус 102 мільярда гривень.</p>
<p>Крім того, у першому півріччі уряд зібрав 94 відсотка від річного обсягу прибутку державних компаній. Це практично весь річний обсяг. Тому абсолютно незрозуміло, що ми будемо робити у другому півріччі, і за рахунок чого будемо наповнювати державний бюджет.</p>
<p>Від контрабандних схем на митниці країна щомісяця втрачає 5 мільярдів гривень. І приблизно ж таку суму ми втрачаємо від скруток ПДВ.</p>
<p>Як це не прикро, за період цієї сесії ми не розглянули жодного законопроекту проти контрабанди, проти скруток ПДВ, і які б дійсно виводили економіку країни "в білу". А такі законопроекти є в сесійній залі, зареєстровані в Раді, їх треба виносити в сесійну залу і голосувати.</p>
<p>Рівень життя людей також дуже погіршився, доходи населення в першому півріччі становлять 874 мільярди гривень, тоді як витрати – 935 мільярдів гривень. Це негативна тенденція. Люди майже 61 мільярд гривень витратили із власних заощаджень, це при тому, що борги за комунальні послуги – 60 мільярдів гривень.</p>
<p>Тому уряду необхідно робити висновки і разом, в пакеті до проекту Державного бюджету, вносити такі законопроекти, які реально змогли б покращити життя людей і які б могли відновлювати економіку.</p>
<p>І треба виносити такі законопроекти, які б підтримували власне виробництво. Якщо вже й давати державні гарантії, то під власні компанії, національні компанії, які у нас є. Щоб не було того, що відбулося вчора, коли незрозуміло кого ми хотіли кредитувати і таким чином провалювати абсолютно стратегію власного виробництва, яка дійсно потрібна для нашої держави.</p>
<p>Дякую.</p>
<p></p>
<p>ГОЛОВУЮЧИЙ. Дякую. Шановні колеги, завершено обговорення депутатських фракцій і груп. Прошу народних депутатів зайняти свої місця і ми продовжуємо розгляд питань.</p>
<p>Запрошую доповідача на трибуну. 2285-д. Нагадую, ми йдемо по правках.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:42:24</p>
<p>ГОЛОВУЮЧИЙ. Юлія Володимирівна, я правильно розумію, що є п'ять правок, на яких ви будете наполягати, п'ять правок? Ви не можете на 5 хвилин поставити чужі правки, це не ваші правки.</p>
<p>Будь ласка, шановні колеги, займіть свої місця. Повертаємося до розгляду питання порядку денного.</p>
<p>Тимошенко.</p>
<p></p>
<p>10:45:17</p>
<p>ТИМОШЕНКО Ю.В.</p>
<p>Шановний Голово, я прошу поставити п'ять правок на підтвердження і дати мені 5 хвилин виступити.</p>
<p></p>
<p>ГОЛОВУЮЧИЙ. Добре.</p>
<p></p>
<p>ТИМОШЕНКО Ю.В. Правки 92, 94, 105, 106 і 135. Я можу доповідати?</p>
<p>Шановні колеги, я сьогодні говорила про те, що ми святкуємо 30-річчя проголошення Декларації про державний суверенітет України. В цій декларації є окремий розділ, називається "Культурний розвиток", де Україна бере зобов'язання забезпечувати національно-культурне відродження українського народу, функціонування української мови в усіх сферах суспільного життя.</p>
<p>Мало того, що зараз намагаються по суті скатувати українську мову, але зараз, в цьому залі, всупереч Декларації про державний суверенітет, розглядається закон про гральний бізнес.</p>
<p>Я хочу зараз, враховуючи, що залі Верховної Ради взагалі байдуже сьогодні, про що йде мова, головне – натиснути "зелену кнопку", звернутися до народу України, і сказати, що зараз в цьому залі здійснюється порушення</p>
<p>Декларації про державний суверенітет, по суті, топчеться національно-культурне відродження українського народу, знищується духовність української нації. Тому що протягується Закон про гральний бізнес, який дає можливість в будь-якій точці України, біля шкіл, біля дитячих садочків, біля учбових закладів, в житлових масивах, організувати всеохоплюючий гральний бізнес як в системі оффлайн, так і в Інтернеті – казино, букмекерські контори. І вони оголосили, що це велике благо для України, тому що це принесе в бюджет 4 мільярди гривень.</p>
<p>Дорогі друзі, я говорила про те, що для того, щоби вони зарахували 4 мільярди гривень в бюджет, треба щоб народ України програв 40 мільярдів гривень, але я помилялася. Помилялася, тому що наші експерти прорахували повністю весь Закон про оподаткування грального бізнесу і зараз я хочу заявити: для того, щоб, як говорить Президент, 4 мільярди гривень зарахувати в бюджет від грального бізнесу, треба щоб українці програли 82 мільярди гривень. Це витягнуто буде з кишень людей, з кишень родин, з кишень в тому числі хворих людей на залежність від грального бізнесу.</p>
<p>Ви знаєте, що Всесвітня організація охорони здоров'я визначилася, що залежність від грального бізнесу – це хвороба, називається лудоманія і що вона страшніша і за наркоманію, і за алкоголізм. І тому цей закон приймається. І наслідком цього Закону про гральний бізнес буде те, що наші люди, наші діти будуть, по суті, під ризиком такої хвороби як лудоманія. Лудоманія приводить до самогубств, до руйнації родин і так далі.</p>
<p>Але не все, в цьому законі вони хочуть не тільки тут внутрішню мафію забезпечити мільярдними потоками грошей, вони також залучають мафію з усього світу, бо дають можливість іноземним корпораціям, іноземним учасникам приймати участь в організації тут "доїння" наших родин в системі грального бізнесу.</p>
<p>Я також хочу повідомити зараз українцям, що в цьому законі передбачається по суті зняття оподаткування з грального бізнесу. І тепер, уявіть, українці важко працюють в аграрному секторі, важко працюють на заводах, на підприємствах, працюють підприємцями важко, заробляючи цю нещасну копійку для своєї родини, а мафії зараз цим законом віддаються мільярди для того, щоб просто зняти з людей ці гроші в беззаконний спосіб. І ті правки, які я ставлю на підтвердження, говорять про те, що встановлюються такі алгоритми проведення цих ігор, що людина виграти не зможе, тому що такий алгоритм, який не дає людині виграти, а дає тільки програти.</p>
<p>Це аморальне сьогодні явище, яке робиться Президентом України на замовлення кримінальних кіл, які завжди з цих гральних залів робили центри торгівлі наркотиками, центри розповсюдження проституції. Це, по суті, духовне нищення України.</p>
<p>Я вимагаю зняти з розгляду цей закон, а правки…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:50:48</p>
<p>ГОЛОВУЮЧИЙ. Дякую.</p>
<p>Тоді, шановні колеги, зараз я буду ставити підряд цих 5 правок. Прошу зайняти свої місця.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:51:24</p>
<p>ГОЛОВУЮЧИЙ. Юлія Володимирівна, 92-а, 94-а, 105-а, 106-а, 135-а, правильно?</p>
<p>Шановні колеги, підготуйтесь до голосування. Ставлю правки на врахування… На підтвердження, вибачте.</p>
<p>92 правка, Марусяк. Комітетом була підтримана.</p>
<p>94-а, Фролов. Також була підтримана.</p>
<p>105-а, Вельможний. Врахована частково.</p>
<p>Заблоцький, врахована частково, 106-а.</p>
<p>І 135-а, Марусяк. Врахована по суті.</p>
<p>Готові голосувати? Готові голосувати? Добре. Ні, ми голосуємо за правки.</p>
<p>Ставлю на голосування правку номер 92. Комітетом вона була врахована. Наполягають на її відхилені. Я ставлю її на голосування в тій редакції, яка запропонована комітетом. Прошу підтримати та проголосувати.</p>
<p></p>
<p>10:53:14</p>
<p>За-239</p>
<p>Рішення прийнято.</p>
<p>Правка номер 94. Комітетом вона була врахована. Ставлю її на підтвердження. Прошу підтримати та проголосувати.</p>
<p></p>
<p>10:53:42</p>
<p>За-244</p>
<p>105 правка. Ставлю її на голосування. Така сама ситуація. Ставлю її на голосування. Прошу підтримати.</p>
<p></p>
<p>10:54:02</p>
<p>За-246</p>
<p>Рішення прийнято.</p>
<p>106 правка. Готові голосувати? Ставлю на голосування. Прошу підтримати та проголосувати. На підтвердження правка.</p>
<p></p>
<p>10:54:24</p>
<p>За-242</p>
<p>Рішення прийнято.</p>
<p>По фракціям.</p>
<p>135 правка. Прошу підтримати та проголосувати.</p>
<p></p>
<p>10:54:44</p>
<p>За-243</p>
<p>Правка підтверджена.</p>
<p>Крулько.</p>
<p></p>
<p>10:54:53</p>
<p>КРУЛЬКО І.І.</p>
<p>Іван Крулько, фракція "Батьківщина". Я би хотів звернутися до сесійного залу змилуватися нарешті над українцями і хоча би в переддень річниці Декларації про державний суверенітет не вкидати Україну в нову велику біду, яка називається "повальне відкриття ігорного бізнесу".</p>
<p>Ми як "Батьківщина" категорично проти цього закону. Ми вважаємо, що цей закон не принесе нічого доброго для України, а бідних українських людей зробить ще біднішими. Бо ті багатії, які підуть грати в казино, вони не обідніють, а от бідні люди, які в автоматах все програють, вони просто стануть нищими, вони залишаться без будь-яких засобів для існування.</p>
<p>Саме тому я пропоную поставити на підтвердження наступні поправки. І прошу зал не підтримувати ці поправки і голосувати червоними кнопками. Це поправки номер 146, 206, 225, 310, 322, 462, 469, 509, 518...</p>
<p></p>
<p>ГОЛОВУЮЧИЙ. Дайте... Ну, ви мені передали цей список, я зараз поставлю правки на підтвердження.</p>
<p>Шановні колеги, я пропоную наступним чином: щоб не витрачати час, я буду називати правку, вони всі на підтвердження, і ми будемо голосувати. Немає заперечень?</p>
<p>Правка 146. Прошу підтримати та проголосувати. На підтвердження, всі правки, які я зараз я буду зачитувати, вони на підтвердження.</p>
<p></p>
<p>10:56:40</p>
<p>За-232</p>
<p>Рішення прийнято.</p>
<p>Наступна 206 правка. Ставлю її на підтвердження. Прошу підтримати та проголосувати.</p>
<p></p>
<p>10:57:02</p>
<p>За-234</p>
<p>Рішення прийнято. Правка підтверджена.</p>
<p>225 правка. Прошу підтримати та проголосувати, на підтвердження.</p>
<p></p>
<p>10:57:22</p>
<p>За-237</p>
<p>Рішення прийнято.</p>
<p>310 правка.</p>
<p>Ставлю її на голосування. Прошу підтримати та проголосувати.</p>
<p></p>
<p>10:57:41</p>
<p>За-238</p>
<p>Рішення прийнято. Правка підтверджена.</p>
<p>323 правка, Фролова.</p>
<p>Ставлю її на підтвердження. Прошу підтримати та проголосувати.</p>
<p></p>
<p>10:58:08</p>
<p>За-241</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:58:12</p>
<p>ГОЛОВУЮЧИЙ. Рішення прийнято.</p>
<p>Наступна правка 462. Прошу підтримати та проголосувати.</p>
<p></p>
<p>10:58:29</p>
<p>За-241</p>
<p>Рішення прийнято.</p>
<p>Наступна правка 469. Прошу підтримати та проголосувати.</p>
<p></p>
<p>10:58:49</p>
<p>За-243</p>
<p>Рішення прийнято.</p>
<p>Наступна правка 509. Прошу підтримати та проголосувати.</p>
<p></p>
<p>10:59:07</p>
<p>За-241</p>
<p>Рішення прийнято.</p>
<p>Наступна правка 518. Прошу підтримати та проголосувати.</p>
<p></p>
<p>10:59:24</p>
<p>За-242</p>
<p>Рішення прийнято.</p>
<p>Наступна правка 529. Прошу підтримати та проголосувати.</p>
<p></p>
<p>10:59:41</p>
<p>За-244</p>
<p>Рішення прийнято.</p>
<p>Наступна правка 530. Прошу підтримати та проголосувати.</p>
<p></p>
<p>10:59:58</p>
<p>За-241</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:00:01</p>
<p>ГОЛОВУЮЧИЙ. Рішення прийнято.</p>
<p>Правка 540. Ставлю її на голосування. Прошу підтримати та проголосувати.</p>
<p><b> </b></p>
<p>11:00:19</p>
<p>За-244</p>
<p>Рішення прийнято.</p>
<p>660 правка. Ставлю її на голосування. Прошу підтримати та проголосувати.</p>
<p></p>
<p>11:00:38</p>
<p>За-245</p>
<p>Рішення прийнято.</p>
<p>704 правка. Ставлю її на голосування. Прошу підтримати та проголосувати.</p>
<p></p>
<p>11:00:59</p>
<p>За-244</p>
<p>Рішення прийнято.</p>
<p>706 правка. Ставлю її на голосування. Прошу підтримати та проголосувати.</p>
<p></p>
<p>11:01:18</p>
<p>За-246</p>
<p>Рішення прийнято.</p>
<p>718 правка. Ставлю її на голосування. Прошу підтримати та проголосувати.</p>
<p></p>
<p>11:01:37</p>
<p>За-247</p>
<p>Рішення прийнято.</p>
<p>753 правка. Ставлю її на голосування. Прошу підтримати та проголосувати.</p>
<p></p>
<p>11:01:56</p>
<p>За-246</p>
<p>Рішення прийнято.</p>
<p>1022. Прошу підтримати та проголосувати.</p>
<p></p>
<p>11:02:17</p>
<p>За-243</p>
<p>Рішення прийнято.</p>
<p>1090. Прошу підтримати та проголосувати.</p>
<p></p>
<p>11:02:36</p>
<p>За-244</p>
<p>Рішення прийнято.</p>
<p>1334. Ставлю на голосування. Прошу підтримати та проголосувати.</p>
<p></p>
<p>11:02:56</p>
<p>За-248</p>
<p>Рішення прийнято.</p>
<p>1709. Ставлю на голосування. Прошу підтримати та проголосувати.</p>
<p></p>
<p>11:03:17</p>
<p>За-246</p>
<p>Рішення прийнято.</p>
<p>1710. Ставлю на голосування. Прошу підтримати та проголосувати.</p>
<p></p>
<p>11:03:35</p>
<p>За-245</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:03:39</p>
<p>ГОЛОВУЮЧИЙ. Рішення прийнято.</p>
<p>1929. Ставлю на голосування. Прошу підтримати та проголосувати.</p>
<p></p>
<p>11:03:54</p>
<p>За-241</p>
<p>Рішення прийнято.</p>
<p>Наступна правка 1930. Прошу підтримати та проголосувати.</p>
<p></p>
<p>11:04:11</p>
<p>За-243</p>
<p>Рішення прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:04:17</p>
<p>ГОЛОВУЮЧИЙ. 1945. Ставлю на голосування. Прошу підтримати та проголосувати.</p>
<p></p>
<p>11:04:32</p>
<p>За-246</p>
<p>Рішення прийнято.</p>
<p>2104. Ставлю на голосування. Прошу підтримати та проголосувати.</p>
<p></p>
<p>11:04:51</p>
<p>За-245</p>
<p>Рішення прийнято.</p>
<p>2208. Ставлю на голосування. Прошу підтримати та проголосувати.</p>
<p></p>
<p>11:05:10</p>
<p>За-243</p>
<p>Рішення прийнято.</p>
<p>2311. Ставлю на голосування. Прошу підтримати та проголосувати.</p>
<p></p>
<p>11:05:27</p>
<p>За-248</p>
<p>Рішення прийнято.</p>
<p>2311. Ставлю на голосування. Прошу підтримати та проголосувати. 2311. Зупиніть голосування. 2311 – голосували? Вибачте.</p>
<p>2318. Ставлю на голосування. Прошу підтримати та проголосувати.</p>
<p></p>
<p>11:06:08</p>
<p>За-242</p>
<p>Рішення прийнято.</p>
<p><a href="http://w1.c1.rada.gov.ua/pls/zweb2/webproc4_2?pf3516=2448&skl=10" target=_blank>2448</a> ставлю на голосування. Прошу підтримати та проголосувати.</p>
<p></p>
<p>11:06:31</p>
<p>За-244</p>
<p>Рішення прийнято.</p>
<p>2449. Це остання правка, на якій наполягав Крулько. Ставлю на голосування. Прошу підтримати та проголосувати.</p>
<p>Скільки правок? Три правки? Дві правки. Не можна. Добре.</p>
<p></p>
<p>11:06:54</p>
<p>За-243</p>
<p>Рішення прийнято.</p>
<p>По черзі правки які? Почекайте. Олександр Сергійович Колтунович. Після цього переходимо до голосування за закон. Правильно? Точно? Домовилися. Запросіть народних депутатів до зали, три правки.</p>
<p>Колтунович.</p>
<p></p>
<p>11:07:12</p>
<p>КОЛТУНОВИЧ О.С.</p>
<p>Шановний Дмитро Олександрович, там справа в тому, що мої правки ставили на підтвердження щодо територіальних гральних зон. Але 1828, 1829 і 1834 – це поправки комітету, вони суперечать тому концепту, який…</p>
<p></p>
<p>ГОЛОВУЮЧИЙ. Ще раз номери, будь ласка?</p>
<p></p>
<p>11:07:17</p>
<p>КОЛТУНОВИЧ О.С. 1828, 1829 і 1834 – це щодо територіального аспекту. Я прошу мені додатково дати півтори хвилини, я хотів би дати інші аргументації і все, і ми поставимо їх на голосування, на підтвердження кожну.</p>
<p></p>
<p>ГОЛОВУЮЧИЙ. Давайте по хвилині, може? По хвилині.</p>
<p></p>
<p>КОЛТУНОВИЧ О.С. Давайте плюс хвилину.</p>
<p></p>
<p>ГОЛОВУЮЧИЙ. Запустіть спочатку хвилину.</p>
<p></p>
<p>КОЛТУНОВИЧ О.С. Ще раз?</p>
<p></p>
<p>ГОЛОВУЮЧИЙ. По хвилині на кожну правку і будемо голосувати.</p>
<p></p>
<p>КОЛТУНОВИЧ О.С. Можемо всього, да, немає проблем. Ми можемо всього півтори хвилин взяти і зекономити час.</p>
<p></p>
<p>ГОЛОВУЮЧИЙ. Дайте дві хвилини.</p>
<p></p>
<p>11:07:58</p>
<p>КОЛТУНОВИЧ О.С.</p>
<p>Давайте. Дякую, шановний Дмитро Олександрович. Шановні виборці, я звертаю вашу увагу на те, що за даними Київського міжнародного інституту соціології, 56 відсотків громадян України виступають проти легалізації грального бізнесу в Україні, вони, 49 відсотків з них ще допускають ідею лотерей, але в жодному разі не легалізацію грального бізнесу в Україні.</p>
<p>Якщо оберемо іншу соціологію – соціологічної групи "Рейтинг", то це 58 відсотків громадян України виступають проти легалізації грального бізнесу в Україні.</p>
<p>Ті 4 мільярди гривень, які йдуть в бюджет України, це очевидно, що вилучається 40 мільярдів гривень з кишень громадян України. Мова не йде про надходження прямих іноземних інвестицій в інфраструктуру в Україні і ряд інших моментів.</p>
<p>Тому ми пропонуємо якраз зважати на думку людей, і не голосувати зараз як за ці поправки, так і за законопроект в цілому.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую. Готові голосувати?</p>
<p>1828. Олександр Сергійович! 1829 і 1834.</p>
<p>Я ставлю на голосування правку 1828, на підтвердження. Прошу підтримати та проголосувати.</p>
<p></p>
<p>11:09:40</p>
<p>За-240</p>
<p>Рішення прийнято.</p>
<p>Ставлю на голосування правку 1829. Прошу підтримати та проголосувати. На підтвердження ставлю.</p>
<p></p>
<p>11:10:02</p>
<p>За-234</p>
<p>Ставлю на підтвердження правку 1834. Прошу підтримати та проголосувати.</p>
<p></p>
<p>11:10:24</p>
<p>За-232</p>
<p>Рішення прийнято, правка підтверджена.</p>
<p>Шановні колеги, ми домовлялися. Михайло Миколайович, ми домовлялися, я запитував, хто буде наполягати. Сказали – більше ніхто.</p>
<p>Переходимо до голосування. Михайло Миколайович! Ні-ні, почекайте! Буде у вас відсоток, ми ще попрацюємо сьогодні. У вас відсоток від грального бізнесу? То треба швидше проголосувати. Ми зрозуміли все. Дякую!</p>
<p>Михайло Миколайович, ми домовлялися? Ні. Домовлялися, Михайло Миколайович. Михайло Миколайович! Ставлю на голосування.</p>
<p>Шановні колеги! Нарешті я можу це сказати. Будь ласка, займіть свої місця, підготуйтесь до голосування.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про державне регулювання діяльності щодо організації та проведення азартних ігор (реєстраційний номер 2285-д). Готові голосувати? Прошу підтримати та проголосувати.</p>
<p></p>
<p>11:12:11</p>
<p>За-248</p>
<p>Рішення прийнято<i>. </i></p>
<p>По фракціям покажіть. "Слуга народу" – 224, "За майбутнє" – 4, "Довіра" – 18, позафракційні – 2.</p>
<p>Шановні колеги, переходимо до розгляду питань. Шановні колеги, вам запропонований...</p>
<p>Радуцький Михайло Борисович, з процедури. З місця, включіть, будь ласка, мікрофон.</p>
<p></p>
<p>11:12:59</p>
<p>РАДУЦЬКИЙ М.Б.</p>
<p>Шановний головуючий, шановні колеги! Прошу відтермінувати розгляд Закону 3648, так як ще не надійшла відповідь від НАЗК.</p>
<p></p>
<p>ГОЛОВУЮЧИЙ. Шановні колеги, питання реєстраційний номер 3648 є пропозиція голови комітету сьогодні не розглядати з об'єктивних причин. Немає заперечень? Можемо не розглядати? Ні, ми або голосуємо… Ми не обговорюємо. <i>(Шум у залі)</i></p>
<p>Ні, ми можемо поставити і прийняти рішення або про відкладення, або якщо це буде консенсусом. Тут немає обговорення.</p>
<p>Якщо ви наполягаєте, тоді я ставлю на голосування пропозицію голови комітету про відтермінування розгляду законопроекту реєстраційний номер 3648 у зв'язку з тим, що він сьогодні знаходиться на розгляді в НАЗК.</p>
<p>Ставлю на голосування цю пропозицію. Прошу підтримати та проголосувати.</p>
<p></p>
<p>11:14:36</p>
<p>За-281</p>
<p>Рішення прийнято. Дякую.</p>
<p>Наступне питання порядку денного – це проект Закону про внесення змін до Закону України "Про Державний бюджет України на 2020 рік" (щодо додаткових заходів з фінансового оздоровлення державного підприємства "Виробниче об'єднання Південний машинобудівний завод імені О.М.Макарова") (реєстраційний номер 3697).</p>
<p>Шановні колеги, нам необхідно прийняти рішення про включення цього питання до порядку денного. Необхідна підтримка 226 народних депутатів України. Будь ласка, підготуйтесь до голосування.</p>
<p>Готові голосувати? Готові голосувати? Прошу підтримати та проголосувати.</p>
<p></p>
<p>11:15:44</p>
<p>За-296</p>
<p>Рішення прийнято.</p>
<p>Пропонується застосувати процедуру ad hoc щодо розгляду та прийняття рішення на цьому пленарному засіданні. Прошу підтримати та проголосувати.</p>
<p></p>
<p>11:16:06</p>
<p>За-301</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:16:27</p>
<p>За-246</p>
<p>Рішення прийнято.</p>
<p>Шановні колеги, до слова запрошується народний депутат України Кисилевський Дмитро Давидович.</p>
<p></p>
<p>11:16:38</p>
<p>КИСИЛЕВСЬКИЙ Д.Д.</p>
<p>Шановні колеги, доброго дня! До вашої уваги пропонується законопроект про погашення боргів підприємства "Південмаш". Колеги, що таке "Південмаш"? Це єдине українське підприємство, яке виготовляє ракети. Це не руда, це не зерно, це шлях України до майбутнього, яке, я сподіваюсь і переконаний, буде у нашої держави саме космічне.</p>
<p>На заводі "Південмаш" працює 6 тисяч людей. І вже 11 місяців ці 6 тисяч людей не отримують зарплату. Колеги, 11 місяців, ви тільки вдумайтесь.</p>
<p>Ми приймаємо рішення про шахтарів, чия праця теж дуже шанована, але навіть там немає такої заборгованості. А ці люди продовжують ходити на роботу. І саме завдяки їм наша країна ще досі має здатність виготовляти ракети. Мені іноді здається – ну кидайте ви вже цю працю, якщо вам не платять гроші стільки часу навіщо ви ходите на цю роботу? Але вони все одно не кидають, вони все одно ходять на цю роботу, бо ракети, виробництво ракет – це їхнє життя.</p>
<p>"Південмаш" знаходиться в місті Дніпрі. Якщо хтось був в Дніпрі, то знає, що немає в Дніпрі жодної родини, в якій не було б людини, яка працює на "Південмаші".</p>
<p>В законопроекті мова іде про погашення боргів по зарплаті, яких є приблизно 300 мільйонів гривень. І також є біля 2 мільярдів гривень боргів перед бюджетом. Сьогодні на бюджетному комітеті було прийнято рішення, що ми погасимо борги по зарплаті, а борги перед бюджетом відтермінуємо на декілька років для того, щоб завод мав можливість оздоровитись і покращити своє фінансове становище. Разом з космічним агентством зараз напрацьовується програма заходів, які дозволять повернути цьому підприємству платоспроможність, щоб воно не ходило з протягнутою рукою, де взяти гроші на зарплату, а могло виготовляти ту продукцію, заради якої воно створено, а власне, космічні ракети.</p>
<p>Було проведено виїзне засідання Комітету з питань економічного розвитку в Дніпрі, де рішенням комітету був затверджений перелік заходів, по якому ми послідовно йдемо для того, щоб повернути космічну галузь України в те становище, в якому вона має бути. Тож, колеги, я прошу...</p>
<p></p>
<p>ГОЛОВУЮЧИЙ. Дякую, Дмитро Давидович.</p>
<p>До слова запрошується голова підкомітету Комітету з питань бюджету Забуранна Леся Валентинівна.</p>
<p></p>
<p>11:19:16</p>
<p>ЗАБУРАННА Л.В.</p>
<p>Доброго дня, шановні колеги! Комітет з питань бюджету 14 липня розглянув законопроект 3697 щодо змін до Державного бюджету на 2020 рік стосовно додаткових заходів з фінансового оздоровлення "Південмашу".</p>
<p>У комітеті проаналізовано законопроект із урахуванням висновків Головного науково-експертного управління та Міністерства фінансів. І звернуто увагу на основні питання, що відображено у листі-висновку комітету.</p>
<p>Зокрема, пропонується уточнити ряд положень законопроектів. В частині: виключити збільшення доходів за кодом "Інші надходження" і визначити видатки розвитку за новою програмою у сумі 342 мільйона 63,9 тисяч гривень, при цьому, виклавши найменування цієї програми у редакції фінансова підтримка державного підприємства "Південмаш". Уточнити бюджетні показники з урахуванням прийнятих законів. Залишити норму щодо необхідності затвердження урядом плану розвитку "Південмашу".</p>
<p>І загалом, враховуючи наведене, Комітет з питань бюджету рекомендує Верховній Раді законопроект 3697 за результатами розгляду у першому читання прийняти за основу та в цілому як закон з урахуванням пропозицій, наведених у листі-висновку комітету.</p>
<p>Прошу підтримати рішення комітету. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, запишіться на виступи: два – за, два – проти від депутатських фракцій та груп.</p>
<p>Немиря Григорій Михайлович.</p>
<p></p>
<p>11:21:16</p>
<p>НЕМИРЯ Г.М.</p>
<p>Прошу передати слово Іванові Кириленку.</p>
<p></p>
<p>11:21:28</p>
<p>КИРИЛЕНКО І.Г.</p>
<p>Шановний Голово, шановні колеги! Хочу нагадати, що на старті нашої незалежності ми багато чим пишалися. І особливо – одним із найбільших, найславетніших, найперспективніших з точки зору науково-технічного прогресу підприємством з гордою назвою за абревіатурою ЮМЗ, зараз більш звичне "Південмаш".</p>
<p>Чому пишалися? Та тому що ми тоді були в трійці з п'яти космічних держав на той період, маючи найсучасніше, найпотужніше, максимально локалізоване виробництво з новітніми технологіями, з найкращим у світі КП "Південне", яке свого часу очолювали світочі ракетно-космічної техніки – Янгель, Конюхов, а директором підприємства був двічі Герой праці Макаров. І от, як кажуть, приїхали, дожилися.</p>
<p>Не прийнявши цей закон і не підтримавши трудовий колектив, "Південмаш" – банкрут, і Україна назавжди зникне з мапи ракетно-космічних держав і вже точно впаде на узбіччя сировинного придатку сильных мира сего.</p>
<p>Щоб на нас не впав ярлик "похоронної команди", треба однозначно голосувати "за". І взагалі, по великому рахунку, зайнятися перспективою держави, а не такою ганьбою, як ігорний бізнес, дерибан землі, яким ми, на жаль, присвятили левову частку свого пленарного часу в цьому півріччі.</p>
<p>"Батьківщина" голосує "за".</p>
<p></p>
<p>ГОЛОВУЮЧИЙ. Дякую.</p>
<p>Качура Олександр Анатолійович.</p>
<p></p>
<p>11:23:06</p>
<p>КАЧУРА О.А.</p>
<p>Олександр Качура, фракція "Слуга народу". В цілому підтримую підтримку "Південмаш". І прошу передати слово колезі про фракції Максиму Бужанському.</p>
<p></p>
<p>11:23:32</p>
<p>БУЖАНСЬКИЙ М.А.</p>
<p>Шановні колеги, шановна президія, шановні працівники "Південмаш"! Я рік чекав на цю мить. Ми повинні врятувати "Південмаш". Це наша гордість, це наш шлях до космосу, це шлях нашої країни до майбутнього. Тому я радий бачити, що весь парламент України підтримає те, що будуть погашені борги за рік, який працівники "Південмашу" працюють, не сидять вдома, а працюють без зарплатні.</p>
<p>Я дякую кожному, хто підтримав включення цього питання в порядок денний. Я дякую кожному, хто підтримував цей законопроект. І я прошу кожного з вас підтримати "Південмаш", підтримати наше майбутнє.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Колтунович Олександр Сергійович.</p>
<p></p>
<p>11:24:31</p>
<p>КОЛТУНОВИЧ О.С.</p>
<p>Дякую. Шановний Дмитро Олександрович, шановні народні депутати! Хочу вас повернути у далекі 2012 і 2013 рік, коли перед Україною стояло питання вибору вектору економічної інтеграції. І тоді якраз мої колеги Віктор Медведчук і інші попереджали, і ми зробили відповідні дослідження, щодо того, що неправильний вектор економічної інтеграції призведе до фактично вбивчої ситуації у високотехнологічних секторах промисловості.</p>
<p>Ми розірвали і скасували зону вільної торгівлі з країнами СНД. Ми приєдналися до зони вільної торгівлі з країнами Європейського Союзу. І що ми отримали? Ми обнулили свій високотехнологічний потенціал. Ми з 10 відсотків інноваційної продукції, яку ми виробляли в структурі промислової, почали виробляти менше 1 відсотка. Ситуація з "Южмаш" – це тільки єдиний приклад. Набагато є складніша ситуація і на інших об'єктах, які втратили традиційні ринки збуту, які втратили коопераційні зв'язки.</p>
<p>І коли ми говоримо про підтримку, то нам потрібно не 300 мільйонів гривень, хоча це теж важливо, ділити і по зарплаті компенсувати людям, а нам необхідно відновлювати взаємовигідні економічні зв'язки з країнами Євразійського економічного союзу.</p>
<p>Якщо ми хочемо поглиблювати і створювати високотехнологічне виробництво, ми маємо відновлювати євразійський вектор економічної інтеграції. Для прикладу. Така країна як Сінгапур, вона приєдналася до зони вільної торгівлі з країнами Євразійського економічного союзу. Сінгапур – це країна, яка створює майбутнє, створює сучасні технології і створює високу додану вартість у себе в країні.</p>
<p>Тому, безумовно, наша партія підтримає даний проект закону. Але давайте поглиблювати економічні зв'язки і регіональну економічну кооперацію з країнами Євразійського економічного союзу, тому що там наше високотехнологічне, інноваційне майбутнє.</p>
<p>Я дякую за увагу.</p>
<p></p>
<p>ГОЛОВУЮЧИЙ. Герасимов Артур Володимирович.</p>
<p>Забродський? Михайло Віталійович.</p>
<p></p>
<p>11:26:49</p>
<p>ЗАБРОДСЬКИЙ М.В.</p>
<p>Шановні колеги, шановний пане Голово! Мова іде про без перебільшення стратегічного підприємства, яке знаходиться на півдні, майже на півдні нашої держави, в мільйонному місті. І не колишній, а я впевнений, майбутній флагман нашої ракетно-космічної галузі і ніяк інакше. Південний машинобудівний завод навіть зараз в умовах жорсткої конкуренції на світовому ринку продовжує приймати участь у міжнародній програмі, в американській програмі, до речі, стосовно доставки вантажів на міжнародну космічну станцію. Мова іде про ракетоносій "Антарес", який продовжує <a name=Temp></a>вироблятися на цьому заводі. Це перше.</p>
<p>Друге. Беззаперечно, вирішення соціального питання, а саме заборгованості по зарплаті для жителів мільйонного міста – це дуже великий крок і це наш борг як представників народу, і наш борг як представників держави перед колективом цього заводу.</p>
<p>Трохи дивує позиція, яку займають, зокрема "Укроборонпром" і Міністерство оборони стосовно оборонних заказів. Тому що ми знаємо, що можливості "Південмашу" не вичерпуються ракетоносіями і космічними програмами. Чимало вони можуть запропонувати в тому числі того, що потрібно для наших Збройних Сил і для оборони нашої країни.</p>
<p>І четверте. Виробнича доля "Південмашу" тісно пов'язана ще з одним величезним підприємством, без перебільшення, з Конструкторським бюро "Південне".</p>
<p>І питання виживання "Південного машинобудівного заводу" – це питання перспектив, реалізації всіх тих позитивних проектів, які важливі для оборони країни в першу важливі для оборони країни, в першу чергу – для збереження нашої провідної ролі в освоєнні космічного простору і реалізації всіх тих задумів і всіх тих цікавих напрацювань, які має Конструкторське бюро "Південне".</p>
<p>Це наш з вами борг, повторюю – прийняти відповідне рішення, яке беззаперечно буде підтримане нашою фракцією з метою того, щоб підтримати нашу ракетно-космічну галузь і забезпечити її безперешкодний рух вперед.</p>
<p>Дякую.</p>
<p></p>
<p>ГОЛОВУЮЧИЙ. Молоток Ігор Федорович. Після цього – Шахов. Після цього – переходимо до голосування.</p>
<p></p>
<p>11:28:49</p>
<p>МОЛОТОК І.Ф.</p>
<p>Шановні колеги, шановний головуючий! Група "За майбутнє" буде, звичайно, підтримувати цей законопроект. І я вважаю, що цей законопроект повинен об'єднати зал, ми не повинні тут політизувати цього питання.</p>
<p>Дійсно, "Південмаш" – це те підприємство, яке відрізняє Україну. Це підприємство робить високоінтелектуальну і якісну продукцію, і це дає можливість бачити майбутнє нашої держави. Звичайно, та заборгованість, яка за 11 місяців склалася на цьому підприємстві – це дійсно ганьба. І ми повинні не допускати таких ляпів.</p>
<p>Я ще раз хочу сказати, що цей законопроект дає можливість подивитися на Україну під іншим кутом. І група "За майбутнє", звичайно, буде підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Зараз виступає Шахов. Після цього – голосуємо за закон. Запросіть народних депутатів до зали.</p>
<p>Шахов Сергій Володимирович.</p>
<p></p>
<p>11:30:11</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги! Ми зареєстрували з колегами 4 роки тому законопроект 2070, який не потребує додаткових вкладень із бюджету в 300 мільйонів, в 5 мільярдів, як вчора було, просто проголосувати про фрі-зони Луганської і Донецької областей. І я переконаний в тому, що мільярди доларів, сотні мільярдів гривень будуть влиті у ті території, де йде війна.</p>
<p>Треба підтримати не тільки "Південмаш", треба підтримувати хімічну галузь, нафтову галузь, добування газу. Сьогодні страждають люди за кордоном і працюють на державу там в рабстві, а треба повернути їх у нашу державу.</p>
<p>Ми підтримуємо цей законопроект. Група "Довіра", безумовно, проголосує. Але я вимагаю сьогодні від кожного з вас поставити на голосування законопроект 2070 про фрі-зони для Донбасу.</p>
<p>Дякую. Сергій Шахов.</p>
<p></p>
<p>ГОЛОВУЮЧИЙ. Шановні колеги, підготуйтеся до голосування. Перше питання у мене. Комітет рекомендує за основу і в цілому. Немає заперечень? Немає, супер.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про Державний бюджет України на 2020 рік" (щодо додаткових заходів з фінансового оздоровлення державного підприємства "Виробниче об'єднання Південний машинобудівний завод імені О.М.Макарова) з урахуванням пропозицій комітету та необхідними техніко-юридичними правками. Ставлю на голосування. Прошу підтримати та проголосувати.</p>
<p></p>
<p>11:32:31</p>
<p>За-317</p>
<p>Рішення прийнято.</p>
<p>Почекайте ще. Ще одне голосування.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками та з урахуванням пропозицій комітету проект Закону про внесення змін до Закону України "Про Державний бюджет України на 2020 рік" (реєстраційний номер 3697).</p>
<p>Готові голосувати? Прошу підтримати та проголосувати.</p>
<p></p>
<p>11:33:13</p>
<p>За-324</p>
<p>Рішення прийнято, закон прийнятий в цілому. Дякую.</p>
<p>Надійшла заява від двох депутатських фракцій про перерву із заміною на виступ.</p>
<p>Дмитрієва Оксана Олександрівна.</p>
<p></p>
<p>11:33:39</p>
<p>ДМИТРІЄВА О.О.</p>
<p>Шановні колеги, дорогі українці! Сто днів назад в Україні нашими українськими лікарями була проведена перша трансплантація кісткового мозку від неродинного донора. Ще рік тому про це було годі і мріяти, а зараз в лікарні "ОХМАТДИТ" вже готуються до другої такої операції.</p>
<p>До речі, при трансплантації кісткового мозку дата 100 днів є дуже важливою, бо зараз можна чітко сказати, що донорський кістковий мозок організм прийняв, операція пройшла успішно, і наш перший пацієнт – маленький хлопчик Назар буде рости здоровим.</p>
<p>Колеги, я хочу подякувати саме в першу чергу вам! Бо ви у грудні підтримали мій законопроект 2457. Я вдячна вам за кожен з 320-и голосів. Ми разом дали старт трансплантації кісткового мозку в Україні.</p>
<p>Зараз я знову звертаюся до вас із проханням. Для того, щоб трансплантація кісткового мозку була можливою, потрібно постійно наповнювати наш український реєстр донорів кісткового мозку. Маленького Назарчика врятував донор з Німеччини. Для нашого другого пацієнта донора знайшли теж за кордоном. Але є пацієнти, яким неможливо знайти донора зовсім. В Україні є дитина, якій не можуть і досі знайти донора. Може, хтось із нас чи наших близьких є саме тією людиною, яку шукають вже декілька місяців по всьому світу, бо вирішальним є співпадіння генотипів. Комбінації генів настільки складні, що наш шанс знайти донора у світовому реєстрі, де зареєстровано 35 мільйонів людей, лише 70 відсотків. Для українського пацієнта цей відсоток ще менший, бо у світовому реєстрі немає українців, а ми з вами генетично більш споріднені.</p>
<p>Колеги, я хочу звернутися до вас із проханням долучитися до підтримки та популяризації донорства кісткового мозку. Бути донором не страшно і не боляче, бо трансплантація кісткового мозку – це трансплантація клітин, які беруть з крові. Це як звичайне донорство крові, але триває близько 4-5 годин і потім донор повністю відновлюється. А для того, щоб зареєструватися донором навіть не потрібно здавати кров, достатньо лише взяти мазок з внутрішньої поверхні щоки, після зразок відправляють в лабораторію і вносять ваші результати у реєстр.</p>
<p>Наш реєстр потрібно наповнювати. Наш реєстр потрібно підтримувати і фінансово, бо це не державний благодійний фонд, який фінансується за благодійні кошти. Кожен потенційний донор коштує реєстру тисячу гривень.</p>
<p>Долучайтесь до українського реєстру донорів кісткового мозку. Потрібно просто зайти в Інтернеті на сторінку благодійного фонду, реєстр донорів кісткового мозку та зареєструватися. Після цього ви отримаєте ось такий пакет, де зможете стати потенційним донором. Донорство – це найблагородніший прояв людяності і я впевнена, що наш парламент може це довести.</p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, наступне питання порядку денного – це питання про включення до порядку денного та прийняття рішення про скорочення строків внесення альтернативних законопроектів. Це проект Закону про державну підтримку інвестиційних проектів зі значними інвестиціями (реєстраційний номер 3760).</p>
<p>Необхідно прийняти рішення про включення цього питання в порядок денний сесії. Готові голосувати? Будь ласка, займіть свої місця, підготуйтесь до голосування.</p>
<p>З процедури – Соболєв. Соболєв Сергій Владиславович.</p>
<p></p>
<p>11:37:11</p>
<p>СОБОЛЄВ С.В.</p>
<p>Соболєв Сергій, фракція "Батьківщина". Пане Голово, я вам довів всі факти, що законопроект 3201 регулює аналогічні питання саме інвестиційної діяльності.</p>
<p>Вчора на засіданні профільного комітету розглядалися обидва законопроекти, але оскільки не вийшов термін подачі альтернативних – вирішили відтермінувати.</p>
<p>У мене велике прохання, оскільки включається цей законопроект, 3201 щоб теж був включений, тим більше, він проходить ту саму процедуру розгляду на комітеті. 3201.</p>
<p>Дякую.</p>
<p></p>
<p>ГОЛОВУЮЧИЙ. Сергій Владиславович, рішення про включення в порядок денний сесії приймає комітет. Я звертаюсь до комітету, якщо є можливість, розглянути і прийняти таке рішення. Вони не є альтернативними, але вони можуть розглядатися, як ми розглядали законопроект про референдум, оскільки вони пов'язані однією тематикою регулювання. Якщо я не помиляюся, виходячи з вашого виступу. На жаль, я не настільки глибоко зараз знаходжуся в цьому законопроекті.</p>
<p>Ні, це не передбачено,Сергій Владиславович. Я розумію, буде пропозиція комітету – я обов'язково включу. Прошу комітет розглянути таку можливість.</p>
<p>Ставлю на голосування це питання. Прошу підтримати та проголосувати. Про включення до порядку денного сесії.</p>
<p></p>
<p>11:38:54</p>
<p>За-209</p>
<p>Рішення не прийнято.</p>
<p>Яценко Антон Володимирович, з процедури.</p>
<p></p>
<p>11:39:06</p>
<p>ЯЦЕНКО А.В.</p>
<p>Шановний пане спікер, шановні колеги! Велике прохання здвинути і зараз розглянути, це дуже швидко буде, Постанову Верховної Ради про Звернення Верховної Ради до КМУ щодо необхідності збереження унікального ландшафтно-архітектурного комплексу "Садиба Даховських" та створення на його базі державного ландшафтно-паркового музею Історії Українського Війська. Тобто це всі автори зі всіх фракцій є, і, в принципі, він уже давно стоїть, і є профільного комітету рішення. Просто час йде, і дуже велике прохання розглянути навіть без обговорення його.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Це питання стоїть в нас сьогодні в порядку денному, але в самому кінці. Народний депутат звертається з проханням розглянути це питання зараз. Немає заперечень? Необхідно його обговорення? Необхідно? Ні.</p>
<p>Ставлю на голосування пропозицію про прийняття за основу і в цілому з урахуванням пропозицій комітету та необхідними техніко-юридичними правками проект Постанови про Звернення Верховної Ради України до Кабінету Міністрів України щодо необхідності збереження унікального ландшафтно-архітектурного комплексу "Садиба Даховських" та створення на її базі державного ландшафтно-паркового музею Історії Українського Війська (реєстраційний номер 3581).</p>
<p>Готові голосувати? Ставлю на голосування. Прошу підтримати та проголосувати.</p>
<p></p>
<p>11:40:55</p>
<p>За-335</p>
<p>Рішення прийнято.</p>
<p>Дякую, шановні колеги. Повертаємося до питань порядку денного.</p>
<p>Шановні колеги, вам запропонований до включення до порядку денного сесії проект Закону про внесення змін до Закону України "Про судоустрій і статус суддів" та деяких законів України щодо діяльності Верховного Суду та органів суддівського врядування (реєстраційний номер 3711 і два альтернативних – 3711-1, 3711-2).</p>
<p>Ставлю на голосування пропозицію про включення цього питання до порядку денного сесії. Прошу підтримати та проголосувати.</p>
<p></p>
<p>11:41:59</p>
<p>За-250</p>
<p>Рішення прийнято.</p>
<p>Шановні колеги, поки ми переходимо до наступного питання порядку денного, надійшла заява від двох фракцій з проханням оголосити реально перерву.</p>
<p>Є наступна пропозиція. В нас буде перерва з 12-ї до 12:30 для зібрання керівників депутатських фракцій та груп в моєму кабінеті.</p>
<p>Почекайте. Можна я договорю? Заява від "За майбутнє" і "Батьківщина". Правильно? Ні, вони не брали сьогодні. Ми беремо перерву з 12:30 до 1 години, а прошу зібратися в моєму кабінеті о 12:20. Немає заперечень? Немає. Дякую.</p>
<p>Зараз повертаємося до розгляду питань. Вам запропонований до розгляду проект Закону про внесення змін до статті 91 Закону України "Про державну службу" (реєстраційний номер 3489).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:43:33</p>
<p>За-237</p>
<p>Рішення прийнято.</p>
<p>До слова запрошується народний депутат України Монастирський Денис Анатолійович.</p>
<p></p>
<p>11:43:46</p>
<p>МОНАСТИРСЬКИЙ Д.А.</p>
<p>Шановні колеги, доброго дня! Це невеликий технічний законопроект, я прошу звернути на нього увагу. Він передбачає віднесення керівника Державного бюро розслідувань до керівника державної служби. Технічність цього законопроекту полягає в тому, що на сьогодні Директор ДБР віднесений до осіб рядового та начальницького складу, так як, наприклад, статус директора НАБУ, подібний.</p>
<p>Але для того, щоб нормально відбувалося призначення осіб, які займають посади державної служби в ДБР, потрібно, щоб він мав статус керівника державної служби. Це абсолютно технічний законопроект, який жодним чином не впливає на повноваження ДБР, і він потрібен для того, щоб державна служба в ДБР нормальним чином працювала, не менше, не більше.</p>
<p>Пропонував його для того, щоб проголосувати за основу та в цілому, але я бачу, що, можливо, будуть певні зауваження від фракцій. Готові за скороченим масштабом доопрацювати, я думаю, спільно комітетами до другого читання. Прошу сконсолідуватись, підтримати цей технічний, але важливий законопроект.</p>
<p>Дякую вам.</p>
<p></p>
<p>ГОЛОВУЮЧИЙ. До слова…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:45:30</p>
<p>ГОЛОВУЮЧИЙ. Будь ласка, Корнієнко Олександр Сергійович – співдоповідач.</p>
<p></p>
<p>11:45:33</p>
<p>КОРНІЄНКО О.С.</p>
<p>Шановні колеги, Комітет з питань організації державної влади, місцевого самоврядування, регіонального розвитку та містобудування розглянув на своєму засіданні 3 червня проект Закону про внесення змін до статті 91 Закону "Про державну службу" (з реєстраційним номером 3489), поданий народним депутатом України Денисом Монастирським.</p>
<p>Комітет підтримує ідею автора законопроекту щодо законодавчого закріплення повноважень керівника державної служби Державного бюро розслідувань за Директором Державного бюро розслідувань та директорами відповідних територіальних управлінь.</p>
<p>Разом з тим, беручи до уваги висновок Головного науково-експертного управління у необхідності доопрацювання проекту, комітет вирішив звернутися до Голови Верховної Ради України з пропозицією оголосити відповідно до частини першої статті 116 Регламенту під час розгляду даного законопроекту на пленарному засіданні про необхідність внесення пропозицій, поправок щодо виправлень, уточнень, усунення помилок та суперечностей у тексті законопроекту, інших структурних частин законопроекту або інших законодавчих актів, що не були предметом розгляду в першому читанні та відповідають предмету правового регулювання комітету.</p>
<p>Також комітет рекомендує скоротити наполовину строк подання суб'єктами законодавчої ініціативи пропозицій і правок.</p>
<p>Враховуючи зазначене, комітет ухвалив рекомендувати Верховній Раді відповідно до пункту 1 частини першої статті 114 Регламенту за наслідками розгляду в першому читанні прийняти законопроект за основу.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олександре Сергійовичу.</p>
<p>Шановні колеги, є необхідність обговорювати? Є, так. Прошу записатися: два – за, два – проти.</p>
<p>Будь ласка, Зінкевич Яна Вадимівна, фракція політичної партії "Європейська солідарність".</p>
<p></p>
<p>11:47:23</p>
<p>ЗІНКЕВИЧ Я.В.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Гончаренко.</p>
<p></p>
<p>11:47:42</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Ми зараз розглядаємо з вами Закон про ДБР. Тільки його вже неправильно називати Державне бюро розслідувань, його правильно назвати "державне бюро переслідувань", або "державне бюро репресій". Тому що це перетворилося в каральний орган проти опозиції української, який просто знущається з української опозиції, відкриваючи абсурдні справи в першу чергу проти п'ятого Президента – Петра Порошенка, починаючи від Мінських домовленостей, завершуючи проходом кораблів, або створенням Православної Церкви України. Тільки залишилося відкрити справу про безвіз. Ми чекаємо на цю справу. Це повністю в дусі ДБР.</p>
<p>Але, на жаль, навіть на цьому ДБР не зупинилося, воно пішло далі. І воно вже перетворилося навіть з "державного бюро репресій" в державне бюро взагалі Росії. Так правильно це розшифрувати.</p>
<p>Чому? Тому що подивіться, що вони роблять останнім часом: забирають обладнання в українського ПВО для того, щоб відкрити українське небо і роззброїти нас перед можливим нападом з боку країни-агресора. Далі, ми не знаємо, куди інформація з цього обладнання була передана. Да, зараз нам кажуть – "ой, ми будемо перевіряти". А як же таке можна було зробити?</p>
<p>Далі, наступний крок ДБР, напевно, – це опечатати склади з озброєнням український Збройних Сил, забрати зброю у наших військових, які захищають нас тут і сьогодні. Це те, чим сьогодні займається ДБР.</p>
<p>І замість того, щоб розігнати цю лавочку повністю, вони повністю її продовжують кришувати. Трубу прорвало, ми всі чули ці плівки і був сморід на всю країну, але трубу замінили, а систему не поміняли. І ДБР продовжує знищувати і опозицію, і Україну. Ось правда про ваше ДБР.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:49:43</p>
<p>ГОЛОВУЮЧИЙ. Бакунець Павло Андрійович.</p>
<p></p>
<p>11:49:45</p>
<p>БАКУНЕЦЬ П.А.</p>
<p>Шановний пане Голово, шановні народні депутати, Павло Бакунець, депутатська група "Довіра". Насамперед цей законопроект про внесення змін до статті 91, про державну службу України, має таку ідею щодо правового врегулювання проходження державної служби в ДБР. Як ми знаємо, за загальним правилом керівник державної служби і сам має бути державним службовцем. Однак, тут слід зауважити, що Директора ДБР призначають в особливому порядку і тому він не являється державним службовцем.</p>
<p>Цей законопроект є абсолютно технічним, його потрібно підтримати в першому читанні, з наступним доопрацюванням. Тому депутатська група "Довіра" буде голосувати за даний законопроект лише в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>11:50:42</p>
<p>РАХМАНІН С.І.</p>
<p>Прошу передати слово Роману Лозинському.</p>
<p></p>
<p>ГОЛОВУЮЧИЙ. Лозинський Роман Михайлович.</p>
<p></p>
<p>11:50:55</p>
<p>ЛОЗИНСЬКИЙ Р.М.</p>
<p>Роман Лозинський, фракція "Голос". Дорогі українці, шановні колеги депутати! А що це зараз відбувається взагалі? У нас справедливість вернулася в країну? У нас нарешті правоохоронні органи перестали бути ручними? У нас нарешті розслідують справи не майданівців, а тих, хто справді має нести відповідальність?</p>
<p>Що нам пропонують в законі? Нам пропонують знову розширювати повноваження очільника ДБР. Ви пам'ятаєте, хто такі ДБР? Ви пам'ятаєте, хто зараз там працює? Адвокат Януковича, який перший заступник, який очолював тимчасово. Ті, хто зараз пробують розглядати справи в першу чергу майданівців, а не тих, хто був по ту сторону барикад з "Беркутом" і тітушками?</p>
<p>Що взагалі відбувається? Ви хочете державну службу так покращувати, повноваження нові надавати? Так ви не врятуєте державну службу. Аби врятувати державну службу, потрібно забезпечити ресурс, потрібно забезпечити абсолютно нормальні умови роботи і тоді змінювати держслужбу комплексно. А зараз надавати додаткові повноваження держслужби керівникам ДБР, керівникам тих правоохоронних органів, які абсолютно суб'єктивні, тим, які разом з поліцією творять зараз поліцейську державу – це абсолютний абсурд.</p>
<p>Поки справедливість не повернеться на вулиці країни, поки у нас в державі ці органи не стануть незалежними, поки в нас нарешті поліція не буде катувати і ґвалтувати разом з Аваковим, а буде перезавантажена, як тільки відбудуться відкриті чесні конкурси на голів, в тому числі ДБР, ми тоді можемо говорити про зміну державної служби в ДБР. А зараз поверніть справедливість, поверніть відчуття безпеки людям під своїми будинками, яких там доганяють і вбивають. Справедливість, Авакова у відставку, реформа правоохоронних органів – і тоді змінюємо якісь інші речі державної служби.</p>
<p></p>
<p>ГОЛОВУЮЧИЙ. Папієв Михайло Миколайович.</p>
<p></p>
<p>11:52:59</p>
<p>ПАПІЄВ М.М.</p>
<p>Дякую. Прошу передати слово народному депутату Німченку.</p>
<p></p>
<p>ГОЛОВУЮЧИЙ. Німченко Василь Іванович.</p>
<p></p>
<p>11:53:03</p>
<p>НІМЧЕНКО В.І.</p>
<p>Доброго дня, шановні колеги. "Опозиційна платформа – За життя", Німченко Василь Іванович. Тут прозвучало, що це законопроект є технічним і нема ніяких проблем.</p>
<p>Хочу вас проінформувати, шановні колеги, що ці повноваження, які надані в тому числі директору ДБР, не узгоджуються з Конституцією, це по-перше.</p>
<p>І я хотів би нагадати всім нашим колегам, вам про те, що рішенням Конституційного Суду спроба передати повноваження через 106 Конституції на предмет призначення керівництва (та звільнення) ДБР та організації діяльності Президенту визнано такою, що не відповідає Конституції.</p>
<p>А тому Президент, всупереч прямих приписів Конституції і рішень Конституційного Суду, призначив це. І вказано, що ДБР – це є правоохоронний орган і він виведений з системи виконавчої влади, оце тут шукайте цю проблему. І на сьогоднішній день, щоб придати йому статус більш-менш до виконавчої влади, яка підконтрольна виключно Кабінету Міністрів, якраз і є спроба внести до списку державних службовців.</p>
<p>Це, по-перше, не узгоджується тому, що не може бути державним службовецем особа, яка призначена Президентом.</p>
<p>По-друге, я хочу сказати, що, на жаль, на сьогоднішній день Державне бюро розслідувань, у тому числі його керівництво, працює поза межами правового конституційного поля. Тому нема чого підтримувати цей законопроект.</p>
<p></p>
<p>ГОЛОВУЮЧИЙ. Будь ласка, підготуйтесь до голосування. Виступає ще Шкрум Альона Іванівна, після цього переходимо до голосування.</p>
<p></p>
<p>11:55:16</p>
<p>ШКРУМ А.І.</p>
<p>Шкрум Альона, фракція "Батьківщина". Доброго дня, колеги! Ну, по-перше, хотілось би запитати від українців до представників монобільшості. Коли ж ми побачимо нового директора ДБР? І коли ж нарешті цей орган отримає незалежного, я сподіваюсь, і професійного керівника? А далі вже розглядати такі законопроекти.</p>
<p>По-друге, колеги, законопроект важливий, хоча й технічний. І насправді він складається з однієї строчки, яка вже є врегульована в іншому законопроекті – 2260, який ми всі разом з вами прийняли в грудні 2019 року, де це питання врегульовано комплексно, де розділена політика і державна служба.</p>
<p>На жаль, цей законопроект не підписується Президентом сім місяців, колеги. Сім місяців Президент його не підписує і не повертає до Верховної Ради, і це є абсолютно порушенням Конституції і ганьбою.</p>
<p>Тому я закликаю Президента не порушувати Конституцію, як це робили до нього Янукович та Порошенко, або підписати законопроект, або повернути його. Знову ж таки, сподіваюсь, підписати, і тоді це питання буде комплексно вирішено.</p>
<p>Дякую.</p>
<p></p>
<p>ГОЛОВУЮЧИЙ. До 12-и проголосувати? Відверто, не встигнемо, шановні.</p>
<p>Шановні колеги, переходимо до голосування. Поки готуються народні депутати, ще раз, підходили і задавали запитання: перерва до першої буде години. О 12:20 нарада голів депутатських фракцій та груп та керівництва парламенту в моєму кабінеті. Дякую.</p>
<p>Ставлю на голосування на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання згідно зі статтею 116 проекту Закону про внесення змін до статті 91 Закону України "Про державну службу" (реєстраційний номер 3489).</p>
<p>Готові голосувати? Ставлю на голосування. Прошу підтримати та проголосувати.</p>
<p></p>
<p>11:57:39</p>
<p>За-246</p>
<p>Рішення прийнято.</p>
<p>Комітет звернувся з прохання скоротити наполовину строки подачі пропозицій та правок та підготовки до другого читання. <i>(Шум в залі)</i></p>
<p>Дивіться, є пропозиція... Ну, ви запитуєте: навіщо? Підійдіть до комітету і задайте їм це питання.</p>
<p>Ставлю на голосування пропозицію комітету. Прошу підтримати та проголосувати щодо законопроекту 3489.</p>
<p></p>
<p>11:58:15</p>
<p>За-225</p>
<p>Рішення не прийнято. Строки не скорочені.</p>
<p>Оголошується перерва до першої.</p>
<p>Дякую.</p>
<p></p>
<p align=center><i>(Після перерви)</i></p>
<p></p>
<p>13:03:17</p>
<p>ГОЛОВУЮЧИЙ. Шановні колеги, будь ласка… Шановні колеги, ми можемо починати нашу роботу? Тут питання просто кадрові, я так розумію, що нікому, да, не треба? Давид Георгійович, ваші колеги… Тут просто питання про те, щоб оприділити нових депутатів до комітету. Не потрібно, да, голосувати? Не будемо, да? Давайте зразу проголосуємо.</p>
<p>Руслан Олексійович Стефанчук.</p>
<p></p>
<p>13:04:17</p>
<p>СТЕФАНЧУК Р.О.</p>
<p>Дякую. Моя улюблена частина нашого засідання</p>
<p>Відповідно до статті 60 зі значком "прим." Регламенту Верховної Ради повідомляю про створення у Верховній Раді України дев'ятого скликання міжфракційного депутатського об'єднання "За українську науку". Співголовами цього об'єднання обрано народних депутатів України: Арешонкова, Батенка, Железняка, Забуранну, Ісаєнка, Кириленка, Князевича і Стефанчука.</p>
<p>Наступне. Відповідно до статті 60 прим. Регламенту Верховної Ради повідомляю про створення у Верховній Раді України дев'ятого скликання міжфракційного депутатського об'єднання "Карпати".</p>
<p>Співголовами цього об'єднання обрано народних депутатів України Княжицького, Рущишина, Мокана і Цимбалюка.</p>
<p>Наступне. Відповідно до статті 60 прим. Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "За велике будівництво". Головою цього об'єднання обрано народного депутата України Шуляк Олену Олексіївну.</p>
<p>Все! Поки немає більше.</p>
<p></p>
<p>ГОЛОВУЮЧИЙ. Шановні колеги, переходимо до розгляду питання. Наступне питання це проект Закону про внесення змін до Кодексу України про адміністративні правопорушення щодо посилення адміністративної відповідальності за незаконну торгівлю пальним (2515).</p>
<p>Будь ласка, підготуйтесь до голосування. Пропонується розглянути це питання за скороченою процедурою. Готові голосувати? Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>13:06:55</p>
<p>За-175</p>
<p>Рішення прийнято.</p>
<p>До слова запрошується народний депутат України Припутень Дмитро Сергійович.</p>
<p></p>
<p>13:07:15</p>
<p>ПРИПУТЕНЬ Д.С.</p>
<p>Шановний пане голово, шановні колеги! Вашій увазі пропонується на розгляд законопроект 2515, про внесення змін до Кодексу України про адміністративні правопорушення щодо посилення адміністративної відповідальності за незаконну торгівлю пальним.</p>
<p>Необхідність розроблення даного законопроекту викликана патовою ситуацією, яка склалася на ринку світлих нафтопродуктів. За оцінками галузевих експертів, "сірий" ринок пального складає щонайменше 40 відсотків. Це приблизно 2,3 мільйона тонн пального щорічно, які знаходяться в тіні. Це втрати державного та місцевих бюджетів.</p>
<p>За інформацією, наданою Рахунковою палатою, за 2 роки державний бюджет недоотримав з акцизного податку понад 25 мільярдів гривень. На жаль, слід констатувати, що в окремих регіонах розпорядження, що впроваджені урядом, з метою протидії нелегальним не виконуються, а в деяких випадках – окремо саботується місцевою владою.</p>
<p>Так, насамперед пропоную доповнити Кодекс України про адміністративні правопорушення новим складом, що передбачатиме адміністративну відповідальність за порушення порядку торгівлі пальним. Адміністративна відповідальність буде наступати незалежно від систематичності таких протиправних дій, що спрощує процес доказування наявності складу правопорушень в діях особи.</p>
<p>Таким чином, шановні колеги, прошу вас підтримати законопроект у першому читанні та прийняти за основу.</p>
<p>Дякую за увагу.</p>
<p></p>
<p>ГОЛОВУЮЧИЙ. До слова запрошується заступник голови Комітету з питань правоохоронної діяльності Павлюк Максим Васильович.</p>
<p></p>
<p>13:08:50</p>
<p>ПАВЛЮК М.В.</p>
<p>Дякую, шановний головуючий.</p>
<p>Комітет з питань правоохоронної діяльності на засіданні 18 грудня 2019 року на виконання доручення Голови Верховної Ради України розглянув проект Закону про внесення змін до Кодексу України про адміністративні правопорушення щодо посилення адміністративної відповідальності за незаконну торгівлю пальним (реєстраційний номер 2515).</p>
<p>Даний законопроект дозволить удосконалити ефективність законодавчого механізму протидії незаконній торгівлі пальним та забезпечить належне адміністрування підакцизних товарів, зокрема пального, та належне реагування уповноважених державних органів на факти порушення правил торгівлі пальним.</p>
<p>Комітет рекомендує Верховній Раді відповідно до пункту 1 частини першої статті 114 Регламенту Верховної Ради проект Закону про внесення змін до Кодексу України про адміністративні правопорушення щодо посилення адміністративної відповідальності за незаконну торгівлю пальним (реєстраційний номер 2215) за наслідками розгляду прийняти в першому читанні за основу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти від фракцій на виступи і депутатських груп.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:10:21</p>
<p>ГОЛОВУЮЧИЙ. Слово надається народному депутату В'ятровичу Володимиру Михайловичу, фракція політичної партії "Європейська солідарність".</p>
<p></p>
<p>13:10:24</p>
<p>В’ЯТРОВИЧ В.М.</p>
<p>Прошу передати Сергію Алєксєєву.</p>
<p></p>
<p>ГОЛОВУЮЧИЙ. Сергій Алєксєєв, будь ласка.</p>
<p></p>
<p>13:10:30</p>
<p>АЛЄКСЄЄВ С.О.</p>
<p>Шановні колеги, виходячи з назви законопроекту, він начебто необхідний і правильно врегулювати питання щодо посилення відповідальності за незаконну торгівлю пальним. Але водночас ми вкотре стикаємося із ситуацією, коли назва законопроекту не повністю відповідає його змісту.</p>
<p>Так, зокрема, в цей законопроект зашили таку норму, яка значно ускладнює процес притягнення до адміністративної відповідальності. Наприклад, це не стосується взагалі незаконної торгівлі пальним. Наприклад, унеможливлює такий захід захисний, як закриття справи про адміністративну відповідальність за малозначністю. Це не стосується торгівлі пальним, а стосується взагалі всіх адміністративних правопорушень. Тобто цим законопроектом погіршують права громадян на захист.</p>
<p>Тому фракція "Європейська солідарність" в першому читанні буде утримуватися від голосування за цей законопроект. А якщо нам необхідно вдосконалити адміністративний процес, ми можемо внести окремий законопроект, яким врегулювати питання адміністративного процесу.</p>
<p>Тому в першому читанні ми будемо утримуватися. А в тому разі, якщо цю норму приберуть, тоді в другому читанні без цієї норми будемо підтримувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Сухову Олександру Сергійовичу, депутатська група "Довіра".</p>
<p></p>
<p>13:12:07</p>
<p>СУХОВ О.С.</p>
<p>Дякую. Олександр Сухов, Луганщина, депутатська група "Довіра". Прошу передати слово Сергію Вельможному.</p>
<p></p>
<p>ГОЛОВУЮЧИЙ. Сергій Вельможний, будь ласка.</p>
<p></p>
<p>13:12:18</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина, група "Довіра". Не викликає жодного заперечення, що існування нелегального ринку пального негативно відображається на рівні бюджетних надходжень, якості нафтопродуктів, дотримання прав споживачів, безпеки громадян. Тому увага суспільства останнім часом приділена питанням протидії незаконній торгівлі пальним, ліквідації сталих схем нелегального збуту нафтопродуктів, боротьби з "сірими" паливно-заправним пунктами.</p>
<p>Тому група "Довіра", вся Луганщина буде підтримувати цей законопроект. І ми голосуємо "за" у першому читанні.</p>
<p>Дякую за увагу. Сергій Вельможний, Луганщина, група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Абдуллін Олександр Рафкатович, фракція політичної партії Всеукраїнське об'єднання "Батьківщина".</p>
<p></p>
<p>13:13:14</p>
<p>АБДУЛЛІН О.Р.</p>
<p>Цимбалюк.</p>
<p></p>
<p>ГОЛОВУЮЧИЙ. Цимбалюк Михайло Миколайович, будь ласка.</p>
<p></p>
<p>13:13:27</p>
<p>ЦИМБАЛЮК М.М.</p>
<p>Михайло Цимбалюк, фракція "Батьківщина". Шановні колеги, насправді те, що відбувається сьогодні на ринку пального або торгівлі світлими нафтопродуктами не може задовольняти ні державні органи, ні рівень громадянського суспільства. Через те законопроект потрібний.</p>
<p>Але в нашої фракції є застереження до 265 статті Кодексу України про правопорушення. Бо саме пропонується авторами внести зміни та дозволити, вдумайтесь, представникам Національної поліції, представникам Державної фіскальної служби, які уповноважені складати протоколи, вилучати до рішення суду пальне, обладнання, і все, що на думку правоохоронних органів могло бути в даному випадку джерелом незаконного продажу світлих нафтопродуктів.</p>
<p>Фракція "Батьківщина" підтримує в першому читанні цей законопроект.</p>
<p>Але пропонуємо до другого читання доопрацювати для того, щоби оцю корупційну складову, оце безчинство, яке може виникнути після прийняття закону, з боку правоохоронних органів – нівелювати. А насправді, законопроект потрібний.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Мамці Григорію Миколайовичу фракція політичної партії "Опозиційна платформа – За життя", будь ласка.</p>
<p></p>
<p></p>
<p>13:15:06</p>
<p>МАМКА Г.М.</p>
<p>Шановні народні депутати! Дійсно, законопроекти які вносяться, вони всі важливі. Дійсно, вони повинні врегульовувати або збільшувати відповідні санкції щодо невиконання тих чи інших норм. Це нормальна, здорова ситуація. Але відповідно статті 215 Податкового кодексу України пальне уже віднесено до підакцизних товарів, зверніть увагу, воно вже є.</p>
<p>Питання ставиться щодо Кримінального кодексу – це стаття 204. Де незаконне виготовлення, зберігання, збут або транспортування з метою збуту підакцизних товарів – це вже є криміналізація цих дій, вона вже існує.</p>
<p>У частині першій КУпАП 161 зі значком 1 – це порушення порядку торгівлі пальним. Це вже існує, ця стаття, в КУпАП.</p>
<p>Хочу звернути увагу, що цим законопроектом пропонується в санкціях частин першої та другої статті 161 зі значком 1 передбачено такий вид стягнення як конфіскація пального, транспортних засобів, ємкості та обладнання, що використовувалося для реалізації пального, а так само і грошей одержаних внаслідок вчинення відповідних адміністративних правопорушень.</p>
<p>Хочу звернути вашу увагу на те, що криміналізація є і існує. Але надавати право правоохоронним органам і робити в законі як обов'язок щодо конфіскації майна, яке не вказано в законі, це майно буде третіх осіб, четвертих, п'ятих, чи орендоване, чи все інше – цього немає.</p>
<p>На мою думку, необхідно все-таки виважено прийняти цей закон, розглянути його. І "Опозиційна платформа – За життя" не буде в такій редакції підтримувати даний законопроект.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, хто ще з мотивів? Так, хто?</p>
<p>Тарас Іванович Батенко, будь ласка.</p>
<p></p>
<p>13:17:21</p>
<p>БАТЕНКО Т.І.</p>
<p>Будь ласка, з процедури слово Анні Скороход. Дякую.</p>
<p></p>
<p>ГОЛОВУЮЧИЙ. Анна Скороход, будь ласка.</p>
<p></p>
<p>13:17:28</p>
<p>СКОРОХОД А.К.</p>
<p>Анна Скороход, депутатська група "За майбутнє". Шановні колеги, ми всі знаємо, що на сьогоднішній день "сірий" ринок пального складає понад 40 відсотків і з цим треба щось робити.</p>
<p>Тому я вважаю, що даний законопроект на часі і його треба приймати в першому читанні. А ті недоліки, які він має, ми можемо виправити між першим і другим читання. Тому депутатська група "За майбутнє" підтримує даний законопроект в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ще хтось має бажання висловитися? Немає.</p>
<p>Тоді, шановні колеги, я прошу зайняти ваші місця, ми зараз переходимо до голосування. Шановні колеги, готові до голосування?</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:18:33</p>
<p>ГОЛОВУЮЧИЙ. Готові голосувати? Ставлю на голосування пропозицію про прийняття за основу проект Закону про внесення змін до Кодексу України про адміністративні правопорушення щодо посилення адміністративної відповідальності за незаконну торгівлю пальним (реєстраційний номер 2515).</p>
<p>Готові голосувати? Готові? Прошу підтримати та проголосувати.</p>
<p></p>
<p>13:19:15</p>
<p>За-244</p>
<p>Рішення прийнято.</p>
<p>По фракціям покажіть.</p>
<p>Шановні колеги, вам запропонований до розгляду проект Закону про внесення змін до Кримінально-процесуального кодексу (щодо вдосконалення правового регулювання кримінального процесу) (реєстраційний номер 2734).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>13:19:53</p>
<p>За-218</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:20:01</p>
<p>ГОЛОВУЮЧИЙ. Слово надається доповідачу – народному депутату України Юлії Григорівні Яцик. Будь ласка.</p>
<p></p>
<p>13:20:08</p>
<p>ЯЦИК Ю.Г.</p>
<p>Дякую.</p>
<p>Шановний головуючий, шановні колеги, вашій увазі пропонується законопроект. В даному випадку ми відійшли від практики, коли зміни до законодавства готуються науковцями, теоретиками, і звернулися до практиків, які щодня в своїй діяльності використовують Кримінально-процесуальний кодекс.</p>
<p>Зокрема, нашим підкомітетом було проведено ряд заходів в місті Запоріжжя за участі слідчих, прокурорів, слідчих суддів, слідчих адвокатів, які напрацювали певні шляхи вирішення кримінальних проблем у кримінально-процесуальному законодавстві, які негативно впливають на якість досудового розслідування.</p>
<p>Зокрема, даним законопроектом ми пропонуємо закріпити в КПК поняття "обґрунтована підозра"; надати потерпілому можливість приймати участь у розгляді клопотань про обрання запобіжних заходів; надати прокурору обирати самостійно, без звернення до слідчого судді запобіжний захід у вигляді особистого зобов'язання з обов'язковим судовим контролем; розширити перелік невідкладних слідчих заходів, які здійснюються до внесення інформації в ЄРДР; та надати право оскарження дій та рішень прокурорів, прийнятих не у спосіб, передбачений КПК.</p>
<p>Дійсно, ГНЕУ висловило ряд зауважень до даного законопроекту, з якими я та мої колеги погоджуються частково. Але ці зауваження можуть бути виправлені між першим і другим читанням. Тому впевнена, що ці зміни, безумовно, відзначаться позитивно на якості досудового розслідування. І прошу колег підтримати цей законопроект за основу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я надаю слово заступнику голови Комітету з питань правоохоронної діяльності Григорію Миколайовичу Мамці. Будь ласка, Григорій Миколайович.</p>
<p></p>
<p>13:22:09</p>
<p>МАМКА Г.М.</p>
<p>Шановні народні депутати, хочу сказати, що цей законопроект уже давно на часі, тим паче при умовах пандемії і всього іншого. Але він приймає такі норми, такі критерії щодо оцінки і роботи правоохоронних органів, на яких би я все-таки акцентував увагу.</p>
<p>Питання перше – про те, що правоохоронний орган повинен дійсно прописувати обґрунтованість своїх дій, підозр і всього іншого. І це вводиться законодавчо.</p>
<p>Друге. Правоохоронні органи, крім того, що ми їх критикуємо, але на даний час збільшено навантаження саме на роботу слідчих і органів дізнання. І цим законопроектом вноситься момент щодо продовження строків продовження розслідування, досудового розслідування, саме прокурором, не судом як на даний час, для того, щоб зменшити навантаження на районну ланку судів, для того, щоб прокурор продовжував строки досудового розслідування.</p>
<p>Також цим законопроектом виключається можливість правоохоронних органів, якщо вони в ході своєї діяльності, в ході розслідування кримінальних проваджень, звертаються щодо проведення негласних слідчих розшукових дій до суду. І, якщо суд їм заборонив проводити або недостатньо даних, то законом забороняється повторно правоохоронним органам звертатися до суду. Щоб не було вічного механізму в отриманні або катанням дожимати суддів з приводу проведення негласних слідчих розшукових дій.</p>
<p>Також цим законом забороняється або надається право (можливість) потерпілим або особам-учасникам процесу оскаржити ті незаконні скасування кримінальних проваджень, які розслідуються п'ять років назад, десять років. Щоб державний службовець не приходив не скасовував ті рішення, які уже розслідувані…</p>
<p></p>
<p>ГОЛОВУЮЧИЙ. Дякую, Григорій Миколайович.</p>
<p>Шановні колеги, є пропозиція... Є необхідність обговорити цей законопроект? Є. Тоді пропозиція записатися: два – за, два – проти.</p>
<p>Забродський Михайло Віталійович, фракція політичної партії "Європейська солідарність".</p>
<p></p>
<p>13:24:49</p>
<p>ЗАБРОДСЬКИЙ М.В.</p>
<p>Миколі Князевичу, будь ласка.</p>
<p></p>
<p>ГОЛОВУЮЧИЙ. Микола Князевич, будь ласка.</p>
<p></p>
<p>ЗАБРОДСЬКИЙ М.В. Вибачаюсь, Руслану Князевичу.</p>
<p></p>
<p>ГОЛОВУЮЧИЙ. Руслану Князевичу, будь ласка.</p>
<p></p>
<p>13:25:01</p>
<p>КНЯЗЕВИЧ Р.П.</p>
<p>Дуже дякую. Руслан Князевич. Шановні колеги, я, відверто кажучи, саму ідею підтримую і наша фракції її підтримує. Ідея правильна, нам треба розширити права потерпілих. Нам треба, напевно, підійти до того, щоб обґрунтовану підозру чітко визначити в кодексі, в Кримінально-процесуальному кодексі. Нам треба нарешті вже заборонити повторно звертатися щодо НСРД слідчим і прокурорам в разі, якщо є попереднє рішення слідчого суді. Але є в цьому законопроекті низка речей, які виглядають досить екзотичними або навіть небезпечними.</p>
<p>Насамперед ми повертаємо такого суб'єкта як прокурор, як суб'єкта, який давним-давно відійшов в минуле, ще в радянське минуле. Адже зараз тільки слідчий суддя може, відповідно до українського законодавства і європейського законодавства, яке ми ратифікували, а також наших зобов'язань перед Радою Європи, це виключно повноваження суду, а не прокурора, тобто наглядової інстанції щодо встановлення запобіжного заходу. Це дуже небезпечна норма, і за це ми будемо мати серйозну критику з боку наших європейських партнерів.</p>
<p>Так само неприпустимі є можливості прокурором продовжувати строки досудового розслідування. Це не його функція, це функція виключно слідчого судді. Ці речі, про які ми вже забули, повертати зараз просто недоцільно, тому що, повірте мені, навіть якщо ми їх приймемо, в найближчій перспективі нас змусять обов'язково вилучати все це з нашого законодавства.</p>
<p>І нарешті те, що є, як на мене, абсолютно небезпечним, – це можливість надавати право проводити певні слідчі дії до того часу, поки відповідні не внесені дані до Єдиного реєстру досудових розслідувань. Оце вже відкриває "ящик Пандоры" для тих, хто мріє і чекає такого моменту, коли він зможе позловживати своїм правом.</p>
<p>Я розумію, що можна чітко намагатися в законі визначити цей перелік і написати, що він є вичерпним. І максимально обмежити і спробувати якимось чином локалізувати на законодавчому рівні, передбачивши шляхом превенції дії відповідних органів досудового слідства. Але повірте мені…</p>
<p></p>
<p>ГОЛОВУЮЧИЙ. Дякую, Руслане Петровичу.</p>
<p>Будь ласка від "Довіри" Арешонков, прошу, народний депутат, Володимир Юрійович.</p>
<p></p>
<p>13:27:26</p>
<p>АРЕШОНКОВ В.Ю.</p>
<p>Шановні колеги, хочу звернути вашу увагу, що з самого початку роботи Верховної Ради нинішнього скликання особливо в роботі Комітету з питань правоохоронної діяльності звучала думка про те, що необхідно вдосконалювати і робити надзвичайно практичним для вживання весь і Кримінально-процесуальний кодекс, і Кримінальний. І особливо – забезпечити рівні права всіх учасників процесу, як досудового, так і розгляду в суді, і таке інше.</p>
<p>Тому сьогоднішній законопроект якраз є підтвердженням цієї тези. І я хочу подякувати нашим колегам і Юлії Яцик, і Олександру Бакумову, і Григорію Мамці, і багатьом, хто працював над надзвичайно важливими змінами. Вони не технічного характеру, вони виходять з практики застосування слідчими, суддями, прокурорами, адвокатами, всіма учасниками процесу.</p>
<p>Тому я підтверджую думку про те, що потрібно підтримувати даний законопроект. Депутатська група "Довіра" буде голосувати за нього.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Тарас Іванович Батенко, "Партія "За майбутнє".</p>
<p></p>
<p>13:28:52</p>
<p>БАТЕНКО Т.І.</p>
<p>Прошу слово передати Антону Полякову.</p>
<p></p>
<p>ГОЛОВУЮЧИЙ. Антон Поляков, будь ласка.</p>
<p></p>
<p>13:29:04</p>
<p>ПОЛЯКОВ А.Е.</p>
<p>Антон Поляков, Чернігівщина, депутатська група політична "Партія "За майбутнє". Шановні колеги, деякі висновки моїх колег депутатів щодо корупційних ризиків у цьому законопроекті не зовсім відповідають реальності, адже ці корупційні ризики існують і зараз. Адже у 70 відсотках кримінальних справ по злочинам невеликої тяжкості запобіжні заходи взагалі не застосовуються, бо прокурори за браком часу не звертаються з відповідними клопотаннями до слідчих суддів. Тому надаючи право прокурору самостійно обирати лише один запобіжний захід – це особисте зобов'язання, яке, до речі, зберігається з тими обов'язками, які і так по КПК покладаються на підозрюваного, законопроектом ми розвантажуємо суд та зберігаємо баланс інтересів всіх учасників процесу.</p>
<p>Я закликаю всіх колег підтримати цей законопроект, адже він дійсно розроблений разом з представниками і суддівського, і правоохоронного кола. І він має на часі бути. І всі неузгодженості можна до другого читання виправити.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Власенко Сергій Володимирович, фракція політичної партії "Батьківщина".</p>
<p></p>
<p>13:30:23</p>
<p>ВЛАСЕНКО С.В.</p>
<p>Дякую, шановний пане головуючий.</p>
<p>Колеги, давайте скажемо один одному відверто: ми повертаємо в Україну Кримінально-процесуальний кодекс Української РСР 1960 року. Давайте скажемо чесно!</p>
<p>Це тоді в КПК УРСР прокурор мав право продовжувати строки, не звертаючи уваги ні на кого і ні на що – оце найбільший корупційний ризик, який є в цьому законопроекті. І наскільки мені відомо, колеги з антикорупційного комітету про це зазначили у своєму висновку. Це абсолютний негатив, який не можна допускати.</p>
<p>Колеги зазначили про те, що можливість розгляду прокурорами мір запобіжного заходу – це теж відкат назад, і це відкат від тих зобов'язань, які взяла на себе Україна, зокрема, в Раді Європи. І ми будемо мати з цим велику проблему.</p>
<p>Єдине, що ми повинні… Є в цьому законі і позитивне – це теж правда. Тому що неможливість повторного звернення за негласними розшуковими слідчими діями – це позитив. Але, на жаль, негативи цього законопроекту перекреслюють позитиви.</p>
<p>Якщо до другого читання всі ці негативи не будуть прибрані, то за цей законопроект взагалі не можна голосувати жодним чином, жодним чином.</p>
<p>В першому читанні фракція "Батьківщина" не буде підтримувати цей законопроект. Я ще раз кажу, ми – за глобальну велику серйозну реформу прокуратури, а не за повернення до КПК УРСР 1960 року.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Чи є ще бажаючі виступити?</p>
<p>Будь ласка, Колтунович Олександр Сергійович одна хвилина з мотивів.</p>
<p>Мамка.</p>
<p></p>
<p>13:32:23</p>
<p>КОЛТУНОВИЧ О.С.</p>
<p>Мамка.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>13:32:26</p>
<p>МАМКА Г.М.</p>
<p>Шановні колеги, хочу все-таки запевнити в тому, що в минулому не все було таки погано, що розумні люди і фахівці, по суті, піднімають питання для того, щоб зберегти щось нормальне, вдосконалити, щоб воно працювало.</p>
<p>Зверніть увагу, як до цього часу слідчі прокурори кричать, що займають чергу з п'яти ранку в судах, суддів немає, вони щось роблять. Повірте, між першим і другим читанням всі розбіжності будуть усунуті.</p>
<p>На даний час продовження термінів, строків досудового розслідування по кримінальним провадженням – це не так погано. Але буде право потерпілих оскаржити це рішення до суду. Ми цим законопроектом поставимо кінець вічному механізму в розслідуванні кримінальних проваджень. Хоча б шляхом дати право заявнику або учаснику процесу оскаржити ці рішення в суді, які приймаються прокурором. Прошу підтримати.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:33:34</p>
<p>ГОЛОВУЮЧИЙ. Всі бажаючі виступили? Переходимо до голосування. Будь ласка, займіть свої місця, народні депутати, підготуйтеся до голосування.</p>
<p>Готові голосувати?</p>
<p>Ставлю на голосування пропозицію про прийняття за основу проекту Закону про внесення змін до Кримінального процесуального кодексу України (щодо вдосконалення правового регулювання кримінального процесу) (реєстраційний номер 2734).</p>
<p>Готові голосувати? Прошу підтримати та проголосувати.</p>
<p></p>
<p>13:35:17</p>
<p>За-217</p>
<p>Рішення не прийнято.</p>
<p>Підготуйтесь, будь ласка, народні депутати. Ставлю на голосування пропозицію про направлення до комітету для підготовки на повторне перше читання проекту Закону про внесення змін до Кримінального процесуального кодексу України (щодо вдосконалення правового регулювання кримінального процесу) (реєстраційний номер 2734).</p>
<p>Готові голосувати? Прошу підтримати та проголосувати.</p>
<p></p>
<p>13:36:01</p>
<p>За-252</p>
<p>Рішення прийнято.</p>
<p>Наступне питання порядку денного – це проект Закону про внесення змін до Кримінального та Кримінального процесуального кодексів України щодо удосконалення законодавства у сфері протидії незаконному заволодінню транспортним засобом (реєстраційний номер 3301).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>13:36:36</p>
<p>За-227</p>
<p>Рішення прийнято.</p>
<p>До слова запрошується народний депутат України Медяник В'ячеслав Анатолійович.</p>
<p></p>
<p>13:36:49</p>
<p>МЕДЯНИК В.А.</p>
<p>Шановний головуючий, шановні колеги! Мною та іншими народними депутатами членами Комітету з питань правоохоронної діяльності Верховної Ради України зареєстровано проект Закону про внесення змін до Кримінального та Кримінального процесуального кодексів України щодо удосконалення законодавства у сфері протидії незаконному заволодінню транспортним засобом (реєстраційний номер 3301).</p>
<p>Проектом передбачається внесення змін до статті 289 "Незаконне заволодінням транспортним засобом" Кримінального кодексу України, відповідно до яких замість розмірів кваліфікуючих ознак вказаних злочинів у вигляді завдання значної та великої матеріальної шкоди запроваджується така ознака як учинення цього злочину в значних та великих розмірах.</p>
<p>Пропонується викласти в новій редакції статтю 290 – це знищення, підробка або заміна номерів, вузлів та агрегатів транспортних засобів Кримінального кодексу України. А також зміни до частини першої статті 250.</p>
<p>Прийняття даного законопроекту є важливим, бо оскільки на сьогодні складність в розкритті незаконних заволодінь транспортним засобом зумовлено тим, що вони вчиняються особами, які використовують різні схеми злочинної діяльності, мають транскордонні зв'язки, високий рівень спеціалізації та сучасне матеріально-технічне оснащення тощо.</p>
<p>Притягнути зазначених осіб до кримінальної відповідальності як посібників на практиці зазвичай досить складно. Це пов'язано з низкою проблемних питань, пов'язаних з доказуванням стійкості та ієрархічності злочинної групи. А враховуючи обсяги роботи, що виконують такі особи та їх роль у процедурі отримання прибутку від вчинення їх злочинів, важливим є надання окремої правової оцінки їх діям.</p>
<p>Законопроект 3301 забезпечить правоохоронні органи ефективнішим правовим механізмом протидії незаконному заволодінню транспортними засобами та сприятиме захисту прав власників транспортних засобів.</p>
<p>З огляду на вищезазначене, прошу народних депутатів України підтримати даний законопроект…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:39:04</p>
<p>ГОЛОВУЮЧИЙ. Слово надається співдоповідачу, голові Комітету з питань правоохоронної діяльності Денису Анатолійовичу Монастирському. Будь ласка.</p>
<p></p>
<p>13:39:13</p>
<p>МОНАСТИРСЬКИЙ Д.А.</p>
<p>Шановні колеги! Комітет з питань правоохоронної діяльності розглянув цей законопроект і рекомендував Верховній Раді підтримати його за основу.</p>
<p>Колеги, про що законопроект? Питання про угон машин наших громадян стоїть дуже гостро. Зараз в чому є проблема? Коли організована злочинна група, а ми знаємо, що це в основному працюють автоугонщики групою, використовують спеціальні технічні засоби для того, щоб уганяти машини, сьогодні, згідно Кримінального кодексу, не можна це розтлумачити як кваліфікуючу ознаку. Цей законопроект якраз і вправляє цю помилку.</p>
<p>Оскільки на сьогодні, навіть якщо затримають особу, яка викрала автомобіль, а ви знаєте що зазвичай, це одна особа, не можуть довести, що була група осіб. І вона притягується до відповідальності: штраф або мінімальна відповідальність. А друга частина цієї статті передбачає суттєве покарання, в тому числі і позбавлення волі.</p>
<p>Так ось цей законопроект потрібен і поліції. Ми його маємо доопрацювати значно до другого читання з тим, щоби дійсно протидіяти угону машин.</p>
<p>Сьогодні, як ви знаєте по статистиці, це правопорушення, цей злочин, є масовим, у багатьох, це працюють цілі групи. Коли ми з вами працювали по законопроекту "вори в законі", дійсно, багато хто працює і цілими групами, розподіляє райони міста, областей і там працюють по автоугонам. Для того, щоб це припинити, потрібно прийняти цей законопроект.</p>
<p>Моя пропозиція і прохання від комітету, прийняти в першому читанні за основу і разом доопрацювати. Ми маємо розуміти, що тут потрібно поставити крапку в питанні автоугонів і тут потрібна наша допомога, наша з вами, законодавців.</p>
<p>Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Є необхідність обговорювати цей законопроект? Є необхідність? Прошу тоді записатись: два - за, два - проти.</p>
<p>Слово надається народному депутату Євтушку Сергію Миколайовичу, фракція політичної партії "Батьківщина".</p>
<p>Михайло Михайлович Цимбалюк, будь ласка.</p>
<p></p>
<p>13:41:51</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане головуючий, шановна президія, колеги! Насправді законопроект на часі і він є актуальним не тільки для правоохоронних органів, які покликані і уповноважені державою протидіяти цьому виду злочинів і розкривати вже скоєні злочини, як актуальні для кожного громадянина України, який є власником автомобіля або керує за дорученням.</p>
<p>Чому? Складність розкриття цих злочинів насправді, як сказав голова комітету пан Монастирський, є в тому, що затримання особи, навіть на місця скоєння злочину, угон або незаконне заволодіння, як воно правильніше юридично, не є гарантією того, що особа буде притягнута до кримінальної відповідальності.</p>
<p>Саме зміною до статті 289 і 290, де є притягнення до відповідальності осіб, які утримувачі місць, де перебувають тимчасово ці угнані автомобілі або, так звані, відстійники, притягнення до відповідальності тих осіб, які перебивають номерні агрегати. Це є запорукою того, що нам справді вдасться, перше – боротися з тими, хто є у складі злочинних організованих груп. Більше того, не є таємниця, що це вже стало вигідним бізнесом для тих, які входять у злочинні групи або злочинні організації.</p>
<p>Тут єдине побажання правоохоронним органам, щоб нарешті вже не казали, що немає досконалого закону.</p>
<p>Фракція "Батьківщина" підтримає в першому читанні, а до другого – спільними зусиллями, удосконалимо цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Шахову Сергію Володимировичу, депутатська група "Довіра".</p>
<p></p>
<p>13:43:56</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, безумовно, наша група буде підтримувати цей законопроект, щоб було покарання тим, хто грабує в нашій державі. Грабує людей, які працювали своїми руками, зриваючи долоні в кров, щоб їздити на нормальному автомобілі.</p>
<p>Але треба подивитися в очі правді і сказати, хто стоїть за цими крадунами, які грабують, і хто їх кришує. Це багато силових структур, і навіть і митниця, через яку потім везуть наші автомобілі з країни.</p>
<p>І ще хотілось би зазначити, хто буде відповідати, хто стоїть за крадіжками в містах за соціальним транспортом, який також розграбований і кришується силовими структурами. Не один раз я говорив з цієї трибуни, і буду повторювати: місто Лисичанськ, місто Сєвєродонецьк в депресивній зоні луганській, де треба допомога, а сьогодні знищують підприємства державні заради власної наживи.</p>
<p>Також я говорив за те, що сьогодні кришуються силовими структурами негідники, які безкарні у всіх випадках. Уявіть собі, поліцейський у Сєвєродонецьку викидає з четвертого поверху дружину, слава Богу, вона вижила. Вона говорить про те, що це він зробив свідомо, а його кришує начальник поліції Сєвєродонецька і говорить, що ніхто не буде покараний. Ворон ворону глаз не виколе. Головне, щоб були покарані і в силових структурах і розібралися в цих питаннях.</p>
<p>Тому ми звертаємося до міністра Авакова, щоб розібрався в питанні в Луганській області.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Слово надається народному депутату Рущишину Ярославу Івановичу, фракція політичної партії "Голос".</p>
<p></p>
<p>13:45:58</p>
<p>РУЩИШИН Я.І.</p>
<p>Прошу передати Олександрі Устіновій.</p>
<p></p>
<p>ГОЛОВУЮЧИЙ. Олександра Устінова, будь ласка.</p>
<p></p>
<p>13:46:03</p>
<p>УСТІНОВА О.Ю.</p>
<p>Шановні колеги! Ти потрібно боротися з угоном машин? Так! Але не в такий спосіб, як пропонує цей законопроект. Я хочу звернути вашу увагу на декілька дуже важливих моментів, які пропонуються цим законопроектом.</p>
<p>Перше. І це те, що буде стосуватися кожного з вас – це дозвіл на проведення негласних слідчо-розшукових дій без дозволу суду по угонам машин. Зараз такі негласні слідчо-розшукові дії можна проводити лише, якщо це вбивство або злочин проти нацбезпеки.</p>
<p>Що це означає на практиці? Що тепер можна будь-яку людину буде сказати, що вона є підозрюваною в тому, що вкрала машину або в неї вкрали і поставити її на прослушку, поставити за нею стеження. Чи хочемо ми давати зараз такі повноваження Нацполіції в рамках саме угону машин?</p>
<p>Друге, і що дуже важливо, – цей законопроект дає можливість уйти від оподаткування тим, хто займається розборкою машин. Якщо раніше так звані перебиті номери – це вже була кримінальна відповідальність, то зараз потрібно буде довести, що ця машина є в угоні. Що це означає? Що можна буде завозити сюди машини на транзитних номерах, не платити за них податки і потім пускати їх на розборки.</p>
<p>Це означає, що в нас зараз цим законом скористається дуже багато людей, які фактично ганяють сюди нелегальні машини на розборки. Якщо раніше за це могла бути кримінальна відповідальність, то зараз це декриміналізується.</p>
<p>Тому зараз під соусом боротьби за угони машин у нас хочуть уникнути оподаткування ті, хто сюди ганяють "сірі" машини на розборки. І поліція хоче собі додаткові повноваження, щоб можна було прослуховувати і стежити за кожним.</p>
<p>Я дуже прошу вас, це не підтримувати. Ми будемо утримуватися і не голосуватимемо за цей законопроект, бо це знову розширення повноважень Нацполіції і уникнення оподаткування для тих, хто "сірим" методом заробляє гроші в Україні.</p>
<p>Дякую.</p>
<p></p>
<p>ГОЛОВУЮЧИЙ. Народний депутат Папієв Михайло Миколайович фракція Політичної партії "Опозиційна платформа – За життя". Будь ласка.</p>
<p></p>
<p>13:48:06</p>
<p>ПАПІЄВ М.М.</p>
<p>Дякую. Шановні народні депутати України! Михайло Папієв, "Опозиційна платформа – За життя".</p>
<p>Наша фракція не буде підтримувати цей законопроект з декількох обставин. По-перше, є в ньому і деякі позитивні моменти. Це такі, як невідворотність покарання, це врегулювання питання притягнення до кримінальної відповідальності і взагалі відповідальності злочинних угруповань, притягнення до відповідальності тих крадіїв, які використовують технічні засоби.</p>
<p>Але що ми побачили основне в цьому законопроекті? От одразу видно, що його писав народний депутат України, який не їздив на тих машинах, на яких їздять люди. Тому що тут передбачена дискримінація в чистому вигляді. Якщо злодій вкрав автомобіль, вартість якого більше 105 тисяч 100 гривень, то він отримує кримінальну відповідальність. Тобто, якщо депутатський "Мерседес" буде вкрадено, то одразу він має великий ризик потрапити під кримінальну відповідальність і бути в тюрмі. А якщо злодій вкрав "Жигулі" простих громадян, то виходить так, що він буде тільки під адміністративною відповідальністю – під штрафом.</p>
<p>Тому ми категорично проти такої дискримінації. Відповідальність має бути кримінальна і якщо у простої людини вкрадеш "Жигулі", однаково, як і вкрадеш у народного депутата "Мерседес".</p>
<p>Тому наша фракція, якщо це питання буде врегульовано до другого читання, може, навіть і підтримає цей законопроект, але ми за те, щоб всі громадяни України були в рівних умовах перед законом, незалежно від їхнього майнового стану. Давайте підтримувати не тільки багатих і захищати їх, а давайте підтримувати і бідних, і простих людей – громадян України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, хтось ще має бажання висловитися? Всі висловились, так?</p>
<p>Тоді я попрошу депутатів зайняти свої місця, ми переходимо до голосування. Попрошу керівників фракцій запросити народних депутатів до залу, а народних депутатів – зайняти свої місця та приготуватись до голосування.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:50:41</p>
<p>ГОЛОВУЮЧИЙ. Шановні народні депутати, будь ласка, займіть свої місця, підготуйтесь до голосування. Готові голосувати? Готові "за" голосувати? Ви підтримуєте, Руслан Петрович? Князевич підтримує?</p>
<p>Я не чую. За основу. А тут тільки за основу, да.</p>
<p>Ставлю на голосування пропозицію про прийняття за основу проекту Закону про внесення змін до Кримінального та Кримінального процесуального кодексів України щодо удосконалення законодавства у сфері протидії незаконному заволодінню транспортними засобами (реєстраційний номер 3301).</p>
<p>Готові голосувати? Прошу підтримати та проголосувати.</p>
<p></p>
<p>13:52:12</p>
<p>За-274</p>
<p>Рішення прийнято. Дякую.</p>
<p>Наступне питання порядку денного, це проект Закону про внесення змін до Закону України "Про нотаріат" (щодо усунення законодавчих колізій та прогалин) (реєстраційний номер 1220).</p>
<p>До слова запрошується голова Комітету з питань правової політики Костін Андрій Євгенович.</p>
<p>Шановні колеги, тут велика таблиця. Хто буде наполягати на правках? Скільки правок? Одна правка. Князевич, одна правка. Хто ще? Шуляк. Три правки і можемо голосувати за закон? Будь ласка, не розходьтесь.</p>
<p>Івченко Вадим Євгенович.</p>
<p></p>
<p>13:53:13</p>
<p>ІВЧЕНКО В.Є.</p>
<p>Івченко, "Батьківщина". Дякую, пане Голово. Я хотів би подякувати комітету, більшість правок, які я подав, були враховані. І, дійсно, досить важливо коли враховуються правки опозиції і в тому числі Цимбалюка Михайла Михайловича.</p>
<p>Скажу одну важливу річ. Ви врахували правку, що консульські установи сьогодні не можуть нотаріально посвідчувати договори оренди, суборенди і емфітевзису. Це важливо для аграріїв, оскільки вони не можуть зчиняти весь комплекс нотаріальних дій.</p>
<p>І для того, щоб у нас не було рейдерства, в тому числі і через там певні консульські установи, це важливо, коли будуть це проводити виключно нотаріуси на території України.</p>
<p>Я дякую особисто від аграріїв за цю правку і дякую від нас з колегою, Михайла Михайловича, що врахували більшість правок. І пропонуємо цей закон підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>На правці не наполягаєте? На голосуванні?</p>
<p>Князевич Руслан Петрович.</p>
<p></p>
<p>13:54:15</p>
<p>КНЯЗЕВИЧ Р.П.</p>
<p>Дякую, шановний пане Голово.</p>
<p>Я хочу підтримати щойно виступаючого. Це якраз один із небагатьох винятків, коли, справді, в тому числі фактично всі мої правки теж враховані.</p>
<p>І я дякую і комітету, і підкомітету, на якому я був присутній, ми дуже активно попрацювали. І, відверто кажучи, нам вдалося навіть більше, ніж пропонувалось в наших правках. Ціла низка правок була комітетських, які зняли багато дискусійних питань, які виникали в процесі вже дискусії на самому комітеті. Це стосується, до прикладу, що стосується органів юстиції, їх територіальних підрозділів, що стосується мови відповідно нотаріального діловодства і так далі, і тому подібне.</p>
<p>Зважаючи на ці обставини, я свої всі правки, які відхилені, знімаю, бо вони мають виключно технічний характер. І буду просити і фракцію, і сесійну залу підтримати цей законопроект, тому що він, справді, корисний і такий, який враховує всі застереження.</p>
<p>Дякую.</p>
<p></p>
<p>ГОЛОВУЮЧИЙ. Шуляк.</p>
<p></p>
<p>13:55:16</p>
<p>ШУЛЯК О.О.</p>
<p>У мене запитання стосовно 84 правки. Я прошу її не враховувати, тому що 26 вересня 19-го року Президент України Володимир Зеленський підписав указ про визнання такими, що втратили чинність деяких указів Президента України, і таким чином, скасував Указ №762, яким була встановлена норма, згідно якої розмір плати, яка справляється за вчинення нотаріальних дій приватними нотаріусами, не може бути менше розміру ставок державного мита. І зараз якраз цю норму 84 правкою повертається в цей законопроект. Прошу не підтримувати.</p>
<p></p>
<p>ГОЛОВУЮЧИЙ. Позиція комітету, 84 правка.</p>
<p></p>
<p>13:56:03</p>
<p>КОСТІН А.Є.</p>
<p>Позиція комітету була цю правку врахувати. Але була після цього дискусія і багато членів комітету підходили до мене особисто щодо цього питання. Питання полягає в тому, що ця правка повертає мінімальну оплату за послуги приватного нотаріуса, наприклад, як один відсоток від суми нотаріальної дії. Ця система була дерегульована указом Президента, тобто ми підвищили конкуренцію і підвищили доступ громадян до нотаріальних послуг. Тому я залишаю це на голосування залу.</p>
<p>Прошу також поставити цю правку на підтвердження.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, якщо я правильно зрозумів, то правка 84, вона була підтримана комітетом, але станом на сьогодні комітет не наполягає, не заперечує, якщо вона не буде підтримана. <i>(Шум у залі)</i></p>
<p>Я ставлю на підтвердження, я знаю, що я ставлю на голосування. Василь Іванович, дякую. Ця правка була врахована редакційно. Я її ставлю зараз на підтвердження.</p>
<p>Готові голосувати? Ставлю на підтвердження правку 84. Комітет на ній не наполягає. Прошу визначатися та голосувати.</p>
<p></p>
<p>13:57:37</p>
<p>За-92</p>
<p>Рішення не прийнято. Правка відхилена. Дякую.</p>
<p>Можемо голосувати за закон. Будь ласка, підготуйтеся, займіть свої місця.</p>
<p>Шановні колеги, ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Закону України "Про нотаріат" (щодо усунення законодавчих колізій та прогалин) (реєстраційний номер 1220).</p>
<p>Готові голосувати? Прошу підтримати та проголосувати.</p>
<p></p>
<p>13:58:32</p>
<p>За-349</p>
<p>Рішення прийнято. Закон прийнятий в цілому.</p>
<p>Покажіть, будь ласка, по фракціях. "Слуга народу" – 224, "Опозиційна платформа – За життя" – 23, "Європейська солідарність" – 25, "Батьківщина" – 18, "За майбутнє" – 16, "Голос" – 14, "Довіра" – 19, позафракційні – 10. Дякую.</p>
<p>Переходимо до наступного питання порядку денного. Наступне питання порядку денного – це проект Закону про внесення змін до деяких законодавчих актів (щодо детінізації ринку металургійної сировини та операцій з металобрухтом) (реєстраційний номер 2426).</p>
<p>До слова запрошується заступник голови Комітету з питань економічного розвитку Кисилевський Дмитро Давидович.</p>
<p>Шановні колеги, хто буде наполягати на своїх правках? На правках? Скільки правок? Ну тоді пішли по таблиці. Всі?</p>
<p>Мінько, 7 правка. Не наполягає.</p>
<p>Я бачу. По таблиці пішли. Все тоді.</p>
<p>Поляков. Не наполягає.</p>
<p>Тарута. Не наполягає.</p>
<p>Бурміч. Не дуже наполягає? Наполягаєте, да? Бурміч.</p>
<p></p>
<p>14:00:19</p>
<p>БУРМІЧ А.П.</p>
<p>Шановний Голово, у мене там 8 правок. Я прошу дати мені 4 хвилини для виступу, я по кожній розкажу, а потім поставте, будь ласка, на голосування.</p>
<p></p>
<p>ГОЛОВУЮЧИЙ. Добре. Добавте, будь ласка, ще 3 хвилини.</p>
<p></p>
<p>14:00:38</p>
<p>БУРМІЧ А.П.</p>
<p>Дякую. Шановні колеги, шановні громадяни України! Це дуже цікавий закон.</p>
<p>Колись у 2000 році мене призначили заступником начальника управління СБУ в Кіровограді. Я їхав на роботу. В'їжджаючи в місто, я побачив стовпи без проводів електричних.</p>
<p>В'їхавши в город, в місто, місто було без каналізаційних люків. Витягли телефонний кабель і лишили спілкування мікрорайон на 70 тисяч чоловік.</p>
<p>Так ось, сьогоднішній законопроект, який пропонується прийняти, він набагато гірший, ніж той закон, який існував у 2000 році в цій сфері, в сфері заготівлі металолому.</p>
<p>В чому полягають ці всі негативні моменти. Це, перш за все, в тому, що на сьогодні закон пропонує скасувати розділення металолому на побутовий і на промисловий. Сьогодні дядько може прийти, притягти на плечах станок із заводу і здати його. І його ніхто не запитає, де він взяв. Більше того, цей дядько, йому дадуть цьому дядьку готівку. Якщо сьогоднішнє законодавство вимагало його ідентифікувати шляхом перерахування коштів на його рахунок, і ми знаємо хто це здавав, щоб можна було виявити, якщо він це вкрав. Сьогодні це скасовується. Бери, тягни і получай кошти.</p>
<p>Третє. Ні місцева адміністрація, ні правоохоронні органи, не мають ідентифікувати тих, хто заготовляє металолом. Немає ніяких до них вимог: ні про обладнання, ні про площадку, ні про чого.</p>
<p>Цей закон, шановні громадяни України, він дуже дотичний до того закону, який ми сьогодні "слуги", ваші "слуги" прийняли Закон про азартні ігри. Дядько вкраде станок або витягне кабель, получить готівку і піде її програвати для того, щоб потім буцімто поповнювати кишеню бюджету, а на самому ділі буде поповнювати грабіжників України.</p>
<p>І не тільки в цьому біда. Розкрадаючи все що є, не тільки люки, не тільки провід, не тільки оградки на кладовищах, буде вирізатися наша промисловість. Все те, що стоїть сьогодні і не працює з якихось причин, воно просто буде вкрадене і вирізане і будуть пусті площадки.</p>
<p>Це дуже закон такий, ми йдемо до Європи, який буде покращувати життя українського народу. Я вважаю, що цей закон знищує Україну, знищує наше майбутнє, зміцнює криміналітет, збільшує корупцію, і він антинародний.</p>
<p>Це ще, "слуги", ви покладете ще одну копійчину у свої проценти і підтримку народу за те, що ви прийняли такий закон. І скоро може так статися, що "Слуга народу" – це буде ругательное слово. Не голосуйте за це.</p>
<p>Дякую.</p>
<p></p>
<p>ГОЛОВУЮЧИЙ. Ви не будете на голосуванні і на правках? На голосуванні? Які правки? Одну цю правку? Добре.</p>
<p>Правка номер 13. Комітетом не врахована. Прошу визначатись та голосувати.</p>
<p></p>
<p>14:05:21</p>
<p>За-69</p>
<p>Рішення не прийнято.</p>
<p>19 правка, Пузійчук. Не наполягає.</p>
<p>21 правка, Бурміч. Ставлю на голосування. Прошу визначатись та голосувати.</p>
<p></p>
<p>14:05:49</p>
<p>За-59</p>
<p>Рішення не прийнято.</p>
<p>Колтунович. Не наполягає? Наполягає. Колтунович, 22 правка.</p>
<p></p>
<p>14:06:00</p>
<p>КОЛТУНОВИЧ О.С.</p>
<p>Пане Голово, я буду наполягати на кожній своїй поправці, тому що це лобістський закон компанії "Інтерпайп", яка його з минулого скликання протягувала у минулому парламенті і зараз протягує його в новому.</p>
<p>Ті покидьки, які подають такий проект закону, мають знати, що люди, у яких покрали в ліфтах обладнання, на 16 поверх ідуть із стільчиком, бо не можуть вийти, похилого віку люди, і вони виходять поряд вдвох, і сідають, по черзі сидять по дорозі, тому що не можуть вийти. Тому що такі, як ви, культивують ті факти, щоб скасовували градацію промислового і побутового металобрухту, щоб приймали від фізичних осіб водогосподарську меліоративну інфраструктуру, труби, щоб приймали промислові об'єкти, трамваї і все інше.</p>
<p>Фізичні особи не мають права цього здавати. Тому я наполягаю на тому, що такий проект є антинародним, він поглиблює ті факти, які ідуть на знищення нашої інфраструктури. І я прошу підтримати дану поправку, яка формує градацію – промисловий і побутовий.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:07:10</p>
<p>ГОЛОВУЮЧИЙ. Це 22 поправка, так, Олександр Сергійович? Будь ласка, позиція комітету.</p>
<p></p>
<p>14:07:15</p>
<p>КИСИЛЕВСЬКИЙ Д.Д.</p>
<p>Шановні колеги, мабуть, автор цієї поправки не знає, що все, про що він каже, відбувається зараз. І відбувається через те, що є правові колізії, які накладають заборони на певну діяльність, які призводять до того, що саме ця діяльність, ці крадіжки, вони відбуваються і відбуваються під прикриттям правоохоронних органів, які збирають хабарі з пунктів приймання металобрухту.</p>
<p>Ми цим законопроектом пропонуємо усунути правові колізії, які призводять до того, що міліціонер в долі з тим, хто скуповує крадене. Ми позбавляємо можливості цього міліціонера збирати гроші з пунктів приймання металобрухту і міліціонер нарешті почне контролювати ці приймальні пункти металобрухту.</p>
<p>А те, про що каже шановний автор поправки… Дуже добре. Так от, колеги, я хочу озвучити, що розподіл на побутовий і промисловий металобрухт має свою ціну – 60-120 гривень з тонни, це розмір хабара, який збирають за те, щоб закривати очі на цей розподіл.</p>
<p>Тому ми маємо прибрати цю штучну правову колізію, ми маємо прибрати цей штучний розподіл для того, щоб підприємці могли нормально працювати, а поліція займалася…</p>
<p></p>
<p>ГОЛОВУЮЧИЙ. Шановні колеги, ставлю на голосування 22 поправку народного депутата Колтуновича Олександра Сергійовича. Комітет пропонує відхилити. Прошу визначатися та голосувати.</p>
<p></p>
<p>14:08:44</p>
<p>За-68</p>
<p>Рішення не прийнято.</p>
<p>Наступна поправка – 23-я, народний депутат Колтунович. Будь ласка, Олександр Сергійович.</p>
<p></p>
<p>14:08:48</p>
<p>КОЛТУНОВИЧ О.С.</p>
<p>Дякую. Шановний пане головуючий, я хочу звернутися до членів парламенту щодо того, що в минулому скликанні цей законопроект так і не пройшов, а зараз лобісти компанії "Інтерпайп" його протягують тут, оскільки в них є своя квота депутатів. Це раз.</p>
<p>Друге. Поправки номер 22 і 23 не мають нічого спільного з діяльністю правоохоронних органів, вони визначають градацію промислового та побутового металобрухту. Це питання здорового глузду, це питання тих дітей, які падали в каналізаційні люки і залишалися з вадами здоров'я.</p>
<p>Це не питання навіть питань правоохоронних органів, це є питання здорового глузду, що ви культивуєте і поглиблюєте цю проблематику замість того, щоб її вирішувати.</p>
<p>Ще раз наголошую, я не проти того, щоб ви вирішували питання у правоохоронній діяльності. Але для чого ви лізете і даєте людям більше прав для того, щоб наркомани, алкоголіки, інші маргінали ходили і знімали проводи, ходили і діставали ці люки і несли їх у пункти здачі металу?</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:09:57</p>
<p>КИСИЛЕВСЬКИЙ Д.Д.</p>
<p>Позиція комітету полягає в тому, що цю правку потрібно відхилити, бо вона є шкідлива, і ця правка, вона фіксує корупцію.</p>
<p>Колеги, всі металургійні підприємства України, якщо, можливо, автор з ними не знайомий, я з радістю запрошую його відвідати всі великі підприємства України, які є в Україні. Всі оператори, заготівельники металобрухту, вони кажуть, що ця норма, вона є причиною величезної корупції.</p>
<p>Тому весь ринок підтримує те, що цей поділ має бути скасований. Відповідно, комітет пропонує відхилити цю поправку.</p>
<p></p>
<p>ГОЛОВУЮЧИЙ. Ставиться на голосування 23 поправка народного депутата Колтуновича. Комітет пропонує її відхилити. Прошу визначатися та голосувати.</p>
<p></p>
<p>14:10:45</p>
<p>За-61</p>
<p>Рішення не прийнято.</p>
<p>Наступна поправка – 39-а, народний депутат Колтунович. Будь ласка, Олександр Сергійович.</p>
<p></p>
<p>14:10:50</p>
<p>КОЛТУНОВИЧ О.С.</p>
<p>Я вам хочу сказати, що щойно представник комітету підтвердив, що це – лобістський законопроект, і він вказав ті цільові групи, які якраз зацікавлені в прийнятті цього закону. Ми звертали увагу на "Інтерпайп", але там ще й інші, як виявляється.</p>
<p>А тепер по суті. 39 поправка якраз стосується того, я її дослівно зачитаю: "Забороняється приймання промислового брухту у фізичних осіб".</p>
<p>Ну, невже немає здорового глузду? Коли я до вас виходив і звертався з якимись популістськими речами? Я завжди аргументую цифрами, по суті і в деталях.</p>
<p>Тому ви послухайте мене, не може фізична особа здавати промисловий лом, вона не може мати до нього фізичне відношення. Якщо ви це дозволяєте, то ви навпаки тінізуєте ринок металобрухту. Ось в чому абсурд і чому я не погоджуюсь з вашим проектом закону.</p>
<p>Повторюсь, всі інші питання, які стосуються правоохоронної діяльності, вам щойно озвучив колега Бурміч. Прошу підтримати дану поправку і не голосувати за закон в цілому.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:11:57</p>
<p>КИСИЛЕВСЬКИЙ Д.Д.</p>
<p>Позиція комітету полягає в тому, що цю поправку потрібно відхилити, прокоментую, ось чому. До 90-х років в Україні існував документ, який визначав, що є промисловим металобрухтом, що є побутовим металобрухтом. Цей документ був ще з радянських часів, який містив перелік, що чайник, тазик, ванна – це побутовий металобрухт, а літак, вагон чи щось іще – це промисловий металобрухт.</p>
<p>На жаль, у нас зараз немає можливості здійснити вичерпний перелік товарів, що є побутовим металобрухтом, що є промисловим металобрухтом. Тому коли приходить міліціонер умовний до пункту приймання металобрухту, він, що називається "на глаз" визначає що є промисловий і що є побутовий. І саме ця можливість "на глаз" визначати що є промисловим, що є побутовим металобрухтом, породжує величезну корупцію.</p>
<p>Тому цю норму необхідно відхилити, власне, поправку цю потрібно відхилити. Дякую.</p>
<p></p>
<p>ГОЛОВУЮЧИЙ. Ставлю на голосування 39 поправку народного депутата Колтуновича. Комітет пропонує відхилити. Прошу визначатися та голосувати.</p>
<p></p>
<p>14:13:05</p>
<p>За-71</p>
<p>Рішення не прийнято.</p>
<p>Наступна поправка – 41-а, народний депутат Поляков. Прошу.</p>
<p></p>
<p>14:13:13</p>
<p>ПОЛЯКОВ А.Е.</p>
<p>Шановні колеги, будучи на засіданні антикоркомітету, ви нам казали про те, що внесете до другого читання необхідні зміни щодо ідентифікації особи, яка здає металобрухт. А чомусь мою правку ви відхилили. А я просив, щоб документ, акт приймання, який є первинним документом обліку металобрухту, із зазначенням прізвища, імені та по батькові фізичної особи, кількості, вартості та опису металобрухту. Ви відхили цю правку.</p>
<p>У мене питання: ви що, не хочете ідентифікувати тих, хто здає металобрухт? Таким чином ви самі виносите цю сферу у тінь. Хто завгодно буде здавати що завгодно – і ви ніяк не зможете знайти тих людей, які принесли або люк, або проводи, як кажуть мої колеги, або ще щось, вкрадене майно. Навіщо? От ви пообіцяли і це не зробили, а зараз доказуєте, що це є гарний законопроект. Окрім того, що у висновках ГНЕУ є те, що цей законопроект суперечить Конституції…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:14:26</p>
<p>КИСИЛЕВСЬКИЙ Д.Д.</p>
<p>Дякую за вашу поправку. В цьому законопроекті є наступні способи ідентифікації особи. По-перше, коли прийомний пункт металобрухту приймає металобрухт, він заповнює спрощену розрахункову квитанцію, в якій зазначено прізвище, ім'я, по батькові особи.</p>
<p>Також на вимогу членів комітету нашого ми внесли в законопроект норму, яка передбачає наявність відеоспостереження на приймальному пункті металобрухту. Тому ми вважаємо, що цієї ідентифікації достатньо.</p>
<p>Більше того, всі мають розуміти, що зараз ніякої ідентифікації де-факто немає, бо цей ринок працює повністю в тіні, він "чорний" абсолютно, і зараз ідентифікації нема. І те, що ми робимо в цьому законопроекті, – це є крок назустріч того, щоб їх ідентифікувати.</p>
<p>Тому позиція комітету – відхилити.</p>
<p></p>
<p>ГОЛОВУЮЧИЙ. Ставлю на голосування 41 поправку народного депутата Полякова. Комітет пропонує відхилити. Прошу визначатись та голосувати.</p>
<p></p>
<p>14:15:30</p>
<p>За-84</p>
<p>Рішення не прийнято.</p>
<p>Наступна поправка. Народний депутат Мінько. Не наполягає.</p>
<p>Наступна – 43-я, Пузійчук. Не наполягає.</p>
<p>Бурміч. Наполягаєте? А, ви говорили, я просто ставлю, перепрошую.</p>
<p>Ставлю на голосування 44 поправку народного депутата Бурміча. Комітет пропонує відхилити. Прошу визначатись та голосувати.</p>
<p></p>
<p>14:16:08</p>
<p>За-56</p>
<p>Рішення не прийнято.</p>
<p>Наступна – 45-а, Федієнко. Не наполягає.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:16:19</p>
<p>ГОЛОВУЮЧИЙ. Бурміч, 50-а правка. Ставлю на голосування. Прошу визначатись та голосувати.</p>
<p></p>
<p>14:16:41</p>
<p>За-56</p>
<p>Рішення не прийнято.</p>
<p>Бурміч, 61 правка. Ставлю на голосування. Прошу визначатись та голосувати.</p>
<p></p>
<p>14:16:59</p>
<p>За-55</p>
<p>Рішення не прийнято. Правка не врахована.</p>
<p>Бурміч, 67 правка. Ставлю на голосування. Прошу визначатись та голосувати.</p>
<p></p>
<p></p>
<p>14:17:21</p>
<p>За-47</p>
<p>Рішення не прийнято. Правка не врахована.</p>
<p>Колтунович, 69 правка.</p>
<p></p>
<p>14:17:25</p>
<p>КОЛТУНОВИЧ О.С.</p>
<p>69 правка знову стосується суперечностей вашому здоровому глузду, який у вас відсутній. Тому що ви плануєте здійснювати оплату, закупленого у населення побутового металобрухту, виключно через готівкові розрахунки. Я в свою чергу пропоную це проводити безготівково для того, щоб все-таки була можливість його детінізувати.</p>
<p>І дивіться, суть в чому? Ті хто пропонують за готівку, безумовно, вони зацікавлені в тому, щоб компанія "Інтерпайп" скуповувала металобрухт за безцінь, той, який іде у нас з лінії розмежування, то, який іде з якихось складів, які у нас були вибухи і після того збирали цей весь металобрухт і потім так само здавали.</p>
<p>Я в котре застерігаю вас не підтримувати лобістський законопроект, який послали в минулому скликанні, але протягують зараз так звані представники цієї бізнес-групи для того, щоб все-таки віддячити їм за квоту в списку "Слуги народу".</p>
<p>Я ще раз закликаю, що це шкідливий законопроект, і кожна людина, яка потраплятиме в каналізаційний люк або падатиме в ліфту, буде згадувати вас.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олександр Сергійович, за таку високу оцінку мого здорового глузду та наших колег. Дякую. Обов'язково ми це врахуємо під час подальшої нашої співпраці.</p>
<p>Ставлю на голосування правку номер 69 Колтуновича. Прошу визначатись та голосувати.</p>
<p></p>
<p>14:19:04</p>
<p>За-67</p>
<p>Рішення не прийнято.</p>
<p>Бурміч, 84 правка. Комітетом не підтримана. Ставлю на голосування. Прошу визначатись та голосувати.</p>
<p></p>
<p>14:19:28</p>
<p>За-51</p>
<p>Рішення не прийнято.</p>
<p>Пасічний. Не наполягає.</p>
<p>Павлюк. Не наполягає.</p>
<p>Бурміч, 98 правка. Ставлю її на голосування. Прошу визначатись та голосувати.</p>
<p></p>
<p>14:19:57</p>
<p>За-49</p>
<p>Рішення не прийнято. Правка не врахована.</p>
<p>Шановні колеги, ми пройшлись по всім правкам, які не були... На підтвердження?</p>
<p>Папієв Михайло Миколайович, правка на підтвердження. Будь ласка, підготуйтесь до голосування, після цього переходимо до голосування за закон в цілому.</p>
<p></p>
<p>14:20:13</p>
<p>ПАПІЄВ М.М.</p>
<p>Дякую. Шановні народні депутати України! Я в першу чергу звертаюся до тих громадян, які зараз переглядають або по телевізору, або слухають по радіо перебіг подій у Верховній Раді України, це дуже шкідливий закон. Він абсолютно корупційний, він навіть, можна сказати, воровський закон.</p>
<p>І я дивуюся взагалі нашому комітету антикорупційному, який ну чомусь, чомусь там, де є їхні інтереси, не дає висновок, що цей закон корупційний.</p>
<p>От, я хочу поставити на підтвердження 70 поправку, яка фактично тінізує оцей ринок металобрухту. Яка говорить, що оплата, купленого у фізичних осіб металобрухту, може здійснюватися готівкою. Ви розумієте, що ви зараз хочете створити?</p>
<p>Тобто у нас же пропозиція була одна, що давайте безготівково, щоб фіксувалася особа, фіксувалося, за що і платиться, що це за люк, що це за мідь, яку він зрізав з електроопор. Прошу…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:21:27</p>
<p>КИСИЛЕВСЬКИЙ Д.Д.</p>
<p>Шановний Михайле Миколайовичу, можливо, ви не знаєте, що саме зараз металобрухт купують за готівку. Але його купують за готівку, яку отримують через конвертаційні центри, через те, що діють саме такі заборони, які ви хочете зараз поставити на підтвердження. Саме так це зараз і відбувається, і це є найвищою корупцією. І це наш обов'язок цю корупцію зняти.</p>
<p>Також я хочу вам показати, це обкладинка журналу "Метал" за червень 2002 року. Колеги, 2002 року. І там було написано, ще в 2002 році, що є проблема на ринку металобрухту, який потрібно терміново зняти, в 2002 році. І з тих пір ці проблеми не вирішуються. І наш обов'язок перед нашою державою – позбавити цю країну цієї корупції і зняти цю шкідливу норму.</p>
<p>Тому правку потрібно підтримати, колеги, я прошу підтримати цю правку. Це правка моя, і я прошу її підтримати. І комітет її схвалив.</p>
<p></p>
<p>ГОЛОВУЮЧИЙ. Пройшли по всім правкам. <i>(Шум у залі)</i> Я знаю, зараз. Не спішіть. Дякую.</p>
<p>Будь ласка, підготуйтеся до голосування. Ставлю зараз на підтвердження правку номер 70. Готові голосувати?</p>
<p>Ставлю на голосування правку номер 70. Вона була врахована комітетом. Ставлю її на підтвердження. Вона була врахована комітетом.</p>
<p>Комітет і зараз наполягає на тому, що вона повинна залишитись врахована. Правильно я розумію, Дмитро Давидович? Правильно. Ставлю її на голосування. Прошу підтримати та проголосувати.</p>
<p></p>
<p>14:23:37</p>
<p>За-236</p>
<p>Рішення прийнято. Правка залишається врахованою.</p>
<p>Переходимо до голосування за закон в цілому.</p>
<p>На підтвердження? Ні, по вашим правкам пройшли, я називав, Антон Едуардович, ви не чули. Вибачте. Ні.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів (щодо детінізації ринку металургійної сировини та операцій з металобрухтом) (реєстраційний номер 2426).</p>
<p>Готові голосувати? Я називав Мамку. Ні. Ні. Шановні колеги, я ішов по таблиці. Називав і Мамку і всіх. Я навіть дивився, що Григорія Миколайовича не було в залі. Ну там був, так то не зал.</p>
<p>Тому, я думаю, що переходимо до голосування. Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону 2426. Готові голосувати? Прошу підтримати та проголосувати.</p>
<p></p>
<p>14:25:14</p>
<p>За-237</p>
<p>Рішення прийнято. Дякую.</p>
<p>По фракціям покажіть.</p>
<p>Шановні колеги, у нас накопичилась велика кількість постанов про те, що наші колеги переходять… Ті колеги, які прийшли працювати в парламенті, їх треба направити на роботу в комітети.</p>
<p>І є дві постанови про зміну місця роботи народних депутатів України.</p>
<p>Вам запропонований до розгляду проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3694).</p>
<p>Пропонується розглянути його за скороченою процедурою. Прошу підтримати та проголосувати.</p>
<p></p>
<p>14:26:20</p>
<p>За-269</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>14:26:26</p>
<p>ГОЛОВУЮЧИЙ. Рішення прийнято.</p>
<p>Запрошується до слова голова Комітету з питань регламенту, депутатської етики та організації роботи Верховної Ради України Сергій Віталійович Кальченко. Будь ласка, Сергій Віталійович.</p>
<p></p>
<p>14:26:39</p>
<p>КАЛЬЧЕНКО С.В.</p>
<p>Шановна президія, шановні народні депутати, регламентний комітет на своєму засіданні розглянув проект Постанови (реєстраційний номер 3694), яким пропонується обрати народного депутата України – члена фракції партії "Слуга народу" Матусевича Олександра Борисовича членом Комітету з питань екологічної політики та природокористування, увільнивши його від обов'язків члена Комітету з питань аграрної та земельної політики.</p>
<p>Відповідно до частини третьої статті 84 Регламенту депутат, який виявив бажання перейти до іншого комітету, може звернутися з відповідною заявою, погодженою з головою депутатської фракції до Голови Верховної Ради України.</p>
<p>У підсумку регламентний комітет ухвалив висновок на проект постанови, реєстраційний 3694, прийняв рішення рекомендувати парламенту розглянути цей проект Постанови і в порядку частини третьої статті 138 Регламенту прийняти рішення щодо обрання народного депутата України Матусевича членом Комітету з питань екологічної політики та природокористування.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, є необхідність обговорювати цей проект постанови? Немає, да?</p>
<p>Шановні колеги, тоді прошу зайняти місця. Якщо бажаючих обговорити немає. Я ставлю на голосування проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3694).</p>
<p>Готові голосувати? Шановні колеги! Прошу підтримати та проголосувати</p>
<p></p>
<p>14:28:43</p>
<p>За-300</p>
<p>Рішення прийнято.</p>
<p>Наступна.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:29:01</p>
<p>ГОЛОВУЮЧИЙ. Шановні колеги! Наступні постанови, Маслов, Шкрум і Євтушок, треба обговорювання? Не треба. Можемо голосувати. "ЄС" наполягає на обговоренні, як завжди.</p>
<p>Проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3771), Маслова. Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>14:29:51</p>
<p>За-272</p>
<p>Рішення прийнято.</p>
<p>До слова запрошується народний депутат України Кальченко Сергій Віталійович.</p>
<p></p>
<p>14:30:08</p>
<p>КАЛЬЧЕНКО С.В.</p>
<p>Шановна президія, шановні народні депутати! Регламентний комітет на своєму засіданні розглянув Заяву погоджену головою депутатської фракції партії "Слуга народу" народного депутата України Маслова Дениса В'ячеславовича про обрання його членом Комітету з питань правової політики.</p>
<p>Згідно з частиною другою статті 6 і частиною сьомою статті 7 Закону про комітети обрання народних депутатів до складу комітету здійснюється на принципі пропорційності представництва депутатських фракцій з урахуванням принципу представництва у комітетах.</p>
<p>На момент утворення Комітету з питань правової політики до його складу від депутатської фракції "Слуга народу" було обрано 15 народних депутатів. Станом на сьогодні від цієї фракції у Комітеті з питань правової політики працюють 13 народних депутатів.</p>
<p>Отже, у підсумку регламентний комітет прийняв рішення підтримати заяву народного депутата Маслова, а народними депутатами членами регламентного комітету внесено на розгляд парламенту проект Постанови (реєстраційний номер 3771), який комітет рекомендує Верховній Раді прийняти в цілому.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:31:46</p>
<p>ГОЛОВУЮЧИЙ. Шановні колеги, є необхідність обговорювати? Тоді в мене прохання, записатися тільки тим, хто хоче обговорювати. Будь ласка.</p>
<p>Будь ласка, Павленко Ростислав Миколайович, "Європейська солідарність".</p>
<p>Герасимов Артур Володимирович. Ні, ні, тоді я перепрошую.</p>
<p></p>
<p>14:31:51</p>
<p>ПАВЛЕНКО Р.М.</p>
<p>Прошу передати слово Геращенко Ірині Володимирівні.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>14:32:00</p>
<p>ГЕРАЩЕНКО І.В.</p>
<p>Дякую. Шановні колеги, ми безумовно підтримаємо голосування, що за рік роботи парламенту цього скликання депутат нарешті отримає місце своєї основної роботи в комітеті. Тому що рік правляча більшість блокувала насправді можливість працювати в комітеті. Тому що тут є не просто квотний принцип дозволу депутатам працювати в тому чи іншому комітеті, а ще й таким чином намагаються і досі народних обранців тримати на короткому повідку, намагаючись так примусити їх до неприродних зв'язків, в якусь групу заткнути, яка потім підголосовує з монобільшістю. В власне, це є абсолютно ненормально, коли право працювати в комітеті прив'язується до політичної квартири.</p>
<p>А от наступна постанова, друзі, де будуть визначатися ще і керівні посади в комітетах, ми хочемо привернути увагу до того, що "Європейська солідарність", яка в перший день роботи парламенту цього скликання заявила про опозиційність до влади діючої, ще і ще раз заявляє, що ця Верховна Рада порушила ключові принципи парламентаризму, коли комітети Верховної Ради, такі як бюджетний, такі як регламентний мають бути в руках справжньої опозиції, а не керуватися монобільшістю.</p>
<p>І я хочу нагадати, що наша політична сила – третя фракція в парламенті, яка сьогодні є другою за підтримкою українців в країні, має тільки одного керівника комітету і одного першого заступника. І це є насправді "плата" за нашу опозиційність. "Слуги" таким чином намагаються просто принизити не тільки опозиційну політичну силу, а і наших виборців, які делегували нас сюди для того, щоб ми відстоювали інтереси проєвропейської української більшості.</p>
<p></p>
<p>ГОЛОВУЮЧИЙ. Слово надається народному депутату Горвату Роберту Івановичу, депутатська група "Довіра".</p>
<p></p>
<p>14:34:00</p>
<p>ГОРВАТ Р.І.</p>
<p>Доброго дня, шановні колеги! Група "Довіра" теж буде голосувати "за". Ми рахуємо, що кожен депутат, який вибраний в Україні представляти інтереси українського народу, має працювати в комітеті.</p>
<p>Тому прошу всіх підтримати і голосувати "за". Дякую.</p>
<p></p>
<p>ГОЛОВУЮЧИЙ. Дякую.</p>
<p>Мороз Володимир Вікторович, фракція Політичної партії "Опозиційна платформа – За життя".</p>
<p></p>
<p>14:34:27</p>
<p>МОРОЗ В.В.</p>
<p>Папієву.</p>
<p></p>
<p>14:34:33</p>
<p>ПАПІЄВ М.М.</p>
<p>Дякую. Шановні народні депутати України, шановні колеги, ви знаєте, нам треба все ж таки взятися і набратися сміливості, і взагалі вирішити це питання в корні. Тому що у нас є багато народних депутатів України, які сьогодні взагалі не є членами комітетів. Я ще раз звертаю вашу увагу, шановні народні депутати України, у вас в трудовій книжці, коли ви, завершиться ця каденція, підете на вільні хліби, у вас буде запис один, не "народний депутат України", а "член комітету", "заступник голови комітету", "секретар комітету", "голова комітету", тобто це ваше місце роботи.</p>
<p>Давайте вже вирішимо питання Сергія Рудика. Я ж сам пригадую, коли був проект постанови ще стартовий на період тільки початку цієї каденції, де він був записаний членом бюджетного комітету. Потім "слуги" йому не дали отримати мандат, потім він отримав цей мандат. Так давайте верніть його в бюджетний комітет, де він записувався з самого початку. Давайте проголосуємо "за".</p>
<p></p>
<p>ГОЛОВУЮЧИЙ. Слово надається народному депутату Рудику, "Партія "За майбутнє". І після цього переходимо до голосування.</p>
<p>Будь ласка, Сергій Рудик.</p>
<p></p>
<p>14:35:45</p>
<p>РУДИК С.Я.</p>
<p>Шановні колеги, я дякую колезі Папієву за підтримку, але, на превеликий жаль, колеги з регламентного комітету досі, уже стільки часу постійно знаходять якусь "відмазку", щоб не дати мені законного права бути членом парламентського комітету. Майже рік пройшов з того часу, як я не маю такої можливості.</p>
<p>Порадьте мені, колеги з регламентного комітету, може, не до Разумкова треба мені звертатися? Може, в Організацію Об'єднаних Націй, до Путіна, ще до якихось міфічних героїв, які мають прийняти таке рішення? Бо, що стосується представників фракції "Слуга народу", тільки написав заяву – і зразу рішення приймається позитивне.</p>
<p>Кому ще треба мені написати, щоб я міг законно виконувати і цю частину своїх депутатських повноважень? Буду дуже вдячний за відповідь.</p>
<p>Да, і ще колега Світлична є – така сама історія.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:36:49</p>
<p>ГОЛОВУЮЧИЙ. Ви готові голосувати? Будь ласка, запросіть народних депутатів до зали, підготуйтесь до голосування. <i>(Шум у залі)</i></p>
<p>Ні, шановні колеги, репліка на репліку не дається. Ви добре це знаєте, Михайло Миколайович! Я не зовсім зрозумів, чому зараз дали репліку пану Рудику, тому що нічого образливого у ваших словах по відношенню до нього не було, або був якийсь дуже скритий підтекст.</p>
<p>Готові голосувати? Ставлю на голосування пропозицію про прийняття в цілому проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3771). Будь ласка, підготуйтесь до голосування, запросіть народних депутатів до зали.</p>
<p>Готові голосувати? Ставлю на голосування. Прошу підтримати та проголосувати.</p>
<p></p>
<p>14:38:36</p>
<p>За-326</p>
<p>Рішення прийнято.</p>
<p>Наступна постанова по Альоні Шкрум. Необхідне обговорення чи можемо проголосувати? Про Шкрум. Про Шкрум можемо голосувати? Добре.</p>
<p>Ставлю на голосування пропозицію про прийняття в цілому проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3770). Ставлю на голосування. Прошу підтримати та проголосувати.</p>
<p></p>
<p>14:39:26</p>
<p>За-338</p>
<p>Рішення прийнято.</p>
<p>Наступне питання порядку денного, це проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер 3816). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>14:40:02</p>
<p>За-288</p>
<p>Рішення прийнято.</p>
<p>До слова запрошується голова Комітету з питань Регламенту, депутатської етики та організації роботи Верховної Ради України Кальченко Сергій Віталійович.</p>
<p></p>
<p>14:40:19</p>
<p>КАЛЬЧЕНКО С.В.</p>
<p>Шановна президія, шановні народні депутати!</p>
<p>Регламентний комітет на своєму засідання розглянув заяву, погоджену головою депутатської фракції "Батьківщина", народного депутата Євтушка Сергія Миколайовича про обрання його членом Комітету з питань регламенту, депутатської етики, організації роботи Верховної Ради України.</p>
<p>Згідно з положеннями статті 6 і 7 Закону про комітети Верховної Ради обрання депутатів до складів комітетів здійснюється на основі пропозицій депутатських фракцій з урахуванням принципу пропорційного представництва в комітетах депутатських фракцій, і визначених відповідно до принципу квот згідно з Регламенту.</p>
<p>На момент утворення Комітету з питань Регламенту, депутатської етики і організації роботи Верховної Ради від депутатської фракції партії "Батьківщина" було обрано одного депутата до складу регламентного комітету. А станом на сьогодні від цієї фракції в Комітеті з питань Регламенту немає народних депутатів. У підсумку комітет прийняв рішення підтримати заяву народного депутата Євтушка і народними депутатами членами комітету внесено на розгляд Верховної Ради проект Постанови реєстраційний 3816, який комітет рекомендує Верховній Раді прийняти в цілому.</p>
<p>Дякую. Просимо підтримати.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:41:37</p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати? Прошу записатися, хто бажає обговорити. Запишіться, будь ласка, хто бажає обговорити.</p>
<p>Будь ласка, народний депутат Трухін Олександр Миколайович, фракція політичної партії "Слуга народу".</p>
<p></p>
<p>14:41:59</p>
<p>ТРУХІН О.М.</p>
<p>Передаю слово Крульку.</p>
<p></p>
<p>ГОЛОВУЮЧИЙ. Крулько Іван Іванович.</p>
<p></p>
<p>14:42:09</p>
<p>КРУЛЬКО І.І.</p>
<p>Іван Крулько, фракція "Батьківщина". Прошу підтримати цю постанову одноголосно.</p>
<p>Дякую. Це наша квота.</p>
<p></p>
<p>ГОЛОВУЮЧИЙ. Дякую.</p>
<p>Народна депутатка Геращенко Ірина Володимирівна, фракція політичної партії "Європейська солідарність".</p>
<p></p>
<p>14:42:28</p>
<p>ГЕРАЩЕНКО І.В.</p>
<p>Шановні колеги, ми з великою повагою ставимося до нашого колеги Сергія Євтушка, але зараз голосується постанова, яка, на жаль, містить великі так само ризики парламентаризму, які весь рік демонструє монобільшість.</p>
<p>Я хочу нагадати про те, що в європейських цивілізованих парламентах є принцип політичної культури, коли бюджетний, регламентний комітети, вони апріорі віддаються керівництву опозиції як контролюючі комітети. У нас ми бачимо абсолютно іншу історію. Є фракції, є групи, які набагато менші, ніж "Європейська солідарність", але вони представлені в керівництвах комітетів набагато потужніше, тому що підголосовують з партією влади, тому що заграють часто з партією влади, тому що насправді часто є керованою або симпатичною опозицією.</p>
<p>Ми, безумовно, підтримаємо цю постанову через повагу до нашого шановного колеги пана Сергія Євтушка, попри те навіть, що деякі зараз його колеги не зовсім коректно себе поводять в дискусії з "Європейською солідарністю".</p>
<p>Але ми хочемо звернути ключову увагу на наступне. Якщо ти в опозиції в цьому парламенті, президія буде не давати тобі слова, президія буде тебе перебивати, президія буде тобі вказувати твоє місце на гальорці, тому що президія і монобільшість поводяться тут, як начебто вони на все життя у владі. Але це не так.</p>
<p>І я хочу сказати, шановні колеги, що опозиція – це не просто політики, які можуть вам подобатися чи не ні, це партія, яка представляє інтереси мільйонів українців. Меншості, але дуже часто пасіонарної меншості, яка може фору більшості. І ми це зробимо, коли ви посмієте поставити в порядок денний закон про обмеження української мови.</p>
<p></p>
<p>ГОЛОВУЮЧИЙ. Слово надається народному депутату Шуфричу Нестору Івановичу, фракція політичної партії "Опозиційна платформа - За життя".</p>
<p></p>
<p>14:44:26</p>
<p>ШУФРИЧ Н.І.</p>
<p>Дякую, шановний головуючий.</p>
<p>Прошу передати слово Папієву. Але згадайте, як всі працювали в попередній Верховній Раді, а потім кричіть.</p>
<p></p>
<p>ГОЛОВУЮЧИЙ. Михайло Миколайович Папієв.</p>
<p></p>
<p>14:44:37</p>
<p>ПАПІЄВ М.М.</p>
<p>Дякую ще раз.</p>
<p>Шановні народні депутати України, от почуйте слово правди. Минулого скликання так само було, отак само, як ви, протидіяли тому, щоб народні депутати України були членами комітетів, а це безпосередньо це конституційний обов'язок народного депутати працювати у Верховній Раді України не тільки шляхом натискання кнопок в залі Верховної Ради України, а ще і напрацьовувати законопроекти, бо комітети є так само, як і народні депутати України, суб'єктами законодавчої ініціативи в великому розумінні цього слова, бо комітети можуть виступати авторами, колективними авторами законопроектів на повторне перше читання і інші закони, які би відстоювали інтереси громадян України.</p>
<p>Саме тому я дуже просив би "Слуг народу", вашу фракцію, щоб ви чітко підтримали народних депутатів України, які не є членами комітетів. Наприклад, нашу колегу Світличну, яка отримала по Харкову найбільший відсоток підтримки серед всіх депутатів, народних депутатів України мажоритарників. Тобто людина, яка має 80 відсотків підтримки виборців, ви сьогодні не даєте їй стати членом Комітету з питань національної безпеки і оборони.</p>
<p>Ну іще одне. Сьогодні було проголосовано Закон про металобрухт. Абсолютно воровський закон. Ви створили такі, знаєте, площадки по обналу з цих металобрухтових там збирачів.</p>
<p>І сьогодні є вже нагальна потреба перейменувати навіть один із комітетів наших. Нам треба Комітет з антикорупційної політики назвати Комітетом з корупційної політики. Тому що там, де є корупція їхня, то вони пишуть висновки абсолютно нормальні. А там, де є корупція інших, то вони там щось інше. Тобто люди закладають свій власний інтерес.</p>
<p>Я прошу підтримати і…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>14:46:38</p>
<p>ГОЛОВУЮЧИЙ. Можемо голосувати?</p>
<p>Арешонков Володимир Юрійович.</p>
<p></p>
<p>14:46:47</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Шановні колеги, хочу зараз звернутись до вас всіх, до членів і керівництва Комітету з питань Регламенту, і ось з якого питання.</p>
<p>Безперечно, ми зараз голосуємо начебто просте технічне питання – закріплення за правом народного депутата його місце роботи. І безперечно, ми знаємо нашого колегу Євтушка. І зрозуміло, вітаємо те, що він буде, я переконаний, надзвичайно активним і корисним членом комітету, в який його рекомендують. Але скажіть мені, ми що, не знаємо так само нашого колегу Сергія Рудика? Ми що, не знаємо Юлію Світличну? Чи може хтось забув як вона виграла беззаперечно у себе на окрузі? Вони так само претендують на роботу в комітетах, як і всі ми. І які причини можуть бути? Політичні? Я їх не бачу. Технічні? Їх теж немає, тому що вони йдуть у відповідності до квот.</p>
<p>Тому я зараз звертаюсь до регламентного комітету. Шановний пане Кальченко, я вас дуже поважаю, поважаю колег із комітету. Будь ласка, зверніть увагу і доукомплектуйте комітети і забезпечте роботою наших колег.</p>
<p>І на завершення. Я знаю, що сьогодні велику роботу проводять керівники Верховної Ради – і пан Разумков, і пан Стефанчук – з тим, щоби ми якомога швидше прийняли Закон про опозицію і врегулювали питання діяльності коаліції. Шановні колеги, звертаю увагу, це надзвичайно серйозне питання. Опозиція вимагає виконання своїх прав, і в тому числі, ми не можемо іноді це зробити якісно, тому що немає закону.</p>
<p></p>
<p>ГОЛОВУЮЧИЙ. Дякую, Володимир Юрійович.</p>
<p>Всі виступили? Переходимо до голосування. Будь ласка, підготуйтесь до голосування.</p>
<p>Ставлю на голосування пропозицію про прийняття в цілому проекту Постанови про внесення змін до Постанови Верховної Ради "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 3816).</p>
<p>Готові голосувати? Готові? Прошу підтримати та проголосувати.</p>
<p></p>
<p>14:49:51</p>
<p>За-325</p>
<p>Рішення прийнято.</p>
<p>Шановні колеги, наступне питання. Є два законопроекти – 3299 і 3498.</p>
<p>Ми не встигаємо їх розглянути. Ми або без обговорення їх голосуємо, або пропоную їх розглянути на наступному пленарному засіданні. Без обговорення обидва закони.</p>
<p><a href="http://w1.c1.rada.gov.ua/pls/zweb2/webproc4_2?pf3516=3299&skl=10" target=_blank>3299</a> – за основу і в цілому. Ставлю на голосування пропозицію про прийняття за основу проекту Закону про внесення змін до Закону України "Про Вищий антикорупційний суд" у зв'язку з прийняттям Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень" (реєстраційний номер 3299). Прошу підтримати та проголосувати.</p>
<p></p>
<p>14:51:04</p>
<p>За-328</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до Закону України "Про Вищий антикорупційний суд" у зв'язку з прийняттям Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень" (реєстраційний номер 3299). Прошу підтримати та проголосувати.</p>
<p></p>
<p>14:51:43</p>
<p>За-331</p>
<p>Рішення прийнято.</p>
<p>Шановні колеги, ставлю на голосування проект Закону про внесення змін до деяких законів України щодо меценатської діяльності у сфері спорту (реєстраційний номер 3498). Ставлю на голосування пропозицію про прийняття за основу з урахуванням пропозицій комітету законопроект реєстраційний номер 3498.</p>
<p>Готові голосувати? Прошу підтримати та проголосувати.</p>
<p></p>
<p>14:52:28</p>
<p>За-298</p>
<p>Рішення прийнято. <i>(Шум у залі)</i></p>
<p>Комітет запропонував за основу.</p>
<p>Позиція комітету. Мазурашу? Почекайте. Автор. Включіть, будь ласка, мікрофон Мазурашу.</p>
<p></p>
<p>14:52:51</p>
<p>МАЗУРАШУ Г.Г.</p>
<p>Да, дякую. У мене зареєстровано альтернативний проект, законопроект, який...</p>
<p></p>
<p>ГОЛОВУЮЧИЙ. Ні, дивіться, альтернативний проголосований. Тут питання в тому, в цілому ви даєте проголосувати?</p>
<p></p>
<p>МАЗУРАШУ Г.Г. Можу я сказати?</p>
<p></p>
<p>ГОЛОВУЮЧИЙ. Ні? Ні. Все. Все, питання знято.</p>
<p>Шановні колеги, я думаю, що якщо ви не будете заперечувати, я пропоную закрити ранкове засідання Верховної Ради України і перейти до позачергового. 10 хвилин перерви?</p>
<p>О 14:05 починаємо роботу. О 15:05, вибачте.</p>
<p>Ранкове засідання Верховної Ради України оголошую закритим.</p>
<p></p>
