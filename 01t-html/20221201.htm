Засідання 1 (продовження)
01. 12. 2022
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>01 грудня 2022 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:03:50</p>
<p>ГОЛОВУЮЧИЙ. Слава Україні!</p>
<p>Шановні народні депутати, перед продовженням пленарного засідання я вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Я прошу всіх народних депутатів, представників уряду відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву у пленарному засіданні і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, Верховна Рада працює у режимі одного пленарного засідання, тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп ми продовжуємо наше пленарне засідання.</p>
<p>За доброю парламентською традицією давайте розпочнемо роботу з виконання Державного Гімну України.</p>
<p><i> (Лунає Державний Гімн України) </i></p>
<p><a name=_GoBack></a>Шановні народні депутати, триває вже десятий місяць, як Російська Федерація веде широкомасштабну війну проти української держави, вчиняє постійні терористичні атаки проти нашого народу. Зазнаючи поразки на полі бою, рашистська армія продовжує воювати з об'єктами критичної інфраструктури. Агресор не усвідомлює, що його злочини і спроби злякати і зламати нас марні. Безмежна любов українців до Батьківщини, віра у щасливе європейське демократичне майбутнє, впевненість у наших Збройних Силах – це та велика сила, яку не скорить жодне лиходійство ворогів.</p>
<p>В такий надскладний час, незважаючи на підступні атаки терористів, з честю виконують свої обов'язки професійні наші енергетики і залізничники, працівники комунальних рятувальних служб, пожежники і лікарі, а всі небайдужі громадяни, згуртувавшись, допомагають один одному. Наші героїчні сили оборони щодня просуваються вперед, винищуючи російських окупантів та звільняючи українські міста та села. На жаль, у цій страшній війні гинуть наші захисники, захисниці та мирні співвітчизники.</p>
<p>Я прошу хвилиною мовчання вшанувати світлу пам'ять усіх наших героїв та героїнь, які полегли за Україну, та всіх невинних жертв російської агресії.</p>
<p><i>(Хвилина мовчання)</i></p>
<p>Шановні народні депутати, вчора, 30 листопада, німецький Бундестаг більшістю голосів визнав Голодомор 1932-1933 років геноцидом українського народу. <i>(Оплески) </i>Аналогічні рішення нещодавно були прийняті нашими колегами з Ірландії, Молдови та Румунії. Теж давайте їм подякуємо. <i> (Оплески)</i></p>
<p>Від імені українського парламенту висловлюємо щиру вдячність нашим колегам парламентарям за ухвалення на законодавчому рівні таких важливих для українського народу рішень. Справедливість завжди перемагає. І разом обов'язково притягнемо Росію до правової, історичної та економічної відповідальності за всі скоєні злочини проти української нації.</p>
<p>Шановні народні депутати, у цей день, 1 грудня 1991 року, український народ на всеукраїнському референдумі переконливо підтримав Акт проголошення незалежності України. Понад 90 відсотків громадян утвердили одвічне прагнення українців жити у суверенній і незалежній державі. Давайте оплесками подякуємо тим, хто долучився до українського державотворення в той період, і тим, хто через три десятки років щодня невтомно працює заради нашої перемоги і відвойовує свободу та територіальну цілісність України. <i>(Оплески)</i></p>
<p>Шановні колеги, сьогодні також відзначається День працівників прокуратури. В умовах війни працівники прокуратури не тільки захищають конституційні права і свободи громадян, інтереси держави, а і розслідують воєнні злочини, завдані державою-терористом, роблять усе можливе, аби російські злочинці постали перед законом і судом та були покарані. Від імені Верховної Ради бажаємо всім працівникам прокуратури міцного здоров'я, відданого служіння закону і справедливості на благо українського народу.</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Нагадаю, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, я попрошу приготуватися. Я оголошую сигнальне голосування. Будь ласка, прошу взяти в ньому участь.</p>
<p></p>
<p>12:11:04</p>
<p>За-203</p>
<p>203 – за, 6 – проти, 1 – утримався.</p>
<p>Шановні колеги, я все-таки попросив би, давайте ми всі займемо місця свої. Шановні колеги, давайте ще раз проведемо сигнальне голосування, тому що я щось бачу, що хтось голосує… хтось бере участь, хтось не бере.</p>
<p>Шановні колеги, я прошу займіть свої місця. Я хочу нагадати, що для зручності місця народних депутатів позначені їхніми прізвищами, іменами і по батькові. Будь ласка, займіть свої місця, переходимо ще раз до сигнального голосування.</p>
<p>Шановні колеги, готові до сигнального голосування? Готові. Я ще раз прошу взяти участь у сигнальному голосуванні, шановні колеги.</p>
<p></p>
<p>12:12:29</p>
<p>За-222</p>
<p>222, 6 – проти, 3 – утримались. Ну, 226 є, ми бачимо.</p>
<p>Шановні колеги, єдине, я вас прошу, робочий день у нас починається тоді, коли починається. І це означає, що з цього моменту я дуже прошу всіх бути на своїх місцях. Це не стосується тих, хто зараз на своїх місцях, це, можливо, подивляться ті, хто зараз не на своїх місцях.</p>
<p>Шановні колеги, перелік питань, які було попередньо узгоджено Погоджувальною радою, вам надано. Я думаю, що ми можемо перейти до розгляду питань порядку денного. Притому, що ми домовилися, що теж переважна більшість питань сьогодні будуть йти у форматі загального погодження. Тому дуже важливо, щоб ви зараз зайняли свої місця і приготувалися до голосувань.</p>
<p>Шановні колеги, починаємо з двох ратифікацій. Будь ласка, займіть свої місця. Шановні колеги, перше питання. Проект Закону про зупинення дії та вихід з Конвенції про правову допомогу і правові відносини у цивільних, сімейних і кримінальних справах та Протоколу до Конвенції про правову допомогу і правові відносини у цивільних, сімейних і кримінальних справах від 22 січня 1993 року (реєстраційний номер 0163). На Погоджувальній раді ми домовилися розглянути це питання без обговорення.</p>
<p>Шановні колеги, я ще раз прошу, займіть свої місця. Я ставлю на голосування пропозицію прийняти за основу і в цілому з необхідними техніко-юридичними поправками проект Закону про зупинення дії та вихід з Конвенції про правову допомогу і правові відносини у цивільних, сімейних і кримінальних справах та Протоколу до Конвенції про правову допомогу і правові відносини у цивільних, сімейних і кримінальних справах від 22 січня 1993 року (реєстраційний номер 0163).</p>
<p>Готові голосувати? Готові голосувати? Готові голосувати?! Я прошу народних депутатів голосувати.</p>
<p></p>
<p>12:15:34</p>
<p>За-270</p>
<p>Рішення прийнято. Закон прийнятий в цілому.</p>
<p>Шановні колеги, ми також домовилися без обговорення проголосувати наступний законопроект 0172. Це проект Закону про зняття застережень України до Конвенції про боротьбу з незаконним захопленням повітряних суден та Конвенції про боротьбу з незаконними актами, спрямованими проти безпеки цивільної авіації.</p>
<p>Шановні колеги, я ставлю пропозицію прийняти за основу і в цілому з урахуванням пропозицій комітету та з необхідними техніко-юридичними поправками проект Закону реєстраційний номер 0172.</p>
<p>Готові голосувати? Прошу народних депутатів голосувати.</p>
<p></p>
<p>12:16:28</p>
<p>За-279</p>
<p>Рішення прийнято.</p>
<p>Шановні колеги, наступне питання теж без обговорення, це проект Постанови 8251. Проект Постанови про звільнення Кубракова О.М. з посади Міністра інфраструктури України.</p>
<p>Шановні колеги, я ставлю пропозицію прийняти в цілому проект Постанови про звільнення Кубракова О.М. з посади Міністра інфраструктури України, реєстраційний номер Постанови 8251.</p>
<p>Готові голосувати? Прошу народних депутатів голосувати.</p>
<p></p>
<p>12:17:14</p>
<p>За-245</p>
<p>Рішення прийнято.</p>
<p>Шановні колеги, наступний проект Постанови 8252. Секундочку, у мене тут окреме ведення.</p>
<p>Шановні колеги! Шановні народні депутати, до Верховної Ради України надійшла заява від народної депутатки України Льовочкіної Юлії Володимирівни про складання нею депутатських повноважень відповідно до пункту 1 частини другої статті 81 Конституції України.</p>
<p>Комітет з питань Регламенту розглянув зазначену заяву. Слово для оголошення висновків надається голові Комітету з питань Регламенту Сергію Віталійовичу Кальченку. Ми домовлялися, що ми не будемо обговорювати. Тому переходимо одразу до рішення.</p>
<p>Шановні народні депутати, відповідно до пункту 1 частини другої статті 81 Конституції України ставлю на голосування питання про дострокове припинення повноважень народного депутата України Льовочкіної Юлії Володимирівни у зв'язку з особистою заявою про складання нею депутатських повноважень. Прошу народних депутатів голосувати. Це проект Постанови 8252 про дострокове припинення повноважень народного депутата України Льовочкіної Ю.В. Прошу народних депутатів голосувати.</p>
<p></p>
<p>12:19:03</p>
<p>За-285</p>
<p>Рішення прийнято.</p>
<p>Дякую, шановні колеги.</p>
<p>Йдемо далі. Секундочку. Наступний – 8229, це проект Постанови про Заяву Верховної Ради України щодо визнання російського режиму терористичним, нелегітимності перебування російської федерації в Організації Об'єднаних Націй і її реформування, відповідальності членів російських політичних партій, що підтримую агресію.</p>
<p>Я ставлю пропозицію включити до порядку денного сесії проект Постанови реєстраційний номер 8229. Прошу народних депутатів голосувати.</p>
<p></p>
<p>12:19:57</p>
<p>За-288</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Ми домовлялися, що кожна фракція і група отримує відповідний час для обговорення, але ми маємо проголосувати скорочену процедуру.</p>
<p>Прошу народних депутатів голосувати.</p>
<p></p>
<p>12:20:26</p>
<p>За-241</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Шановні колеги, для доповіді запрошується народний депутат України Голова Верховної Ради України Руслан Олексійович Стефанчук.</p>
<p></p>
<p>12:20:43</p>
<p>СТЕФАНЧУК Р.О.</p>
<p>Шановні колеги, це чергова політична, але дуже важлива постанова. Я насамперед хочу подякувати за ініціативу і за велике доопрацювання наших колег, які цим займались. Це і Дмитро Наталуха, і Альона Шкрум, і інші колеги, які також долучились до лобіювання цього хорошого питання. Тому сьогодні ми хочемо проголосувати декілька важливих питань.</p>
<p>Перше. Це звернення щодо визнання російського режиму терористичним. Ми вже голосували за Росію державу-терориста, спонсора терориста, тепер ми говоримо про режим.</p>
<p>Друге. Це звернення про виключення Російської Федерації з Організації Об'єднаних Націй і відповідних органів.</p>
<p>І третє. Це питання, яке пов'язане з відповідальністю членів російських політичних партій, які підтримують агресію.</p>
<p>Шановні колеги, я дуже прошу, щоб ми об'єдналися навколо цієї постанови. Тому що сьогодні єдиний шлях Російської Федерації в сьогоднішньому світі – це повна ізоляція і повне несприйняття, і нерукопотисканість її як суб'єкта міжнародних відносин. Тому що ті, хто порушує світовий порядок, ті, хто порушує міжнародний порядок, не мають права сидіти за одним столом з іншими. Сьогодні світ розділився на цивілізацію і варварство, і ми повинні як представники цивілізації, які стоять на вістрі питання боротьби за цивілізаційні демократичні цінності, сказати свою позицію.</p>
<p>Тому я закликаю парламент як єдиний законодавчий орган прийняти цю політичну заяву і зробити все для того, щоб Російська Федерація не мала свого місця за будь-якими столами, де беруть участь пристойні цивілізовані люди.</p>
<p>Тому, шановні колеги, прошу підтримати і слава Україні!</p>
<p></p>
<p>ГОЛОВУЮЧИЙ. Запишіться, будь ласка, на виступи по одній людині від фракцій і груп.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна, фракція "Європейська солідарність".</p>
<p></p>
<p>12:23:07</p>
<p>ЮЖАНІНА Н.П.</p>
<p>Прошу передати Софії Федині слово.</p>
<p></p>
<p>ГОЛОВУЮЧИЙ. Софія Романівна Федина, будь ласка.</p>
<p></p>
<p>12:23:23</p>
<p>ФЕДИНА С.Р.</p>
<p>Звернення до світової спільноти, щоб засудити московську федерацію як державу-терориста, вигнати її з Організації Об'єднаних Націй – це все є дуже позитивні і гарні ініціативи. Але чому українська держава продовжує підтримувати терористів і їх посіпак всередині української держави?</p>
<p>Що я маю на увазі? Ми всі разом заборонили діяльність промосковських…</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Збільшіть до 3 хвилин, будь ласка.</p>
<p></p>
<p>ФЕДИНА С.Р. Ми всі разом проголосували заборону промосковських політичних сил. Але в результаті депутати, які були обрані від цих партій, спокійнісенько собі сидять у радах різних рівні, але що більшість займається підривною антидержавницькою діяльністю. Зокрема, я маю на увазі присутню тут у Верховній Раді "п'яту колону", яка відповідальна за московську агресію, московське вторгнення, так чомусь вони не притягнуті до відповідальності, не позбавлені мандатів, а, виявляється, з фракцією монобільшості, за словами керівників фракцій, у них конструктивна співпраця. Перепрошую, але це не співпраця, а тотальний маразм. На місцевих рівнях ми маємо ситуацію, коли депутати промосковських партій блокують процеси декомунізації, деколонізації, підтримують усі московські наративи і спокійнісінько почуваються.</p>
<p>Але я недарма згадую також сьогодні про церкву. У цій залі не тільки було... у цій залі було в 2018 році проголосовано законопроект, який вимагає московську церкву називати московською, а не Українська православна церква якогось там патріархату. На жаль, цей законопроект чотири роки уже заблокований, заблокований на рівні Конституційного Суду, хоча це питання мало бути розглянуто протягом чотирьох місяців.</p>
<p>Тому ми вимагаємо консолідованої позиції парламенту і української держави, якраз від народу ця позиція є, щодо того, щоб ми якнайшвидше розблокували цей законопроект, щоб московська церква була чітко названа московською і щоби люди, які ще ходять до цієї церкви, розуміли, що вони підтримують церкву країни-агресора, а їхні пожертви, по суті, йдуть на фінансування агресії в Україні і вбивство українців московською федерацією.</p>
<p>І так само ми вимагаємо, щоби якнайшвидше були проголосовані законопроекти, які позбавлять московську церкву її власності в Україні. Тому що вони сьогодні далі продовжують доносити на українських військових, вони продовжують сіяти промосковські наративи, і якщо їх не зупиняти зараз, то в результаті ми можемо отримати ситуацію, сприятливу для повернення московського впливу у країні.</p>
<p>Тому я прошу, коли ми звертаємося до наших закордонних колег засудити московську федерацію, давайте ми очистимо Україну від "п'ятої колони", яка тут щось намагається варнякати.</p>
<p></p>
<p>12:26:29</p>
<p>ГОЛОВУЮЧИЙ. Дякуємо, Софія Романівна.</p>
<p>Ярослав Железняк, "Голос". Ярослав Юрчишин, будь ласка.</p>
<p></p>
<p>12:26:44</p>
<p>ЮРЧИШИН Я.Р.</p>
<p>Єдиний шанс Організації Об'єднаних Націй не повторити долю її попередниці Ліги Націй – це реагувати вчасно. Свого часу Ліга Націй не змогла адекватно зреагувати на те, що почався перегляд кордонів і Німеччина почала переглядати угоди Першої світової війни.</p>
<p>Зараз є шанс уникнути третьої світової в одному лише випадку: коли міжнародні організації не будуть висловлювати глибоку стурбованість, а будуть активно протидіяти агресору. І в даному випадку виключити Росію з ООН за порушення всіх можливих міжнародних договорів – це адекватна реакція. Змінити процедуру прийняття рішень, не може бути консенсусу з включенням країни, яку більшість адекватних країн ООН визнали вже або спонсором тероризму, або країною-терористом, виключити це процедуру як обов'язкову теж адекватно.</p>
<p>Тому ми як країна, яка захищає Захід, захищає демократію резонно звертаємося з вимогою виключити Росію з ООН. До цього моменту, в принципі, є сумнів, що Організація Об'єднаних Націй виконує свою функцію.</p>
<p>Тому голосуємо. Прошу весь зал підтримати. Дякую.</p>
<p></p>
<p>ГОЛОВУЮЧИЙ. Будь ласка, "Слуга народу, Швачко.</p>
<p>Хто від "Слуги народу"? А, Наталуха Дмитро Андрійович, будь ласка.</p>
<p></p>
<p>12:28:31</p>
<p>НАТАЛУХА Д.А.</p>
<p>Колеги, доброго дня. Я не перебільшу, коли скажу, що весь світ в особі Європарламенту, весь цивілізований світ, західний, європейський світ визнав Росію державою-терористом і державою – спонсором тероризму. Тому у мене питання: кого представляє російська делегація в ООН? Вони представляють терориста. Чи можемо ми уявити собі, що організація, яка покликана забезпечити безпеку, відповідальність і мир у світі має у своєму складі представника терористів? Це те саме, що в ООН крісло займав би Талібан, Хезболла або ХАМАС. Це просто щось сюрреалістичне, уявити це не можна.</p>
<p>Саме тому, починаючи з перших днів війни, якщо не раніше, такі органі<a name=Temp></a>зації, як "Громадський Хаб", ініціативи громадські, юридичні, в тому числі наші колеги, робимо все можливе для того, щоб виправити цей найбільший обман в історії дипломатії. Найбільший обман, тому що Російська Федерація від першого дня свого народження після розвалу Радянського Союзу не має жодних юридичних підстав знаходитись в Організації Об'єднаних Націй як член і тим паче в Раді Безпеки Організації Об'єднаних Націй. Незважаючи на це, вони зловживають правом вето, яке вони використали більше ніж 143 рази, це більше ніж всі інші члени Ради Безпеки Організації Об'єднаних Націй в цілому. Це безпрецедентна ситуація, і ця постанова покликана покласти їй край, колеги.</p>
<p>Друга історія, яка врегульовується цією постановою, це політичні партії Російської Федерації, які фактично дали можливість розпочати цю війну. Те, що сьогодні весь цивілізований світ і українські Збройні Сили намагаються повернути Росію до її міжнародно визнаних кордонів, є наслідком голосування в Державній Думі Російської Федерації всіма партіями, які підтримують цю війну, дозволу на введення російської армії на територію іншої суверенної держави.</p>
<p>Це питання не лише України, те саме відбувалося до цього в Грузії, і тому, на нашу думку, ці партії мають бути прирівняні до нацистсько-соціалістичної партії Третього рейху, до фашистської партії Муссоліні, до режиму французького колабораціонізму і до інших партій, які мають бути заборонені і прирівняні до терористичних.</p>
<p>Тому, колеги, прошу підтримати цю надзвичайно важливу постанову і дякую всім, хто долучився до її формування.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Володимир Юрійович Арешонков, група "Довіра". Павло Андрійович. Будь ласка, передайте.</p>
<p></p>
<p>12:31:31</p>
<p>БАКУНЕЦЬ П.А.</p>
<p>Шановний пане Голово, шановні обранці, дорогий український народе! Звичайно, що коли в ХХІ столітті держава окуповує землі сусідів, вбиває військових, що гірше, вбиває мирне населення, матерів, дітей, то це однозначно держава є терористом. Тому Росія є терористом і це слід говорити усьому світові і гучно, і щокожного разу робити такі заяви. Те, що вони вбивають мирне населення, – це неприпустимо абсолютно. І, разом з тим, вони представлені в ООН, разом з тим, Росія ще має можливість за правом вето впливати на якісь рішення ООН. Це абсолютно неприпустимо і цьому потрібно поставити крапку. І, власне, сьогодні, коли Верховна Рада України визнає Росію державою-терористом і закликає міжнародну спільноту, аби і вони зрозуміли і відокремилися від цієї держави-терориста, нам з вами слід також всередині нашої країни завершити, власне, весь цей процес очищення від цих терористичних коренів, які від Кремля запущені в різні сфери нашого українського життя. Насамперед тероризм в релігії, попи в рясах – це терористи, вони накладають свою терористичну думку нашим українцям. Цього слід позбавитися і це слід припинити.</p>
<p>Нам також разом з вами слід зрозуміти і про тероризм в медійності, особливо про тих пропагандистів, які багато нам розказували про історію "русского мира", їх також слід позбавитися, цих коренів. І що важливо, ще одними коренями однозначно кремлівськими є тут, в політиці, люди – люди, власне, так званої "п'ятої колони", заборонених політичних партій. Потрібно зробити все, аби вони в майбутньому не брали участі в політичному житті як в цій залі, так і в інших органах місцевого самоврядування. Власне, зробивши всі ці кроки і залучившись підтримкою міжнародної спільноти, Україна лише здобуде, а наші Збройні Сили здобудуть нам перемогу. Слава Збройним Силам! Слава Україні!</p>
<p></p>
<p>ГОЛОВУЮЧИЙ. Дякуємо, Павло Андрійович.</p>
<p>Будь ласка, "Платформа за життя та мир" Павленко Юрій Олексійович, будь ласка.</p>
<p></p>
<p>12:34:23</p>
<p>ПАВЛЕНКО Ю.О.</p>
<p>Шановний пане Голово, шановні колеги! Ми, без сумніву, вдячні всьому світу за підтримку України у всіх її вимірах. Ми розуміємо, що безпрецедентність і масштабність цієї війни спричиняє певний ступор міжнародної правової системи, багатьох міжнародних організацій та органів через відсутність юридичної бази для вживання дієвих санкцій. І це стосується, зокрема, і визнання Росії державою-спонсором тероризму і покарання за військові злочини.</p>
<p>Всі резолюції поважних інституцій є, на жаль, поки що політичними. Але кожна хвилина війни забирає життя конкретного українця. Це занадто висока ціна за тривалі пошуки міжнародними організаціями потрібних формулювань. Не вибіркові атаки цивільної інфраструктури, страти, масові вбивства, катування, погрози застосування ядерної зброї російським агресором – це відверте порушення Статуту Організації Об'єднаних Націй.</p>
<p>Наші дипломати, без сумніву, докладають максимальних зусиль, щоб позбавити Росію на членство в будь-яких міжнародних організацій. І наше завдання їх сьогодні максимально підтримати, дати додаткові аргументи.</p>
<p>Нонсенс, на мій погляд, із зловживанням Росією права вето в Раді безпеки ООН, це те, чого можна запобігти, маючи той аргумент, що в Статуті Організацій Об'єднаних Націй прописаний СРСР, а не РФ членом організації. З 91-го року відповідних змін не було внесено. Тому на даний момент можливо оперативно заморозити членство Росії в Організацій Об'єднаних Націй. І історія знає такі приклади, як, наприклад, з ПАР.</p>
<p>Міжнародна ізоляція Росії, пошук шляхів забезпечення колективної, а не просто оборонної безпеки України, без сумніву, це один з напрямків до нашої перемоги. Ми голосуємо одностайно за це звернення і віримо, що постанова Верховної Ради України буде почути і реалізована.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:36:48</p>
<p>ГОЛОВУЮЧИЙ. Будь ласка, Лабазюк Сергій Петрович, депутатська група "Партія "За майбутнє". Тарас Іванович Батенко.</p>
<p>Шановні колеги, дайте можливість пройти доповідачу до трибуни.</p>
<p></p>
<p>12:37:04</p>
<p>БАТЕНКО Т.І.</p>
<p>Шановні колеги, Папа Римський Франциск І назвав українців нацією мученицькою. 90 років назад тодішній тоталітарний режим Радянського Союзу здійснив геноцид щодо української нації, намагаючись стерти її з лиця землі. І тоді цілком це зробити йому не вдалось. Українство відродилося і вибороло свою незалежність. Росія в своєму бажання не змінилася по сьогоднішній день. Прагнення закріпачити, знищити, стерти з лиця землі характеризує сутність і нинішнього тоталітарного режиму Путіна, який повторює геноцид, стираючи з лиця землі міста і населені пункти, б'ючи по критичній інфраструктурі, прагнучи приректи мільйони громадян України на холод і голод.</p>
<p>Ми вдячні країнам-партнерам, які визнали Голодомор геноцидом українського народу. Вчора, як ми знаємо, 21-а країна – Німеччина рішенням Бундестагу приєдналась до цього переліку. Так і сьогодні ми дякуємо країнам, які визнають Росію терористичною або такою, яка сприяє тероризму, спонсором тероризму, що є тотожним поняттям.</p>
<p>Що передбачає ця постанова? Це не тільки визнання терористичного характеру російської держави і чинного путінського режиму, це порушення питання легітимності перебування Російської Федерації в Організації Об'єднаних Націй, обмеження права вето її як постійного члена Ради безпеки через реформу ООН. Ми хочемо сказати, що ООН або йде на внутрішні реформи, або її чекає доля ліги націй, розпущеної по завершенню Другої світової війни, бо не може терорист, країна-агресор, країна, яка кинула виклик людській цивілізації, яка не цінує життя апріорі, погрожуючи світові ядерною зброєю, засідати в ООН, притім в колі тих держав, які дбають про безпеку у світі і в певному розумінні виступають гарантією, міжнародною гарантією цієї безпеки. Світ повинен змінюватися, захищаючи демократичні цінності. Ми вдячні за ту підтримку, яку країни здійснюють весь цей час Україні, і наголошуємо на необхідності послідовно, методично готувати міжнародний трибунал для очільників Російської Федерації, для всіх тих, хто сьогодні здійснює злочини Гаага чи другий Нюрнбергг мають бути страшним сном для кожного росіянина, який причетний до цих звірств, а міжнародні партнери повинні піднімати точку невідворотності в цьому питанні. Тому питання відповідальності Росії – це питання відповідальності кожного громадянина Російської Федерації, який підтримує цю агресію.</p>
<p>Тому Україна пам'ятає. Україна здолає. Україна переможе. І Україна не пробачить. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, Григорій Миколайович Немиря, фракція "Батьківщина". Шановні колеги, і після цього переходимо до голосування. Я прошу народних депутатів зайняти свої місця.</p>
<p>Будь ласка, Григорій Михайлович.</p>
<p></p>
<p>12:40:10</p>
<p>НЕМИРЯ Г.М.</p>
<p>Шановні колеги, фракція "Батьківщина" буде підтримувати проект постанови і відповідного звернення. Але я думаю, що ми мали б не обмежуватися просто черговим зверненням і черговою постановою, тим більше, що ця постанова, я думаю, достатньо серйозно запізнилася. Вже йде десятий місяць війни, але Верховна Рада лише сьогодні звертається з таким зверненням і з проектом Постанови про визнання Росії державою-терористом і з закликом докорінного реформування Організації Об'єднаних Націй. Я думаю, що ми маємо діяти навипередки.</p>
<p>Друге питання. Попередником ООН була Ліга Націй. В 39-му році, коли Радянський Союз розв'язав агресивну війну проти Фінляндії, з Ліги Націй було виключено Радянський Союз в 40-му році. Чому, коли Росія розв'язала війну проти України, яка є, до речі, державою-засновником Організації Об'єднаних Націй, чому Росія не лише залишається членом Організації Об'єднаних Націй, більш того, вона є постійним членом Ради Безпеки ООН і зловживає системно правом вето? Чому не виконується стаття 27 Статуту ООН, яка чітко каже, що коли в Раді Безпеки розглядається питання і голосується, то сторона конфлікту, якщо вона приймає участь в цьому голосуванні включно з постійним членом Ради безпеки, має утриматися при голосуванні? Чому порушується Статут ООН і мета офіційна Організації Об'єднаних Націй, а ця мета є підтримання і зміцнення миру і міжнародної безпеки? Ми продовжуємо робити вигляд, що нічого не відбувається. Тому сьогодні це важливий крок, але це лише риторичний крок.</p>
<p>Що потрібно зробити від України? Якщо ми закликаємо до реформування ООН і, зокрема, Ради Безпеки, Україна і наш парламент має тут бути попереду. Мають запропонувати своє бачення, свої конкретні пропозиції, план реформування Ради Безпеки ООН, інституцій ООН для того, щоб позбавити раз і назавжди країну-агресора безкарності, і на прикладі путінської Росії довести, що міжнародне право – це не папірець, про який забувають наступного дня, коли його підписали, а реальна річ, яка рятує життя людей.</p>
<p>Призиваю вас підтримати це.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього проекту постанови, переходимо до прийняття рішення. Я прошу народних депутатів зайняти свої місця.</p>
<p>Шановні колеги, я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про Заяву Верховної Ради України щодо визнання російського режиму терористичним, нелегітимності перебування Російської Федерації в Організації Об'єднаних Націй і її реформування, відповідальності членів російських політичних партій, що підтримують агресію, реєстраційний номер проекту Постанови 8229.</p>
<p>Готові голосувати? Прошу народних депутатів голосувати.</p>
<p></p>
<p>12:44:27</p>
<p>За-314</p>
<p>Рішення прийнято.</p>
<p>Вітаю, колеги. По фракціях.</p>
<p>Будь ласка, Артур Володимирович – з процедури.</p>
<p></p>
<p>12:44:41</p>
<p>ГЕРАСИМОВ А.В.</p>
<p>Шановний Руслан Олексійович! Шановні колеги! Прошу внести на голосування залу пропозицію, наше обговорення Постанови 8229, яку представляв Голова Верховної Ради і виступали представники всіх фракцій, показати обов'язково у телемарафоні в слоті телеканалу "Рада".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зрозуміли пропозицію? Я ставлю пропозицію Артура Володимировича Герасимова на голосування. Будь ласка, прошу народних депутатів голосувати.</p>
<p></p>
<p>12:45:25</p>
<p>За-288</p>
<p>Рішення прийнято.</p>
<p>Дякую, колеги. Йдемо далі. Далі у нас буде певний блок без обговорень, тому прошу бути на місцях, шановні колеги.</p>
<p>Далі наступний законопроект 8230. Це проект Постанови про Заяву Верховної Ради України щодо енергетичного тероризму російської федерації. Я ставлю пропозицію включити це питання до порядку денного сесії (8230). Прошу народних депутатів голосувати.</p>
<p></p>
<p>12:46:02</p>
<p>За-307</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про Заяву Верховної Ради України щодо енергетичного тероризму російської федерації (реєстраційний номер 8230).</p>
<p>Готові голосувати? Прошу народних депутатів голосувати.</p>
<p></p>
<p>12:46:33</p>
<p>За-314</p>
<p>Рішення прийнято. Постанова прийнята в цілому.</p>
<p>Наступна, це 5196: проект Постанови про утворення Тимчасової слідчої комісії Верховної Ради України з питань розслідування фактів корупції на державних підприємствах, в установах та організаціях Національної академії аграрних наук.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови № 5196.</p>
<p>Готові голосувати? Прошу народних депутатів голосувати.</p>
<p></p>
<p>12:47:17</p>
<p>За-264</p>
<p>Рішення прийнято.</p>
<p>Наступна постанова, проект Постанови 8234. Це проект Постанови про попередній звіт Тимчасової слідчої комісії Верховної Ради України з питань розслідування смерті (вбивства) народного депутата України Полякова Антона Едуардовича.</p>
<p>Я ставлю пропозицію прийняти в цілому з необхідними техніко-юридичними поправками проект Постанови № 8234.</p>
<p>Готові голосувати? Прошу народних депутатів голосувати.</p>
<p></p>
<p>12:47:59</p>
<p>За-307</p>
<p>Рішення прийнято.</p>
<p>Дякую, колеги.</p>
<p>Наступний проект Постанови 8248. Це проект Постанови про призначення у 2022 році іменних стипендій Верховної Ради України для молодих учених – докторів наук.</p>
<p>Ми теж домовились без обговорення. Тому я ставлю пропозицію прийняти в цілому з необхідними техніко-юридичними поправками проект Постанови про призначення у 2022 році іменних стипендій Верховної Ради України для молодих учених – докторів наук (реєстраційний номер 8248).</p>
<p>Готові голосувати? Прошу народних депутатів голосувати.</p>
<p></p>
<p>12:48:46</p>
<p>За-313</p>
<p>Рішення прийнято.</p>
<p>Дякую, колеги.</p>
<p>Наступний проект теж у нас, це пропозиції Президента України 6101.</p>
<p>Шановні народні депутати, до вашого розгляду пропонуються пропозиції Президента України до Закону "Про внесення змін до деяких законодавчих актів України щодо підвищення ефективності суб’єктів державного сектору економіки" (реєстраційний номер 6101). Відповідні пропозиції Президента вам було надано.</p>
<p>Ми домовились на Погоджувальній раді розглядати це питання без обговорення, тому переходимо до голосування пропозиції запропонованої Президентом України.</p>
<p>Шановні народні депутати, ставиться на голосування пропозиція Президента під номером один. Прошу народних депутатів голосувати.</p>
<p></p>
<p>12:49:45</p>
<p>За-277</p>
<p>Рішення прийнято.</p>
<p>Шановні колеги, пропозицію Президента України прийнято. Переходимо до голосування закону в цілому.</p>
<p>Відповідно до статті 135 Регламенту Верховної Ради України ставлю на голосування пропозицію про прийняття в цілому з урахуванням пропозицій Президента України Закону "Про внесення змін до деяких законодавчих актів України щодо підвищення ефективності суб'єктів державного сектору економіки" (реєстраційний номер 6101). Прошу народних депутатів голосувати.</p>
<p></p>
<p>12:50:30</p>
<p>За-271</p>
<p>Рішення прийнято.</p>
<p>Дякую, шановні колеги. Йдемо далі. Наступний проект Постанови 8211: проект Постанови про звільнення Пацкана В.В. з посади Голови Рахункової палати.</p>
<p>Згідно з частиною четвертою статті 20 Регламенту Верховної Ради України питання включається до порядку денного сесії позачергово без голосування.</p>
<p>Відповідно до пункту 16 частини першої статті 85 Конституції України до повноважень Верховної Ради України належить звільнення з посади Голови Рахункової палати.</p>
<p>Шановні народні депутати, вноситься пропозиція розглянути це питання за скороченою процедурою.</p>
<p></p>
<p>12:51:25</p>
<p>За-225</p>
<p>Рішення прийнято.</p>
<p>З процедури – Разумков, будь ласка. Разумков. Потім Юлія Володимирівна.</p>
<p></p>
<p>12:51:33</p>
<p>РАЗУМКОВ Д.О.</p>
<p>Дякую. Руслане Олексійовичу, шановні колеги, будь ласка, хвилинку уваги! По-перше, вчора була заява, чи позавчора, була заява Пацкана про відкликання своєї попередньої заяви. Це раз.</p>
<p>Два. Рішення, яке сьогодні виноситься, не відповідає навіть першій заяві, яка була, тому що там було складання повноважень з Голови Рахункової палати. Сьогоднішній проект Постанови говорить про відкликання і з посади Голови, і з члена Рахункової палати.</p>
<p>Тому, по-перше, наскільки мені відомо, його не впустили в зал. Я хотів би попросити головуючого поставити питання про заслуховування звіту пана Пацкана і дати можливість йому виступити. Це раз.</p>
<p>А два, шановні колеги, якщо дійде до голосування, дуже рекомендую вам всім просто за це не голосувати ні "за", ні "проти", ні "утриматися", тому що це все буде правопорушення, за яке потім треба буде всім відповідати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Дмитро Олександрович, я тоді попросив би, коли ви берете по процедурі, доповідати не по суті цього питання, а по процедурі. Ви ж знаєте Регламент, правда? Тому я попросив би все-таки більше по процедурі це питання розглядати.</p>
<p>Юлія Володимирівна, по процедурі тільки. Тому що зараз у нас буде обговорення: два – за, два – проти.</p>
<p>Будь ласка, Юлія Володимирівна.</p>
<p></p>
<p>12:52:53</p>
<p>ТИМОШЕНКО Ю.В.</p>
<p>Шановні колеги, говорити про процедуру, чесно кажучи, в цьому залі якось навіть незручно, тому що всі процедури давним-давно вже перекреслені. Але по процедурі ви не маєте права зараз ставити цю постанову, тому що пан Пацкан відкликав свою заяву. Це перше, на що я хочу звернути вашу увагу. За процедурою взагалі не маєте права.</p>
<p>І друге. Скажіть, будь ласка, коли перетворилася Верховна Рада в фортецю, в яку не може пройти людина, яка мусить зараз виступати на трибуні? Ви знаєте, що Пацкана заборонили пускати до зали Верховної Ради і у Верховну Раду?</p>
<p>Тому я прошу вас, пане Голово, зараз дати роз'яснення, чому Валерія Пацкана не допустили у Верховну Раду, в цей зал, і чому йому не надається слово пояснити, чому це звільнення відбувається і чого його друга заява ігнорується.</p>
<p></p>
<p>ГОЛОВУЮЧИЙ. Дякую.</p>
<p>Юлія Володимирівна, те саме зауваження я хотів би передати. Якщо ви берете по процедурі, все-таки давайте по процедурі.</p>
<p>І друге. Що стосується питань... Шановні колеги, ви хочете почути відповідь чи ви хочете закричати просто мене? Закричати, мабуть, не вийде.</p>
<p>Тому я хотів би попросити вас, коли буде питання звіту Голови Рахункової палати, буде звіт. Зараз стоїть питання, яке проголосувала Погоджувальна рада. Тому ми переходимо до його розгляду. Набере голосів – буде результат, не набере - не буде. Дякую, шановні колеги.</p>
<p>Прошу записатися: два – за, два – проти.</p>
<p>Будь ласка, Лунченко Валерій Валерійович, депутатська група "Довіра". Будь ласка.</p>
<p>Хто буде? Павло Андрійович Бакунець, так? Будь ласка.</p>
<p></p>
<p>12:55:26</p>
<p>БАКУНЕЦЬ П.А.</p>
<p>Шановний пане Голово, шановні народні депутати України! Павло Бакунець, депутатська група "Довіра".</p>
<p>Звичайно, що ми з вами прекрасно розуміємо, якою гострою є дискусія як і в цьому залі, вже не перше засідання, довкола цього питання, так і, в принципі, в цілому нашому суспільстві. Ми з вами прекрасно розуміємо, що людину на роботу приймали двома голосуваннями, а звільняється вона одним голосуванням. Думаю, що тут буде дуже багато думок і в кожного буде своя правда.</p>
<p>Тому надіємося, що зал сьогодні прийме рішення відповідно до того, як кожен з вас вважає за необхідне. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Леонову Олексію Олександровичу, фракція політичної партії "Слуга народу".</p>
<p></p>
<p>12:56:27</p>
<p>ЛЕОНОВ О.О.</p>
<p>Прошу передати слово Гевку Володимиру.</p>
<p></p>
<p>ГОЛОВУЮЧИЙ. Прошу, народний депутат Гевко Володимир.</p>
<p></p>
<p>12:56:39</p>
<p>ГЕВКО В.Л.</p>
<p>Шановні колеги, дана постанова була розглянута комітетом і була підтримана. Тому прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кириленко Іван Григорович, фракція політичної партії "Всеукраїнське об'єднання "Батьківщина".</p>
<p></p>
<p>12:56:57</p>
<p>КИРИЛЕНКО І.Г.</p>
<p>Тимошенко Юлія Володимирівна.</p>
<p></p>
<p>ГОЛОВУЮЧИЙ. Юлія Володимирівна Тимошенко, будь ласка.</p>
<p></p>
<p>12:57:14</p>
<p>ТИМОШЕНКО Ю.В.</p>
<p>Шановні колеги, Україна зараз на фронтах бореться за демократичну європейську країну, в якій дотримуються процедур, Конституції, законів. Я хочу вам сказати, що я багато в цьому залі бачила і продовжую бачити, але отакого хамства як сьогодні, чесно кажучи, важко собі навіть уявити.</p>
<p>Людина відкликала свою заяву, тому що першу заяву написав під тиском, тому що реально його прибирають, Голову Рахункової палати, з цієї посади, тому що він незручний, тому що він контролює, тому що він досліджує і тому що кожен його звіт об'єктивний і вскриває те, що, можливо, влада хотіла би приховати в фінансовій сфері. За це його знімають. Знімають абсолютно не по його заяві. Вам хтось сказав, що він заяву відкликав? Ніхто. А ще те, що взагалі перекреслює всю нашу боротьбу за демократію, це коли людина прийшла сьогодні в Верховну Раду, пан Пацкан хотів зайти і дати пояснення з цієї трибуни, а його не пустили в Верховну Раду. Депутати намагалися його провести, але не дали йому зайти до Верховної Ради. Скажіть, це демократія? Це свобода? Це права людей? За що ми тут боремося?</p>
<p>Я не хочу, щоб моя країна асоціювалася з таким парламентом, з таким порушенням законів, Конституції і прав людей, з таким тиском, з шахрайством. І я впевнена, що більшість в цьому залі теж з цим не погоджується. І тому я прошу вас не голосувати сьогодні за цю постанову. Запросити сюди Валерія Пацкана, взяти у нього пояснення, зрозуміти ситуацію і тільки після того тиснути на зелені кнопки.</p>
<p>Сподіваюся, що в парламенті зрозуміли мене.</p>
<p></p>
<p>ГОЛОВУЮЧИЙ. Слово надається Артуру Володимировичу Герасимову, фракція політичної партії "Європейська солідарність".</p>
<p>Шановні колеги, це завершальний виступ, після цього переходимо до прийняття рішення. Прошу народних депутатів зайняти свої місця.</p>
<p>Артур Володимирович, будь ласка.</p>
<p></p>
<p>12:59:43</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги, ви знаєте, я познайомився з Рахунковою палатою тоді, коли була дуже важка ситуація з одним з державних підприємств, яке вкрало гроші через одну з оборудок. Ніхто нічого не міг зробити, ні СБУ, ні НАБУ. Рахункова за два тижні завдяки потужній роботі все знайшла: номери рахунків, хто перераховував, хто віддавав накази - і цю інформацію передала в правоохоронні органи. Так само, хоча і під тиском, продовжує працювати значна кількість членів Рахункової зараз.</p>
<p>А що стосується цього голосування, я відверто скажу, ви знаєте, я виходжу на трибуну і інколи просто цитую певні речі. Чому за це не можна голосувати? От об'єктивно просто не можна, бо я не знаю, чому це відбувається, я можу тільки, знаєте, фантазувати, але відбувається якийсь кримінал.</p>
<p>По-перше, ми маємо подякувати тому, хто створив електронну систему документообігу, тому що коли Рада каже, що до них не доходили якісь відкликання заяв, штрих-код і дата відправлення, все дійшло. Перша нестиковка.</p>
<p>Друга. Якщо хочуть його зняти з голови, то чому постанова про зняття членів Рахункової палати? Друга нестиковка. Це вже не нестиковки – це кримінал. Саме тому, ви знаєте, я думаю, що прийняття таких рішень взагалі не личить Верховній Раді України, країні, яка сьогодні бореться з агресором, тому що має бути правда, має бути порядок. А коли втихаря приймаються якісь напівкримінальні речі, ви знаєте, я співучасником цього бути не хочу і закликаю вас також не бути, просто не голосуйте за це.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, обговорення завершено. Шановні народні депутати, обговорення завершено, переходимо до прийняття рішення.</p>
<p>Шановні колеги, переходимо до прийняття рішення. Я ставлю пропозицію... Шановні народні депутати, займіть свої місця.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про звільнення Пацкана В.В. з посади Голови Рахункової палати (реєстраційний номер 8211).</p>
<p>Готові голосувати? Прошу народних депутатів голосувати.</p>
<p></p>
<p>13:02:55</p>
<p>За-215</p>
<p>Рішення не прийнято.</p>
<p>Йдемо далі. <i>(Шум у залі)</i></p>
<p>По фракціях покажіть, будь ласка.</p>
<p>Йдемо далі. Наступний. Наступний проект Постанови 0176. Це проект Закону про ратифікацію... <i>(Шум у залі)</i></p>
<p>Юлія Володимирівна – з процедури. Будь ласка.</p>
<p></p>
<p>13:03:23</p>
<p>ТИМОШЕНКО Ю.В.</p>
<p>Шановний пане Голово, я прошу поставити на голосування, щоб обговорення цього питання показали на марафоні в слоті каналу "Рада".</p>
<p>Дякую.</p>
<p></p>
<p>ГОЛОВУЮЧИЙ. Ставлю пропозицію Юлії Володимирівни Тимошенко. Будь ласка, прошу визначайтеся.</p>
<p></p>
<p>13:03:54</p>
<p>За-146</p>
<p>Рішення не прийнято.</p>
<p>Йдемо далі. Шановні колеги, дивіться...</p>
<p></p>
<p>ТИМОШЕНКО Ю.В. По фракціях, покажіть. По фракціях!</p>
<p></p>
<p>ГОЛОВУЮЧИЙ. По фракціях покажіть.</p>
<p>Шановні колеги, кнопки не спрацювали і так далі – ми не переголосовуємо. Проголосували, як проголосували. Шановні колеги, на цьому крапка.</p>
<p>Йдемо далі. 0176. <i>(Шум у залі) </i> Микола… Все, йдемо далі, добре?</p>
<p>Наступний проект Закону про ратифікацію Рамкової угоди між Урядом України та Урядом Республіки Австрія про економічне співробітництво у розвитку проектів (0176).</p>
<p>Я ставлю пропозицію розглянути це питання за скороченою процедурою.</p>
<p></p>
<p>13:04:54</p>
<p>За-244</p>
<p>Рішення прийнято.</p>
<p>Шановні колеги, ми домовлялися: два – за, два – проти і голосуємо. Будь ласка, прошу записатися: два – за, два – проти.</p>
<p>Зінкевич Яна Вадимівна, фракція політичної партії "Європейська солідарність".</p>
<p></p>
<p>13:05:26</p>
<p>ЗІНКЕВИЧ Я.В.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Герасимов Артур Володимирович, будь ласка.</p>
<p></p>
<p>13:05:44</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги, одразу скажу, "Європейська солідарність" не буде підтримувати цю постанову. Поясню чому. Це кредит на 25 мільярдів гривень орієнтовно, який Україна бере зараз в надважкі часи для того, щоб австрійська компанія побудувала у нас дві лікарні і реабілітаційний центр і взяла їх в управління на п'ять років. Але, коли міністр охорони здоров'я доповідав це членам Погоджувальної ради, ми почали йому задавати питання, а на яких умовах кредит, ну, це пільговий, непільговий. Бо одна справа – це грантові гроші дійсно, які допомагають нам будувати лікарні зараз, інша – коли ми беремо кредит. Жодної відповіді ми не отримали, жодної. Тобто, чесно кажучи, я буду навіть вдячний, якщо хтось відкриє цю страшенну таємницю і розповість нам, а під які ж відсотки цей кредит береться і взагалі що там всередині.</p>
<p>Друга історія. Наші колеги про це будуть говорити, але та компанія, яка умовою є надання цього кредиту, тобто щоб ви розуміли, ми ратифікуємо персональну назву компанії, бізнес-компанії, яка буде це робити. Це, щоб ви розуміли, чому це через Верховну Раду. Так-от, до неї є і були в минулому певні претензії, я думаю, колеги більш детально про це розкажуть.</p>
<p>І третє. Ви знаєте, що мене дуже насторожило, коли Комітет з питань європейської інтеграції, отримавши нову інформацію відносно цього кредиту відносно цієї компанії, вирішив ще раз розглянути це питання, цей розгляд був заблокований.</p>
<p>З урахуванням оцих трьох моментів, про які я сказав, ще раз хочу сказати, я особисто не буду за це голосувати. І щиро звертаюся до вас також, мабуть, цього не підтримувати., чи почути зараз пояснення, що ж це все, в принципі, таке.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Далі у нас хто, секундочку. Крулько Іван Іванович, фракція "Батьківщина".</p>
<p></p>
<p>13:07:46</p>
<p>КРУЛЬКО І.І.</p>
<p>Іван Крулько, фракція "Батьківщина". Прошу передати слово Сергію Соболєву.</p>
<p></p>
<p>ГОЛОВУЮЧИЙ. Сергій Соболєв. Будь ласка, Сергій Владиславович.</p>
<p></p>
<p>13:07:52</p>
<p>СОБОЛЄВ С.В.</p>
<p>Шановні колеги, оскільки вчора на засіданні Погоджувальної ради було дуже багато запитань, я вважаю, що доцільно було б вислухати міністра охорони здоров'я з інформацією по цьому кредиту. Тим більш мене дивують колеги, які голосували за скорочену процедуру. Ми якраз за це не голосували, для того, щоб була можливість задати запитання і отримати всі відповіді, які виникають.</p>
<p>Тому моя пропозиція залишається чинною. Я звернувся б до залу, оскільки це питання кредиту, щоб міністр охорони здоров'я або уповноважена особа від міністерства дала роз'яснення, щоб ми мали об'єктивну інформацію перед голосуванням.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Юрчишин Ярослав Романович, фракція політичної партії "Голос".</p>
<p></p>
<p>13:08:48</p>
<p>ЮРЧИШИН Я.Р.</p>
<p></p>
<p>Як вже говорили попередні колеги, хочу наголосити, що це не гранд – це кредит, і нам треба буде його повертати. Ми не знаємо, під які відсотки і під які умови.</p>
<p>І друге питання. Ми номінально укладаємо угоду начебто з австрійським урядом, насправді, якщо ви читали постанову, прописано, що ми як держава гарантуємо фактично укладання угоди з приватною компанією. Приватна компанія вже відома в Україні, сумно відома в Україні. Свого часу вона поставила інкубатори для немовлят для Охматдиту, в які, просто зверніть увагу, немовлята не влазили. І тому ці інкубатори стоять мертвим грузом в лікарні Охматдит. Наші колеги, зокрема пан Гетманцев, був тоді в наглядовій раді і чули цей скандал. Тому я дуже хотів би, щоби було чітко вказано, чому ми беремо зобов'язання як держава в компанії, яка вже один раз підвела нас і ми ніяким чином на це вплинути не могли. Тому ми будемо голосувати проти і не рекомендуємо ратифіковувати цю постанову.</p>
<p>І тепер процедурно. Ми як антикорупційний Комітет не мали можливості дати аналіз цієї постанови, що є неправильно. Медичний комітет не мав змоги дати аналіз цієї постанови, що теж неправильно. Колеги, тому давайте провалимо цю постанову і будемо наступний раз слідкувати, щоб ми не брали на себе зобов'язань за фуфло, перепрошую.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, зараз Шуфрич Нестор Іванович, група "Платформа за життя та мир". Шановні колеги, і після цього переходимо до голосування, прошу народних депутатів зайняти свої місця.</p>
<p>Нестор Іванович, з місця, так? Будь ласка.</p>
<p></p>
<p>13:10:50</p>
<p>ШУФРИЧ Н.І.</p>
<p>Дякую, шановний пане Голово і шановні колеги. Я думаю, що цей законопроект не потребує довгого обговорення. Безумовно, гроші для наших діточок, щоб їх лікувати, потрібні, потрібні і інші видатки, які будуть фінансуватися в разі ратифікації цього закону. Тому прошу якомога швидше його ратифікувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми обговорили це питання, переходимо до прийняття рішення. Я прошу народних депутатів зайняти свої місця.</p>
<p>Шановні колеги! Шановні колеги, я ставлю пропозицію прийняти за основу і в цілому з необхідними техніко-юридичними поправками проект Закону про ратифікацію Рамкової угоди між Урядом України та Урядом Республіки Австрія про економічне співробітництво у розвитку проектів (реєстраційний номер 0176).</p>
<p>Готові голосувати? Прошу народних депутатів голосувати.</p>
<p></p>
<p>13:12:04</p>
<p>За-234</p>
<p>Рішення прийнято.</p>
<p>Дякую, шановні колеги.</p>
<p>Наступні законопроекти 8206, 8240. Ми домовилися, що ми їх об'єднаємо.</p>
<p>Тому, шановні колеги, відповідно до пункту 19 частини першої статті 85 Конституції України, статті 210 Регламенту Верховної Ради України, статті 10 Закону України про Національний банк України, до повноважень Верховної Ради України належить призначення на посади половини складу Ради Національного банку України.</p>
<p>На ваш розгляд виносяться проекти постанов реєстраційні номери 8206 і 8240: про зміни у складі Ради Національного банку України, якими пропонується призначити членами Ради Національного банку України Борсукова Анатолія Зіновійовича та Щербакову Олену Анатоліївну.</p>
<p>Згідно з частиною четвертої статті 20 Регламенту Верховної Ради України питання включаються до порядку денного сесії позачергово без голосування. Відповідно до статті 28 Регламенту Верховної Ради України пропонується об'єднати обговорення цих питань. Приймається? Дякую.</p>
<p>Шановні колеги, вноситься пропозиція про розгляд цих питань за скороченою процедурою. Прошу народних депутатів голосувати.</p>
<p></p>
<p>13:13:26</p>
<p>За-235</p>
<p>Рішення прийнято.</p>
<p>Шановні колеги, переходимо до розгляду питань. Слово надається для доповіді голові Комітету Верховної Ради України з питань фінансів, податкової та митної політики народному депутату України Данилу Олександровичу Гетманцеву.</p>
<p>Будь ласка, Данило Олександрович. Після цього: два – за, два – проти, і голосуємо дві постанови підряд. Будь ласка.</p>
<p></p>
<p>13:13:51</p>
<p>ГЕТМАНЦЕВ Д.О.</p>
<p>Шановні колеги, я не буду займати багато часу, ми в комітеті провели відкритий конкурс щодо вакансій на посаду членів Ради Національного банку України. Ми заслухали всіх претендентів і серед претендентів ми обрали двох, які, на нашу думку є найкращими кандидатами на цю посаду. Вони повністю відповідають вимогам законодавства, вимогам Закону про Національний банк, які пред'являються до кандидатів на відповідні посади і за стажем, і за професійними навиками. І відповідно тому ми просимо підтримати наше рішення і рекомендувати… і призначити цих осіб на посаду членів Ради Національного банку України.</p>
<p>Дякую.</p>
<p></p>
<p>ГОЛОВУЮЧИЙ. Дякую, Данило Олександрович.</p>
<p>Я прошу депутатські фракції та групи записатись на виступи: два – за, два – проти.</p>
<p>Будь ласка, Железняк Ярослав Іванович, фракція "Голос".</p>
<p></p>
<p>13:15:06</p>
<p>ЖЕЛЕЗНЯК Я.І.</p>
<p>Шановні колеги. я не буду голосувати ні за першу, ні за другу постанову. Поясню чому. І пан Борсуков, і Щербакова можуть бути в теорії там найкращими людьми світу. Але один був заступником чинного очільника Національного банку, коли він очолював Ощадбанк, інша, пані Щербакова, була радником і головою по факту служби голови Ощадбанку, коли пан Пишний очолював Ощадбанк, зараз він очолює НБУ. І ми двох людей, які прямо пов'язані з очільником Нацбанку, спрямовуємо до органу, який начебто має контролювати, як працює Нацбанк. Ну, це трішки виходить конфлікт інтересів.</p>
<p>Тому ми утримаємося від обох голосувань. Чесно говорячи, хотілось би, щоб Нацбанк як єдина, справді, у нас класна і незалежна інституція такою і залишалася. І не займатися тим, чим ми займаємося з цими двома постановами.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Синютка Олег Михайлович, фракція політичної партії "Європейська солідарність".</p>
<p></p>
<p>13:16:18</p>
<p>СИНЮТКА О.М.</p>
<p>Прошу передати слово Южаніній Ніні Петрівні.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна.</p>
<p></p>
<p>13:16:33</p>
<p>ЮЖАНІНА Н.П.</p>
<p>Шановні колеги, я все ж таки всі кадрові питання розглядала б більш ретельно, тому що не забувайте, будь ласка, що 7 жовтня за поданням Президента України саме Верховна Рада призначила нового очільника Національного банку України. Скажіть, будь ласка, за цей час ви помітили зміни в роботі Національного банку? Ви знаєте якусь зміну курсу чи питання, які нас тут турбували в залі? Я маю на увазі ті інструменти фінансові, які зараз використовуються для наповнення нашого державного бюджету.</p>
<p>Мені незрозуміло, чому досі Національний банк не почав співпрацювати з Міністерством фінансів. Мені незрозуміло, чому наші військові облігації не стали доступними, популярними і такими, що користуються попитом. Чому весь час все нові і нові… запускається новий і новий друк грошей замість реальної роботи для того, щоб знайти інструменти, щоб наші громадяни, щоб наші підприємці якраз вкладали гроші в цінні папери і це було цікаво, обоюдно для обох сторін.</p>
<p>Мені здається, що кадрові призначення, які зараз відбувається в Раду Національного банку, і правильно було сказано, що всі кадри, вони пов'язані з нинішнім Головою Національного банку. Я думаю, що він збирає команду для того, щоб врешті-решт приступити до цієї роботи.</p>
<p>Якщо ви, більшість, яка голосувала за ці кадрові зміни, не будете їх спостерігати, реагуйте швидко, ми не можемо й далі знаходитися в постійному друку грошей і погашенню, і знову запуску одних і тих же цінних паперів. Вони не користуються попитом, як і всі інші рекомендації, які колись надавалися, досі не реалізовані Національним банком.</p>
<p>Тому новому складу чи доповненому складу, оновленому складу Ради Національного банку України я бажаю тільки більших рішучих дій. Ми не можемо так і продовжувати…</p>
<p></p>
<p>ГОЛОВУЮЧИЙ. Так, будь ласка, Нестор Іванович Шуфрич, група "Платформа за життя і мир".</p>
<p></p>
<p>13:18:45</p>
<p>ШУФРИЧ Н.І.</p>
<p>Я думаю, що це питання вже обговорилося, були відповідні представлення. І, враховуючи всі обставини, треба якомога швидше голосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання, переходимо до прийняття рішень. Я хочу нагадати, що ми будемо голосувати почергово за дві постанови. Я прошу народних депутатів зайняти свої місця. Шановні колеги, я ще раз прошу зайняти свої місця.</p>
<p>Шановні колеги, і так, переходимо до прийняття рішення по першій постанові. Відповідно до пункту 19 частини першої статті 85 Конституції України, статті 210 Регламенту Верховної Ради України, статті 10 Закону України "Про Національний банк України" ставлю на голосування для прийняття в цілому проекту Постанови (реєстраційний номер 8206) про зміни у складі Ради Національного банку України.</p>
<p>Готові, шановні колеги? І так на голосування ставиться 8206, прошу народних депутатів голосувати.</p>
<p></p>
<p>13:20:40</p>
<p>За-233</p>
<p>Рішення прийнято.</p>
<p>Відповідно до пункту 19 частини першої статті 85 Конституції України, статті 210 Регламенту Верховної Ради України, статті 10 Закону України "Про Національний банк України" ставлю на голосування для прийняття в цілому проекту Постанови (реєстраційний номер 8240) про зміни у складі Ради Національного банку України.</p>
<p>Готові голосувати 8240? Прошу народних депутатів голосувати.</p>
<p></p>
<p>13:21:19</p>
<p>За-240</p>
<p>Рішення прийнято.</p>
<p>Дякую, колеги. Постанова прийнята.</p>
<p>Йдемо далі. Наступний у нас знову буде низка… А ні, не низка, один без обговорення, 8241. Це проект Закону про внесення зміни до пункту 3 розділу II "Прикінцеві та перехідні положення" Закону України "Про внесення змін до Регламенту Верховної Ради України щодо вдосконалення електронної форми документообігу у Верховній Раді України" щодо окремих питань організації роботи Верховної Ради України в умовах дії воєнного стану (реєстраційний номер 8241).</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:22:08</p>
<p>За-239</p>
<p>Рішення прийнято.</p>
<p>Я ставлю пропозицію визначити законопроект як невідкладний та скоротити строки внесення альтернативних законопроектів до початку розгляду питання щодо законопроекту 8241. Прошу народних депутатів голосувати.</p>
<p></p>
<p>13:22:36</p>
<p>За-235</p>
<p>Рішення прийнято.</p>
<p>Я ставлю пропозицію прийняти рішення Верховної Ради України про розгляд на пленарному засіданні сьогодні та прийняти рішення щодо цього законопроекту (8241). Прошу народних депутатів голосувати.</p>
<p></p>
<p>13:23:06</p>
<p>За-230</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення зміни до пункту 3 розділу II "Прикінцеві та перехідні положення" Закону України "Про внесення змін до Регламенту Верховної Ради України щодо вдосконалення електронної форми документообігу у Верховній Раді України" щодо окремих питань організації роботи Верховної Ради України в умовах дії воєнного стану.</p>
<p>Готові голосувати? Прошу народних депутатів голосувати.</p>
<p></p>
<p>13:23:42</p>
<p>За-230</p>
<p>Рішення прийнято.</p>
<p>І завершальне. Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8241.</p>
<p>Готові голосувати? Прошу народних депутатів голосувати.</p>
<p></p>
<p>13:24:08</p>
<p>За-235</p>
<p>Рішення прийнято.</p>
<p>Дякую, колеги.</p>
<p>Наступний законопроект 8224. Це проект Закону про національні меншини (спільноти) України. Я ставлю пропозицію включити це питання 8224 до порядку денного сесії. Прошу народних депутатів голосувати.</p>
<p></p>
<p>13:24:38</p>
<p>За-269</p>
<p>Рішення прийнято.</p>
<p>Я ставлю пропозицію визначити як невідкладний та скоротити строки внесення альтернативних законопроектів до початку розгляду питання, стосується законопроекту 8224. Прошу народних депутатів голосувати.</p>
<p></p>
<p>13:25:06</p>
<p>За-244</p>
<p>Це ще не завершення голосування, друзі. Я ставлю наступну пропозицію – це прийняти рішення Верховної Ради України про розгляд на пленарному засіданні сьогодні та прийняття рішення щодо законопроекту 8224. Прошу голосувати.</p>
<p></p>
<p>13:25:35</p>
<p>За-283</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою – 8224. Прошу голосувати.</p>
<p></p>
<p>13:25:58</p>
<p>За-252</p>
<p>За – 253. Рішення прийнято.</p>
<p>Шановні колеги, ми домовлялися: два – за, два – проти і голосуємо, так? Прошу записатися: два – за, два – проти.</p>
<p>Слово надається народному депутату України Федієнку Олександру Павловичу, фракція політичної партії "Слуга народу".</p>
<p></p>
<p>13:26:28</p>
<p>ФЕДІЄНКО О.П.</p>
<p>Прошу передати слово Тарасу Тарасенку.</p>
<p></p>
<p>ГОЛОВУЮЧИЙ. Будь ласка, Тарас Тарасенко. Тарасе, я думаю, що було би правильно якби ви вийшли в центр, тому що такий законопроект євроінтеграційний треба представляти з гордістю і з центру.</p>
<p>Будь ласка, пане Тарасе.</p>
<p></p>
<p>13:26:51</p>
<p>ТАРАСЕНКО Т.П.</p>
<p>Колеги, у нас, в Україні, проживає більше як сто націй. Зараз в умовах війни вони всі стоять на обороні України, вони всі визнають себе українцями, але при цьому вони хочуть зберегти свою ідентичність, свій етнос. Тому цей закон саме про це. Ми як держава Україна повинні гарантувати їм це право, забезпечити створення умов для того, щоб кожна нація могла розвивати і зберігати свою мову, забезпечити освіту мовою національних меншин, забезпечити спілкування з органами державної влади і з повагою відноситись один до одного.</p>
<p>Також ми передбачаємо, що громадяни, які будуть порушувати закони України щодо прав національних меншин, вони повинні бути покарані. І також ми вводимо поняття, що не можна популяризувати державу тероризму. Тому прошу всіх сьогодні проголосувати за цей законопроект, він є важливим кроком на шляху України до інтеграції до Європейського Союзу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Федина Софія Романівна, фракція "Європейська солідарність".</p>
<p></p>
<p>13:28:36</p>
<p>ФЕДИНА С.Р.</p>
<p>Прошу передати слово моєму колезі Володимиру В’ятровичу.</p>
<p></p>
<p>ГОЛОВУЮЧИЙ. Будь ласка, Володимир Михайлович В’ятрович.</p>
<p></p>
<p>13:28:51</p>
<p>В’ЯТРОВИЧ В.М.</p>
<p>Доброго дня, шановні колеги! Зважаючи на важливість ухвалення цього закону, в тому числі і для вступу України до Європейського Союзу, ми маємо керуватися двома ключовими засадами.</p>
<p>По-перше, цей закон має відповідати Рамковій конвенції про захист національних меншин, але перш за все відповідати національній Конституції, українській Конституції і національним інтересам нашої держави.</p>
<p>По-друге, він має гармонійно поєднуватися з іншими законами, зокрема із Законом про державну мову. Чудовим прикладом відповідності цим засадам є ухвалений раніше нами Закон про корінні народи. Авторам законопроекту про меншини, на жаль, значно меншою мірою вдалося цього досягнути.</p>
<p>Тому "Європейська солідарність" проголосує за цей законопроект у першому читанні, очевидно, буде готувати багато правок до другого. Але ми наполягаємо на усуненні до другого читання всіх невідповідностей із Конституцією і, зокрема, із Законом про мови, які, на жаль, ще залишилися. Такі невідповідності є в цьому законопроекті.</p>
<p>І перш за все неприйнятним є намагання вписати в назву і текст закону, хай тепер уже в дужках, дуже дивний термін "національні спільноти". Навіть якщо колись Президент Зеленський зробив таку заяву, що, мовляв, у нас немає меншин, а є тільки спільноти, це не причина руйнувати законодавчу базу. Бо в Україні є меншини, і нічого образливого у цьому терміні немає.</p>
<p>І Конституція, і законодавство України, і європейське, і міжнародне право містять єдиний і чіткий зрозумілий термін "національні меншини". Ніяких спільнот там немає і не має бути в цьому базовому законі. Тому важливо доопрацювати його до другого читання.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Кириленко Іван Григорович.</p>
<p>Сергій Владиславович Соболєв, бачу. Будь ласка.</p>
<p>Шановні колеги, будь ласка, займайте місця, після цього голосуємо. Запросіть народних депутатів до зали.</p>
<p>Сергію Владиславовичу, будь ласка.</p>
<p></p>
<p>13:30:35</p>
<p>СОБОЛЄВ С.В.</p>
<p>Дякую. Шановні колеги, фракція "Батьківщина" підтримає цей законопроект у першому читанні. Ми вважаємо його виваженим, таким, який відповідає і національним інтересам, і інтересам розвитку національних меншин.</p>
<p>Єдине, готуючись до другого читання, хотілось би, щоб аналогічні норми, які ми закладаємо для національних меншин в Україні, діяли для української меншини в інших країнах. На жаль, ми маємо дуже різну практику застосування, дуже різні приклади відношення до української меншини в різних країнах. Але в сьогоднішній час, в час російської агресії проти України показав, наскільки Україна і українці підтримуються в усьому світі, які пріоритети надали українцям практично в усіх країнах, які нас приймають, які дають можливість сьогодні і навчатися рідною мовою – українською, які дають можливість і отримувати роботу. Я думаю, що цей законопроект тільки буде сприяти тому, що в сучасних умовах налагодження взаємовідносин між різноманітними націями, народами, які мешкають на території України і їх корінними материнськими народами, які мешкають в своїх територіальних кордонах, дало можливість українцям активно розвивати свою культуру, а ми будемо сприяти розвитку культури інших народів. Тому фракція підтримає за основу цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую, Сергій Владиславович.</p>
<p>Шановні колеги, переходимо до прийняття рішення. Я прошу народних депутатів зайняти свої місця.</p>
<p>Шановні колеги, готові до голосування? Готові до голосування? Шановні колеги, я ставлю пропозицію прийняти за основу проект Закону про національні меншини (спільноти) України (реєстраційний номер Закону 8224). Готові голосувати? Прошу народних депутатів голосувати.</p>
<p></p>
<p>13:33:25</p>
<p>За-274</p>
<p>Рішення прийнято. Вітаю, колеги.</p>
<p>Я ставлю пропозицію скоротити наполовину строки подачі пропозицій поправок для підготовки до другого читання законопроекту 8224. Це дуже важливо зробити, колеги, щоб ми встигли на наступне засідання. Тому прошу підтримати цю пропозицію – скоротити наполовину строки. Прошу голосувати.</p>
<p></p>
<p>13:33:57</p>
<p>За-217</p>
<p>Рішення не прийнято. Дякую, колеги.</p>
<p>Йдемо далі, шановні колеги. Наступний законопроект 7633. Шановні колеги, 7633, без обговорення ми домовилися. Це проект Закону про внесення змін до деяких законів України щодо заборони використання джерел інформації держави-агресора або держави-окупанта в освітніх програмах, в науковій та науково-технічній діяльності.</p>
<p>Я ставлю пропозицію прийняти за основу з урахуванням пропозицій комітету проект Закону 7633.</p>
<p>Готові голосувати? Прошу народних депутатів голосувати.</p>
<p></p>
<p>13:35:15</p>
<p>За-282</p>
<p>Рішення прийнято.</p>
<p>Я ставлю пропозицію прийняти за основу з урахуванням пропозицій комітету… Перепрошую. Я ставлю пропозицію скоротити наполовину строків подачі пропозицій і поправок для підготовки до другого читання законопроекту 7633. Прошу народних депутатів голосувати.</p>
<p></p>
<p>13:35:53</p>
<p>За-235</p>
<p>Рішення прийнято.</p>
<p>Йдемо далі, шановні колеги. Наступний законопроект 4558, це проект Закону про внесення змін до деяких законів України щодо вдосконалення державного регулювання у сфері поводження з пестицидами і агрохімікатами. Ми розглядаємо, усуваємо неузгодженості.</p>
<p>Шановні народні депутати, 28 листопада 2022 року до мене звернувся Комітет Верховної Ради України з питань аграрної та земельної політики з пропозицією усунути неузгодженості та неточності у тексті прийнятого Верховною Радою України від 16 листопада 2022 Закону України "Про внесення змін до деяких законів України щодо вдосконалення державного регулювання у сфері поводження з пестицидами і агрохімікатами" (реєстраційний номер 4558).</p>
<p>Під час підготовки тексту прийнятого закону для підпису виявлено декілька неузгодженостей та неточностей, що потребують внесення у тексті закону відповідних змін до підпунктів "б", "в" підпункту 4 пункту 1 розділу І щодо зміни частини другої та доповнення частинами третьою і четвертою статті 5 Закону України "Про пестициди і агрохімікати".</p>
<p>Комітет з питань аграрної та земельної політики (протоколом засідання № 110 від 28 листопада 2022 року) запропонував пропозиції з метою усунення неузгодженостей та неточностей в прийнятому законі.</p>
<p>Відповідно до статті 131 Регламенту Верховної Ради України ці пропозиції вносяться на розгляд Верховної Ради України. Пропозиції були вам надані.</p>
<p>Переходимо до прийняття рішення. Шановні колеги, я ставлю на голосування пропозиції, які ініційовані Комітетом Верховної Ради України з питань аграрної та земельної політики, щодо усунення неузгодженостей та неточностей у тексті прийнятого Закону України "Про внесення змін до деяких законів України щодо вдосконалення державного регулювання у сфері поводження з пестицидами і агрохімікатами" (реєстраційний номер 4558).</p>
<p>Готові голосувати? Прошу народних депутатів голосувати.</p>
<p></p>
<p>13:38:00</p>
<p>За-273</p>
<p>Рішення прийнято. Неузгодженості усунуто.</p>
<p>Йдемо далі. Наступний законопроект 5840. Це проект Закону про внесення змін до Кодексу України про адміністративні правопорушення щодо посилення відповідальності в сфері поводження з геномодифікованими організмами.</p>
<p>Шановні колеги, 5840, ми домовлялися без обговорення. Тому я одразу ставлю пропозицію прийняти за основу законопроект реєстраційний номер 5840. Прошу народних депутатів голосувати.</p>
<p></p>
<p>13:38:47</p>
<p>За-280</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 5840. Прошу народних депутатів голосувати.</p>
<p></p>
<p>13:39:11</p>
<p>За-248</p>
<p>Рішення прийнято.</p>
<p>Дякую, шановні колеги.</p>
<p>Йдемо далі. Наступний законопроект, ми теж домовилися без обговорення і без підняття поправок, це проект Закону про географічні зазначення спиртних напоїв (6480).</p>
<p>І тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про географічні зазначення спиртних напоїв (реєстраційний номер 6480).</p>
<p>Готові голосувати? Прошу народних депутатів голосувати.</p>
<p></p>
<p>13:40:03</p>
<p>За-269</p>
<p>Рішення прийнято. Закон прийнятий в цілому.</p>
<p>Йдемо далі, шановні колеги. Наступний законопроект теж без обговорення, 6173. Це проект Закону про внесення змін до деяких законодавчих актів України щодо забезпечення укладення угоди між Україною та Європейським Союзом про взаємне визнання кваліфікованих електронних довірчих послуг та імплементації законодавства Європейського Союзу у сфері електронної ідентифікації.</p>
<p>Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону реєстраційний номер 6173.</p>
<p>Готові голосувати? Прошу народних депутатів голосувати.</p>
<p></p>
<p>13:40:53</p>
<p>За-289</p>
<p>Рішення прийнято. Закон прийнятий в цілому.</p>
<p>З процедури – Артур Володимирович Герасимов.</p>
<p></p>
<p>13:41:04</p>
<p>ГЕРАСИМОВ А.В.</p>
<p>Шановний Руслан Олексійович! Шановні колеги! Як ви бачите, весь зал зараз об'єднується і голосує законопроекти, які стають законами, які допомагають нам втримати наш кандидатський статус і просуватися у напрямку до Європейського Союзу згідно того, що записано як наш обов'язок парламентарів і всієї влади в Конституції України.</p>
<p>Але хочу звернути вашу увагу, що у багатьох з цих законів немає висновку профільного Комітету з питань євроінтеграції. Я вважаю це явище неприпустимим і я б хотів звернутися до всіх керівників комітетів, все ж таки налагодити більш тісну співпрацю з Комітетом з питань євроінтеграції для того, щоб ми були більш впевнені в тому, що ми сьогодні приймаємо, і не тільки сьогодні, з урахуванням того, що це майбутнє нашої країни і ми хочемо, щоб будь-який документ виходив зі стін Верховної Ради вивіреним досконально. Тому прохання ці висновки все ж таки отримувати і їх оприлюднювати в залі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>І наступний законопроект 6107. Прошу, одразу переходимо до прийняття рішення. Це проект Закону про внесення змін до Закону України "Про міжнародне приватне право" у зв'язку з ратифікацією Протоколу про право, що застосовується до зобов'язань про утримання.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 6107.</p>
<p>Готові голосувати? Прошу народних депутатів голосувати.</p>
<p></p>
<p>13:42:39</p>
<p>За-293</p>
<p>Рішення прийнято. Закон прийнятий в цілому.</p>
<p>Йдемо далі. 5643 – це проект Закону про внесення змін до Кодексу України про адміністративні правопорушення, Кримінального кодексу України та Кримінального процесуального кодексу України щодо відповідальності за порушення авторського права і (або) суміжних прав.</p>
<p>Теж ми домовились без обговорення. Тому я одразу ставлю пропозицію прийняти в другому читанні та в цілому з необхідними техніко-юридичними поправками законопроект реєстраційний номер 5643.</p>
<p>Готові голосувати? Прошу народних депутатів голосувати.</p>
<p></p>
<p>13:43:25</p>
<p>За-285</p>
<p>Рішення прийнято. Закон прийнятий в цілому.</p>
<p>Наступний законопроект 8037. Це проект Закону про хімічну безпеку та управління хімічною продукцією.</p>
<p>Теж ми домовилися без підняття поправок. Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону (8037) про хімічну безпеку та управління хімічною продукцією. Прошу народних депутатів голосувати.</p>
<p></p>
<p>13:44:09</p>
<p>За-276</p>
<p>Закон прийнятий в цілому. Рішення прийнято. Закон прийнятий в цілому.</p>
<p>Наступний законопроект 4187. Це проект Закону про внесення змін до деяких законодавчих актів України щодо удосконалення законодавства у сфері користування надрами.</p>
<p>Шановні колеги, хтось буде поправки, чи можемо голосувати? Голосуємо.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо удосконалення законодавства у сфері користування надрами (реєстраційний номер 4187). Прошу народних депутатів голосувати.</p>
<p></p>
<p>13:44:59</p>
<p>За-276</p>
<p>Рішення прийнято. Закон прийнятий в цілому.</p>
<p>Наступний законопроект теж без обговорення, 5749. Проект Закону про внесення змін до Кодексу України про адміністративні правопорушення щодо протидії порушенню прав у сфері праці.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 5749.</p>
<p>Готові голосувати? Прошу народних депутатів голосувати.</p>
<p></p>
<p>13:45:34</p>
<p>За-290</p>
<p>Рішення прийнято. Закон прийнятий в цілому.</p>
<p>Наступний законопроект 6241. Проект Закону про Національну програму інформатизації. Теж ми домовилися без обговорення.</p>
<p>Ставлю пропозицію прийняти в другому читанні та в цілому з необхідними техніко-юридичними поправками проект Закону про Національну програму інформатизації (реєстраційний номер 6241). Прошу народних депутатів голосувати.</p>
<p></p>
<p>13:46:08</p>
<p>За-296</p>
<p>Рішення прийнято. Закон прийнятий в цілому.</p>
<p>Наступний законопроект, теж без обговорення, проект Закону 7565-1. Проект Закону про внесення змін в прикінцеві та перехідні положення Закону України "Про судоустрій і статус суддів" щодо територіальної юрисдикції місцевих судів на території України до прийняття закону щодо зміни системи місцевих судів на території України у зв’язку із утворенням (ліквідацією) районів.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 7565-1.</p>
<p>Готові голосувати? Прошу народних депутатів голосувати.</p>
<p></p>
<p>13:46:53</p>
<p>За-276</p>
<p>Рішення прийнято.</p>
<p>Наступний законопроект 7443. Це проект Закону про внесення змін до Прикінцевих положень Сімейного кодексу України (щодо окремих питань влаштування та перебування дитини в сім’ї патронатного вихователя під час періоду дії воєнного стану).</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 7443.</p>
<p>Готові голосувати? Прошу народних депутатів голосувати.</p>
<p></p>
<p>13:47:30</p>
<p>За-296</p>
<p>Рішення прийнято. Закон прийнятий в цілому.</p>
<p>Наступний законопроект 7630. Проект Закону про внесення змін до Кримінального процесуального кодексу України щодо закриття кримінального провадження в зв'язку з декриміналізацією діяння.</p>
<p>Я ставлю... Можу ставити прийняття в цілому, так?</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону 7630. Прошу народних депутатів голосувати.</p>
<p></p>
<p>13:48:09</p>
<p>За-290</p>
<p>Рішення прийнято. Закон прийнятий в цілому.</p>
<p>Наступний законопроект 5552-1. Це проект Закону про авторське право і суміжні права. Ми теж домовилися на Погоджувальній раді без обговорення.</p>
<p>Тому я ставлю пропозицію прийняти в другому читанні та в цілому з необхідними техніко-юридичними поправками проект Закону про авторське право і суміжні права (реєстраційний номер 5552-1). Прошу народних депутатів голосувати.</p>
<p></p>
<p>13:48:43</p>
<p>За-266</p>
<p>Рішення прийнято. Закон прийнятий в цілому.</p>
<p>Наступний законопроект теж без обговорення: 5336. Це проект Закону про внесення змін до Кримінального кодексу України щодо кримінальної відповідальності за катування.</p>
<p>Я ставлю одразу пропозицію прийняти в другому читанні та в цілому з необхідними техніко-юридичними поправками проект Закону реєстраційний номер 5336.</p>
<p>Готові голосувати? Прошу народних депутатів голосувати.</p>
<p></p>
<p>13:49:19</p>
<p>За-297</p>
<p>Рішення прийнято. Закон прийнятий в цілому.</p>
<p>Наступний законопроект 4412. Проект Закону про внесення змін до деяких законодавчих актів щодо вдосконалення законодавства у сфері міграції (4412).</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 4412. Прошу народних депутатів голосувати.</p>
<p></p>
<p>13:49:55</p>
<p>За-289</p>
<p>Рішення прийнято. Закон прийнятий в цілому.</p>
<p>Шановні колеги, далі у нас 4533. Шановні колеги, на ваш розгляд вноситься колективна пропозиція, підписана 156 народними депутатами України, щодо застосування особливої процедури розгляду законопроектів в у другому читанні, передбаченої статтею 119 зі значком 1 Регламенту Верховної Ради України, при розгляді у другому читанні проекту Закону (реєстраційний номер 4533) про конституційну процедуру.</p>
<p>На Погоджувальній раді депутатських фракцій і груп ми домовилися обговорити це питання. Тому прошу одразу записатися на виступи по 2 хвилини від депутатських фракцій і груп: два – за, два – проти.</p>
<p>Шановні колеги, будь ласка, не розходьтеся, тому що після цього ми голосуємо це рішення. Прошу записатися: два – за, два – проти. Записуйтесь.</p>
<p>Німченко Василь Іванович, "Платформа за життя та мир".</p>
<p></p>
<p>13:51:06</p>
<p>НІМЧЕНКО В.І.</p>
<p>Доброго дня, шановні колеги! По-перше, я хотів би сказати про те, що депутати повинні знати, що за цим стоїть, за цією процедурою. Треба, щоб чітко сказали, що йде питання про те, що внесені поправки до цього законопроекту напрочь розтирають його як нікчемний законопроект. От про що йдеться. І тому ніхто, так сказати, не хоче, щоб – я маю на увазі, ініціатори – щоб цей законопроект розглядався по суті і розглядалися ці поправки.</p>
<p>Шановні колеги, я хотів би сказати і проінформувати вас, своє суб'єктивне бачення щодо того, що, на жаль, бо на сьогоднішній день скомпрометована судова гілка влади. Ми бачимо збоку, як законодавчою, так і виконавчою владою предпринимаются попытки дискредитації судової влади, дискредитації Конституційного Суду, дискредитації судів загальної юрисдикції.</p>
<p>Тому я хотів би, шановні колеги, акцентувати вашу увагу на те, що неможливо підтримувати це. Ми повинні пройти ці поправки, і ви побачите, наскільки недолугий цей законопроект, наскільки він регресний по своїй ідеології входу в правове поле європейських судів. До речі, Конституційний Суд був 33-м в історії Європи.</p>
<p>І тому я хотів би, шановні колеги, прислухатись до пропозиції. Давайте ми його пройдемо без спеціальних процедур, давайте розглянемо поправки і ми побачимо, хто є who. Спасибі.</p>
<p></p>
<p>ГОЛОВУЮЧИЙ. Будь ласка, В'ятрович Володимир Михайлович, фракція "Європейська солідарність".</p>
<p></p>
<p>13:53:07</p>
<p>В’ЯТРОВИЧ В.М.</p>
<p>Прошу передати Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов.</p>
<p></p>
<p>13:53:15</p>
<p>ГЕРАСИМОВ А.В.</p>
<p>Шановні колеги, це вже не перший раз, коли ця спецпроцедура так звана заноситься в цей зал і провалюється. І сьогодні вона теж має провалитися з двох простих дуже причин.</p>
<p>Причина номер один. Як ви знаєте, одне з наших зобов'язань на нашому шляху до Європейського Союзу – це якраз є реформа, в тому числі Конституційного Суду. Але реформа, а не зовсім інші речі, які нас віддаляють. І я щиро впевнений, що прийняття цього закону в тому вигляді як він зараз є і як його хочуть зберегти спеціальною процедурою, воно віддалить нас від Європейського Союзу, тобто знов головою в бетонну стіну, а потім будемо розбиратися, лікувати голову і виправляти, і шукати двері.</p>
<p>Друга причина – це сама спецпроцедура як вона є, тому що, хочу нагадати ще раз і буду нагадувати це багато разів, її приймали один раз і це була джентльменська угода, як мінімум застосовувати її інші рази нечесно. Закликаю всіх за це не голосувати.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Соболєв Сергій Владиславович. Цимбалюк Михайло Михайлович.</p>
<p></p>
<p>13:54:33</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, народні депутати і всі ті, кому нас вдається побачити і почути! На жаль, стає прикрою традицією вже в цій сесійній залі зловживання так званою спецпроцедурою щодо розгляду важливих питань, яких очікує, розв'язання яких очікує не тільки наша спільнота, а також наші міжнародні партнери.</p>
<p>Венеційська комісія в своєму висновку від 9 грудня ще 2020 року вказала, що Верховна Рада України має поважати Конституційний Суд як стража Конституції. Вибачте мені, навіть сам процес чи спроба розгляду такого важливого питання по спецпроцедурі – це вже неповага до Конституційного Суду України, який потрібно реформувати, але не розформувати.</p>
<p>І взагалі є дуже великі претензії, хотілось би, щоб народні депутати мали можливість процедурно, шляхом внесенні правок, більшість з яких є дуже суттєвими і концептуальними, могли удосконалити цей законопроект.</p>
<p>Поки що є спроба його просто протягнути. Ми впевнені, що Венеційська комісія у разі такого процесу ухвалення цього законопроекту також висловить свої пропозиції знову ж таки, бо ті, що були раніше, вони не враховуються. Через те фракція "Батьківщина" не буде голосувати за спецпроцедуру і закликає колег не робити цього, бо законопроект має реально створити реформу суддівської гілки влади, а не її створення видимості.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Я... А, я перепрошую, Железняк – 1 хвилина. І тоді переходимо до прийняття рішення, шановні колеги.</p>
<p></p>
<p>13:56:52</p>
<p>ЖЕЛЕЗНЯК Я.І.</p>
<p>Шановні колеги, мені подобається, що у нас є традиція – майже кожного засідання ми розглядаємо і провалюємо скорочену процедуру по конституційній процедурі. Але можете мені пояснити логіку, навіщо ми це робимо? Там 400 врахованих правок. Хто захоче затягувати, буде ставити на підтвердження враховані правки і затягне на годин так шість. Хто не захоче, не буде цього робити.</p>
<p>Що зміниться від того, що ми проголосуємо скорочену процедуру? Тобто ми сьогодні голосували законопроект про євроінтеграцію, давайте просто іноді перед тим, що ми ставимо щось в порядок денний і щось збираємо, підписи 150, робимо активну діяльність, давайте задавати собі питання навіщо. Це дуже сильно допоможе нам розвантажити порядок денний. От я, чесно, я не розумію, що ми хочемо добитися цим голосуванням, яке теж буде провальним.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення, переходимо до прийняття рішення. Я прошу народних депутатів зайняти свої місця. Шановні колеги, займаємо місця, переходимо до прийняття рішення.</p>
<p>Шановні колеги, відповідно до статті 119 зі значком прим. Регламенту Верховної Ради України я сталю на голосування пропозицію 156 народних депутатів України щодо застосування особливої процедури розгляду законопроектів у другому читанні при розгляді проекту Закону (реєстраційний номер 4533) про конституційну процедуру.</p>
<p>Готові голосувати? Готові? Готові, шановні колеги? Я прошу народних депутатів голосувати.</p>
<p></p>
<p>13:59:10</p>
<p>За-201</p>
<p>Рішення не прийнято.</p>
<p>Шановні колеги, шановні колеги, є така пропозиція, оскільки фракції "Слуга народу" треба зараз зібратися і провести голосування для висунення кандидатури, ми оголосимо... <i>(Шум у залі) </i>А по-друге, не зібрані підписні листи. Тому давайте ми зараз оголосимо перерву на 30 хвилин. Зараз 14:00. О 14:30 ми збираємося в залі і продовжуємо наше пленарне засідання. Домовились?</p>
<p>Фракцію "Слуга народу" прошу зібратися на фракцію і висунути кандидатуру на віце-прем'єр-міністра.</p>
<p></p>
<p align=center><i>(Після перерви)</i></p>
<p align=center><i> </i></p>
<p>15:33:48</p>
<p>ГОЛОВУЮЧИЙ. Шановні колеги, я прошу займати місця. Шановні колеги, відбій тривоги. Прошу займати місця, ми продовжуємо нашу роботу.</p>
<p>Шановні колеги, прошу займати місця. Дякую вам за виконання громадянського обов'язку – перебувати в укриттях. Це дуже правильна позиція, з якою ми повинні показувати приклад усьому населенню України. Тому дуже вам дякую за це.</p>
<p>Шановні колеги, ми продовжуємо. Шановні колеги, продовжуємо наше засідання. Зараз ми переходимо… Давайте перед тим, як продовжити наше засідання… Відповідно до статті 28 Регламенту Верховної Ради України пропоную провести сигнальне голосування, щоб зрозуміти перспективи розгляду питань порядку денного. Я прошу всіх народних депутатів зайняти свої місця, зараз проведемо сигнальне голосування, шановні колеги.</p>
<p>Шановні колеги, готові? Шановні колеги, я запрошую народних депутатів до сигнального голосування. Прошу народних депутатів голосувати.</p>
<p></p>
<p>15:35:50</p>
<p>За-244</p>
<p>Прекрасно. 244 – за, як завжди, 5 – проти, 2 – утрималися. Вся палітра.</p>
<p>Шановні колеги, тоді ми переходимо до розгляду проекту Закону про рейтингування (5819). Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>15:36:29</p>
<p>За-239</p>
<p>Рішення прийнято.</p>
<p>Шановні колеги, рішення прийнято.</p>
<p>Ми домовлялися, виступить "Європейська солідарність"… Без. Давайте одразу переходимо до прийняття рішення.</p>
<p>Шановні колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про рейтингування (реєстраційний номер 5819).</p>
<p>Готові голосувати, шановні колеги? Прошу народних депутатів голосувати.</p>
<p></p>
<p>15:37:20</p>
<p>За-248</p>
<p>Рішення прийнято.</p>
<p>Шановні колеги, я ставлю пропозицію скоротити наполовину строки подачі пропозицій і поправок для підготовки до другого читання цього законопроекту 5819. Не треба? Добре. Непотрібно. Добре. Перепрошую.</p>
<p>З процедури, да? Разумков, будь ласка.</p>
<p></p>
<p>15:37:46</p>
<p>РАЗУМКОВ Д.О.</p>
<p>Шановні колеги, я хотів би попросити головуючого і попросити колег зараз змінити черговість розгляду питань порядку денного і розглянути законопроекти 8196 і 8197. Ми, в принципі, на погоджувальній говорили про те, що об'єднати їх обговорення і одразу проголосувати. Якщо не буде заперечень, просив би підтримати таку пропозицію.</p>
<p></p>
<p>ГОЛОВУЮЧИЙ. Шановні колеги, зрозуміла пропозиція. Зараз перейти до законопроектів 8196, 8196-1, 8197, 8197-1 і розглянути їх разом, так, як це дозволяє Регламент, але почергово прийняти рішення.</p>
<p>Я ставлю цю пропозицію на голосування. Прошу народних депутатів голосувати.</p>
<p></p>
<p>15:38:51</p>
<p>За-286</p>
<p>Рішення прийнято.</p>
<p>Шановні колеги, тоді переходимо зараз до розгляду питань, пов'язаних з… законопроектів 8196, 8196-1, 8197, 8197-1. Шановні колеги, ми можемо без обговорення їх проголосувати, ні? А, "Євросолідарність" буде.</p>
<p>Ви хочете, Дмитро Олександрович, виступити? Будь ласка, 8196, 8197, ви автор законопроектів. Будь ласка, Разумков Дмитро Олександрович. Шановні колеги, і після цього "ЄС" виступить, і ми голосуємо. Будь ласка.</p>
<p></p>
<p>15:39:42</p>
<p>РАЗУМКОВ Д.О.</p>
<p>Дякую. Шановні колеги, дійсно, сьогодні конче необхідно, щоб нарешті ми зробили те, що, можливо, нам треба було зробити ще влітку для того, щоб зменшити ціну генераторів, для того, щоб не лише їх привозити з Європи, але й почати збирати тут.</p>
<p>Ці законопроекти вони пов'язані між собою, один стосується змін в Податковий, інший стосується змін в Митний кодекс. І я дякую всім колегам, які його підтримали, дякую комітету, який сьогодні його оперативно підготував до розгляду, і ми сьогодні можемо його приймати.</p>
<p>Сьогодні діє абсолютно незаконна постанова Кабміну, яка скасувала мито на генератори. Але за великим рахунком це виключно наші повноваження. І ми таким чином допомагаємо і населенню, і підприємствам, які завозять сюди обладнання для того, щоб ремонтувати і відновлювати нашу критичну інфраструктуру, яка кожного дня, майже кожного дня, страждає від рашистських обстрілів. Але й можливість завозити сюди комплектуючі і деталі до генераторів дасть можливість не лише зменшити ціну, а й забезпечити наших з вами співгромадян роботою, податками в бюджет і зменшити ще додатково ціну такої продукції.</p>
<p>Тому я дуже прошу вас підтримати ці законопроекти. Я, Руслан Олексійович, попрошу вас скоротити строки підготовки до другого читання і для того, щоб максимально швидко ми могли доопрацювати по правках і на наступному засіданні проголосувати ці закони в цілому. Тому що це питання вже йде на хвилини, на жаль, з урахуванням того, що ми розуміємо, що наступні удари ворога можуть бути не за горами.</p>
<p>Будь ласка, підтримайте. І дякую за вашу позицію.</p>
<p></p>
<p>ГОЛОВУЮЧИЙ. Будь ласка, одна хвилина – Герус як автор альтернативних законопроектів. Потім, Данило Олександрович, ви коротко від комітету, які ви рекомендували підтримати, потім обговорюємо, даємо тільки "Європейській солідарності" і голосуємо.</p>
<p>Будь ласка, Герус – одна хвилина, потім Гетманцев, потім Артур Володимирович.</p>
<p></p>
<p>15:41:49</p>
<p>ГЕРУС А.М.</p>
<p>Дякую. Дійсно, є така проблема, її потрібно вирішувати і потрібно допомагати в цій ситуації всім, щоб ми могли спокійно прожити цю зиму. І до нас звернулося Energy Community, яке зараз формує фонд підтримки української енергетики, і за рахунок цього фонду буде завозитися обладнання в Україну. І вони просять також, щоб ми зняли ввізне ПДВ і ввізне мито, тому що мало того, що вони фінансують підтримку для України, вони ще й самі повинні будуть заплатити за ввезення таких товарів.</p>
<p>І також є певний перелік товарів, зокрема насоси для Теплокомуненерго і для водоканалів, тому це передбачено в моєму законопроекті. Але, я думаю, що буде конструктивно і правильно, якщо ми зараз підтримаємо один законопроект, а далі до другого читання ми доопрацюємо і добавимо ті КВЕДи, про які також іде мова. Тому давайте швидко приймемо рішення для того, щоб ми могли це питання врегулювати.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Данило Олександрович Гетманцев з місця, які законопроекти підтримані комітетом.</p>
<p></p>
<p>15:42:49</p>
<p>ГЕТМАНЦЕВ Д.О.</p>
<p>Дякую. Насправді тут, напевно, нема чого обговорювати, у нас не викликає дискусії питання про необхідність звільнення цих товарів від оподаткування. Тому ми на комітеті прийняли рішення про підтримку базових законопроектів 8196, 8197. Однак, вони є недосконалими, вони викликають деякі питання з точки зору і юридичної техніки, і з точки зору змісту, тому до другого читання їх необхідно доопрацювати. Але сама концепція, ідея, безперечно, підтримується і урядом, і нами.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, у нас була домовленість тільки "ЄС", а я бачу багато рук. Давайте тоді запишемося: два – за, два – проти. Не всі, будь ласка, записуйтеся, записуються тільки ті, хто бажає. Прошу записатися.</p>
<p>Будь ласка, Федина Софія Романівна, "Європейська солідарність".</p>
<p></p>
<p>15:43:53</p>
<p>ФЕДИНА С.Р.</p>
<p>Шановне товариство, "Європейська солідарність" підтримуватиме ці законопроекти. Але я хотіла би наголосити на кількох інших моментах. Ми зараз, коли мороз на вулиці, коли в Маріуполі, зокрема, є повна катастрофа з температурою і люди просять, щоб їх рятували, так само українська держава, хоча вони зараз є під окупацією, ми зараз думаємо про генератори. Наскільки мені відомо, в липні вже була інформація про те, що будуть атаки енергетичної і теплової інфраструктури, в липні треба було думати над цими питаннями. У липні треба було замовляти деталі, тому що ми всі розуміємо, що мінімальний термін виготовлення, забезпечення – це хоча би три місяці. Ми маємо розуміти, що, якщо ми хочемо забезпечити інфраструктуру особливо енергетичну, то у нас також поставало питання договорів з іншими країнами, з фірмами, виробниками, оскільки ми користуємося не новим обладнанням, яке є в європейських країнах, a дещо застарілим, і його на складах як такого немає.</p>
<p>Звичайно, ми дякуємо багатьом країнам, які зараз постачають деталі, трансформатори, генератори. Я особливо хочу, користаючись нагодою, подякувати волонтерам, які тягнуть з усіх країн світу можливі засоби забезпечення електроенергією. Але в цьому моменті я також хотіла би нагадати, бо волонтерам мозок виносять на кордоні, коли вони везуть ці всі генератори. Замість того, щоб допомогти людям, які забезпечують лікарні, передову, звичайне цивільне населення, яке по 18-20 годин, дай боже, сидить без електрики, так виявляється, що створюються додаткові перешкоди.</p>
<p>І мені би дуже хотілося, що навіть з цими законопроектами ми почали думати стратегічно, хоча колись там хтось казав, що немає часу думати стратегічно, тому що часу немає. Але маємо думати стратегічно, якщо хочемо забезпечувати свою державу.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Будь ласка, Культенко Артем, "Слуга народу".</p>
<p></p>
<p>15:46:04</p>
<p>КУЛЬТЕНКО А.В.</p>
<p>Колеги, прошу підтримати цей законопроект і скоріше переходити до голосування.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Соломія Бобровська, "Голос". Железняк Ярослав Іванович.</p>
<p></p>
<p>15:46:24</p>
<p>ЖЕЛЕЗНЯК Я.І.</p>
<p>Шановні колеги, безумовно, закон то ми будемо підтримувати, я разом із звільненням від мит звільнив би ще весь склад нашої митниці. Для розуміння просто, як відбувалася історія з ковідною постановою: 9 листопада уряд прийняв рішення через ковідну постанову звільнити генератори. Ну, рішення креативне, але вони його виписали так, що ніякі генератори не поїхали, тому що забили просто інший пункт про сертифікацію. 15 листопада вони нарешті вносять зміни про сертифікацію, але генератори через митницю не їдуть. По-перше, тому що там як брали хабарі, так і беруть, а, по-друге, те, що митники трактують закон по-іншому.</p>
<p>Більш того, станом на 29 листопада у вас ніхто не міг замовити поштовою доставкою ці генератори, тому що ще раз митниця трактувала, що 150 євро ліміт і нікого не пропускала. Оця історія, коли Прем'єр-міністр говорить, що у вас, якщо не пропускають на митниці генератор, це дзвоніть СБУ, це, sorry, це сором. Те, що у нас зараз відбувається на митниці, ну, це просто якесь вже розкрадання, я не знаю, мародерство під час війни.</p>
<p>Тому в даному випадку було б дуже круто, якщо б ми проблеми, а вони є, з генераторами, акумуляторами, EcoFlow і таке інше, вирішували через закон. А коли у нас хтось хоче це зробити якось креативно через постанову, навіть ковідну, то хоча б робили через ковідну постанову, а не через одне місце, як це було майже три тижні, як це сталося з генераторами.</p>
<p>Тому ще раз, закон треба підтримувати, але бажано було б от такий сором не розводити на всю країну. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Кириленко Іван Григорович, фракція "Батьківщина". Кучеренко Олексій Юрійович.</p>
<p>Шановні колеги, після цього голосуємо, займіть місця.</p>
<p></p>
<p>15:48:17</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Я дуже радий, що в залі з'явився Прем'єр-міністр Шмигаль. Пане Денисе, пане Прем'єр-міністре! Якщо, можливо, попросіть, будь ласка. Пане Арахамія, будь ласка. Декілька слів, я думаю, вони будуть дуже корисними пану Прем'єр-міністру.</p>
<p>Шановні друзі, безумовно, генератори треба голосувати. І я повністю підтримую виступ пані Софії Федини, що це треба було заздалегідь робити, бо ми наздоганяємо. Пан Прем'єр не чує вчергове того, що йому пояснюють елементарні речі! Пане Прем'єр, звертаюсь в першу чергу до вас.</p>
<p>Енергетика у нас сьогодні знаходиться у воєнному стані, це енергетичний фронт і ми всі є заручниками цього. Пане Прем'єр, прошу послухати мене вчергове! Благаю вас... Така неповага свідчить про те, що в нас далі буде біда в енергетиці. Пане Прем'єр, вчергове прошу вас, благаю, енергетика не може жити за законами мирного часу, в нас воєнний стан, в нас енергетичний фронт. Негайно треба прийняти відповідні зміни до законів, щоб перевести енергетичний сектор на закони воєнного часу. Система управління в енергетиці, система прийняття рішень не адекватна сьогоднішній ситуації. Всі ці непрофесійні, а, на жаль, неефективні штаби треба замінити на жорстку вертикаль прийняття негайних рішень. Не може бути ніякого незалежного регулятора, не може бути міністерство без повноважень, яке не управляє конкретними суб'єктами.</p>
<p>Тому, безумовно, ми підтримуємо ці генератори, але почуйте мене, негайно переводьте енергетику на воєнний час, бо ви ще не розумієте насідків, які нас очікують найближчим часом.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, ми завершили обговорення цих двох законопроектів. Я попрошу народних депутатів зайняти свої місця, ми переходимо до прийняття рішення.</p>
<p>Шановні колеги, я ставлю пропозицію прийняти за основу проект Закону (8196) про внесення зміни до Податкового кодексу України щодо сприяння відновленню енергетичної інфраструктури України.</p>
<p>Готові, народні депутати, голосувати? Прошу народних депутатів голосувати.</p>
<p></p>
<p>15:51:04</p>
<p>За-292</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення зміни до Митного кодексу України щодо сприяння відновленню енергетичної інфраструктури України (реєстраційний номер 8197). Готові голосувати? Прошу народних депутатів голосувати.</p>
<p></p>
<p>15:51:39</p>
<p>За-295</p>
<p>Рішення прийнято.</p>
<p>Шановні колеги, була пропозиція скоротити в два рази строки підготовки поправок до другого читання, поправок і пропозицій по цих двох законопроектах: 8196, 8197. Прошу народних депутатів голосувати.</p>
<p></p>
<p>15:52:12</p>
<p>За-290</p>
<p>Рішення прийнято.</p>
<p>Шановні колеги, ми на Погоджувальній раді домовилися, враховуючи важливість Закону про національні меншини (спільноти) в Україні, все-таки ще раз поставити питання скорочення строку подачі поправок і пропозицій до другого читання по проекту Закону про національні меншини (спільноти) України (8224). Скорочення строків по 8224.</p>
<p>Я прошу народних депутатів підтримати, для того щоб ми встигли підготувати це питання до 13 грудня цього року, до наступного засідання. Прошу народних депутатів голосувати.</p>
<p></p>
<p>15:53:04</p>
<p>За-275</p>
<p>Рішення прийнято. Дякую, шановні колеги.</p>
<p>Шановні колеги, у пленарному засіданні Верховної Ради України бере участь Прем'єр-міністр України Шмигаль Денис Анатолійович та члени уряду. Давайте привітаємо їх. <i>(Оплески)</i></p>
<p>Шановні колеги, а ми можемо одразу до Кубракова перейти? Давайте перейдемо до Кубракова, а потім розглянемо всі питання порядку денного.</p>
<p>Олександр Сергійович.</p>
<p></p>
<p>15:53:53</p>
<p>КОРНІЄНКО О.С.</p>
<p>Да, паралельно, поки буде тривати обговорення, просимо регламентний комітет зібратися для вирішення питань по постановах, які вже реєструються. Зараз будуть готові, Сергій Віталійович.</p>
<p></p>
<p>15:54:05</p>
<p>ГОЛОВУЮЧИЙ. Дякую.</p>
<p>Шановні колеги, відповідно до статей 83, 85, 114 Конституції України за пропозицією депутатської фракції політичної партії "Слуга народу", до складу якої входить більшість народних депутатів України від конституційного складу Верховної Ради України і яка має права коаліції депутатських фракцій у Верховній Раді України, Прем'єр-міністр України Денис Анатолійович Шмигаль вніс до Верховної Ради подання про призначення Кубракова Олександра Миколайовича на посаду віце-прем'єр-міністра з відновлення України – міністра розвитку громад, територій та інфраструктури України.</p>
<p>Шановні колеги, на Погоджувальній раді ми узгодили наступну процедуру розгляду цього питання. Представлення кандидата Прем'єр-міністром – до 2 хвилин, може бути менше; виступ кандидата на посаду – до 3 хвилин, може бути менше; співдоповідь від комітету – до 2 хвилин, може бути менше; виступи від депутатських фракцій і груп, які забажають, – до 16 хвилин, може бути менше. Прийняття рішення.</p>
<p>Шановні колеги, немає заперечень проти такого рішення Погоджувальної ради? Немає. Тоді переходимо до розгляду питання.</p>
<p>До слова для представлення кандидата запрошується Прем'єр-міністр України Денис Анатолійович Шмигаль. Будь ласка, Денис Анатолійович.</p>
<p></p>
<p>15:55:19</p>
<p>ШМИГАЛЬ Д.А.</p>
<p>Шановний пане Голово Верховної Ради, шановна президія, шановні народні депутати, шановні українці! Відповідно до пункту 12 частини першої статті 85 та частини четвертої статті 114 Конституції України за пропозицією депутатської фракції політичної партії "Слуга народу", яка згідно з частиною десятою статті 83 Конституції України має права коаліції депутатських фракцій у Верховній Раді України дев'ятого скликання, вношу подання про призначення Кубракова Олександра Миколайовича віцепрем'єр-міністром з відновлення України – міністром розвитку громад, територій та інфраструктури України.</p>
<p>Серед сфер його відповідальності буде інфраструктура та регіональний розвиток, що дозволить більш системно підійти до планування процесу відновлення України. Посада віце-прем'єр-міністра – важливий сигнал і суспільству, і нашим партнерам, що відновлення вже сьогодні є нашим пріоритетом і що відбудову треба починати прямо зараз.</p>
<p>Об'єднання міністерств, я наголошу, саме об'єднання, а не поглинання, це важливо, тому що ми об'єднуємо міністерство без втрат жодної з існуючих функцій Міністерства розвитку громад і територій, дасть змогу покращити координацію в питаннях відбудови постраждалих від війни регіонів та проходження найскладнішої в нашій історії зими. Олександр Кубраков, ви всі його прекрасно знаєте, півтора року пропрацював міністром інфраструктури в нашому уряді, детально розуміє наявні та майбутні виклики. Працюємо разом з вами, працюємо всі разом для перемоги.</p>
<p>Дякую за увагу. Слава Україні! Дякую.</p>
<p></p>
<p>ГОЛОВУЮЧИЙ. Дякую, дякую, Денис Анатолійович.</p>
<p>Шановні колеги, я запрошую до слова кандидата на посаду Олександра Миколайовича Кубракова. Будь ласка, Олександр Миколайович.</p>
<p></p>
<p>15:57:30</p>
<p>КУБРАКОВ О.М.</p>
<p>Доброго дня, шановні друзі, колеги. Перш за все хотів би подякувати Денису Анатолійовичу за його довіру і підтримку. Також би хотів подякувати вам, шановні колеги, за ту довіру і підтримку, яку я отримав від вас з перших днів на цій посаді. Разом з вами ми працювали над планами розбудови нашої держави, планували з багатьма із вас проекти у ваших регіонах та містах. Багато чого ми реалізували, а багато чого, на жаль, залишилося лише в планах через початок відкритої російської агресії у лютому.</p>
<p>Війна для нас розставила все на свої місця. Сьогодні є білий колір, є чорний колір, немає більше ніяких напівтонів, є лише одна зрозуміла одиниця виміру – це те, наскільки ти самовіддано допомагаєш армії незалежно від того, на якій посаді ти знаходишся. Саме так і працює наша команда з перших днів війни – самовіддано, щиро, на сто відсотків віддаючись своїй справі. Пишаюсь кожним членом нашої інфраструктурної сім'ї: залізничниками, портовиками, поштарями, дорожниками, льотчиками і багатьма-багатьма іншими. Ми обов'язково повернемося до наших планів і обов'язково відбудуємо нашу країну. Нам точно допоможуть в цьому наші партнери, ми точно не будемо один на один з усіма викликами.</p>
<p>На сьогоднішній день ми фокусуємось винятково на проектах, необхідних для нашого виживання протягом війни. Наше завдання - повертати життя у деокуповані регіони якнайшвидше після їх звільнення. Київська область, Житомирська, Чернігівська, Сумська, Харківська, Херсонська, Донецька, Луганська – в усіх цих регіонах наші служби миттєво заходили одразу після військових.</p>
<p>Щодо об'єднання міністерств. Прекрасно розумію і усвідомлюю, що успішні реформи мають бути продовжені та підтримані. Як приклад, сфера архітектурного контролю. Всі вже забули про корумповану ДАБІ, при цьому нова структура ДІАМ користується довірою людей, довірою бізнесу. Ми точно повинні завершити реформу децентралізації, адже за останні сім років завдяки децентралізації місцеві громади отримали значний розвиток. Але разом з можливостями громади повинні отримати і відповідальність. При цьому ми точно повинні навести лад у сфері енергоефективності, враховуючи ситуацію з посиланням, з постачанням енергоносіїв у майбутньому. Проекти енергоефективності будуть необхідною вимогою для виживання нашої країни.</p>
<p>Для мене це велика честь бути частиною команди Президента, допомагати нашій армії, нашим людям, нашій країні в найскладніші та найдраматичніші часи в історії нашої країни. Ми обов'язково переможемо. Слава Збройним Силам! Слава Україні!</p>
<p>Дякую.</p>
<p></p>
<p>ГОЛОВУЮЧИЙ. Героям слава! Дякуємо.</p>
<p>Шановні народні депутати, до слова, для співдоповіді запрошується голова Комітету Верховної Ради України з питань транспорту та інфраструктури Юрій Григорович Кісєль.</p>
<p>Будь ласка, Юрій Григорович.</p>
<p></p>
<p>16:00:45</p>
<p>КІСЄЛЬ Ю.Г.</p>
<p>Комітет з питань транспорту та інфраструктури на своєму засіданні розглянув подання Прем'єр-міністра про призначення Кубракова Олександра Миколайовича на посаду віце-прем'єр-міністра з відновлення України – міністра розвитку громад, територій та інфраструктури України.</p>
<p>За результатами розгляду комітет прийняв рішення підтримати подання Прем'єр-міністра України та рекомендувати Верховної Ради України відповідно до пункту 12 частини першої статті 85 Конституції України призначити Кубракова Олександра Миколайовича на посаду віце-прем'єр-міністра з відновлення України – міністра розвитку громад, територій та інфраструктури України.</p>
<p>Зазначу, що півтора року тому Олександр Миколайович погодився взятись за такий важкий напрямок, як реформування розвитку транспорту та і інфраструктури, і очолив Міністерство інфраструктури.</p>
<p>Незважаючи на складний період у житті нашої країни, ви на посаді міністра змогли гідно протистояти усім викликам і забезпечити як найбільш швидке відновлення зруйнованих територій та пошкодженої агресором транспортної інфраструктури. Завдяки злагодженій роботі вашої команди, професійності та ефективності рішень створюються умови для повернення до повноцінного життя громад у звільнених містах та селищах. Тепер до ваших завдань у сфері транспортної інфраструктури додаються питання розвитку громад та територій країни. Разом з цим ми маємо ще багато викликів у прагненні відбудови України.</p>
<p>Я впевнений, що разом з нашим незламним Президентом ми єдиним фронтом рухатимемося спільно і надалі разом до перемоги, до повного відновлення життєдіяльності нашої держави. Сподіваюся на таку ж результативність на новій посаді та на плідну співпрацю з комітетом і парламентом. Прошу...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги... Дякую, Юрію Григоровичу. Шановні колеги, я прошу записатися фракції і групи до виступу, по 2 хвилини на виступ. Записуйтесь тільки ті фракції і групи, які бажають виступити. І після цього одразу переходимо до голосування.</p>
<p>Будь ласка, слово надається Бурмічу Анатолію Петровичу, депутатська група "Відновлення України".</p>
<p></p>
<p>16:03:34</p>
<p>БУРМІЧ А.П.</p>
<p>Шановний пане Голово, група "Відновлення України" буде підтримувати зазначену кандидатуру, але в мене… Я хотів би задати питання, якщо можна, до пана кандидата у віцепрем'єри.</p>
<p>Скажіть, будь ласка, пане Кубраков, от ті два міністерства, які ви будете, фактично якими будете ви керувати, в бюджеті на 23-й рік зрізано фактично більш ніж у два рази фінансування і необхідно буде відновлювати інфраструктуру в регіонах, в областях, всюди, де воно все агресором знищено. Скажіть, будь ласка, звідки будуть братися кошти? Звичайно, лунали такі пропозиції від уряду створити спеціальний фонд для цього всього, для того, щоб… для відновлення України. Звідки кошти? З бюджету, від партнерів чи як ви це все плануєте, як ви бачите, щоб ми розуміти, що відновлення України дійсно буде здійснюватись, а не просто це буде якась фікція чи якась… просто політичні заяви. Скажіть, будь ласка, яка робота в цьому плані ведеться?</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Єдине, що в нас відступи від фракцій, у нас не передбачено запитань до кандидата. Але я думаю, що він почув вас і врахує це на майбутнє.</p>
<p>Будь ласка, слово надається Цимбалюку Михайлу Михайловичу. Я так розумію, Олексій Юрійович Кучеренко. Будь ласка, Олексій Юрійович.</p>
<p></p>
<p>16:05:18</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Шановний кандидате, шановний пане Прем'єре, шановні присутні, я так розумію, що рішення політичне прийнято, ви його будете виконувати, ви будете відповідати. Я просто нагадаю, що будь-який процес злиття та поглинання, він займає час, ви вже робили, ваш уряд і міністерства об'єднані енергетики і екології, потім роз'єднували аграрне міністерство з економічним, так само роз'єднували. Ну, будемо сподіватися, що цей експеримент буде більш вдалим.</p>
<p>Тепер перше. Шановний пане Кубраков, я особисто до вас з великою повагою, хочу одразу наголосити на одному акценті. Перше, ну, якщо можливо, завдання або порада. От ми тільки що проголосували про генератори, про митний режим. Будь ласка, занотуйте собі, зараз почнеться потік генераторів, газових балонів в багатоквартирних житлових будинках. Хочемо ми чи не хочемо, люди потягнуть це вкрай небезпечне обладнання в свої квартири і будуть створювати величезну небезпеку. Частину можна вирішити там за рахунок змін дебеенів, але частину треба контролювати в якийсь спосіб. Як це робити? Поки не хочу говорити, бо немає у нас такого контрольного органу, знищено все, немає інспекції. Але небезпека дуже велика. Будь ласка, дуже прошу звернути на це увагу.</p>
<p>І далі. Шановний пане Кубраков, шановний пане Прем'єре, ви прийняли рішення про злиття двох міністерств. Не дуже розумію, як вони там будуть вживатися, благаю про одне. Не забудьте про комуналку, бо вона у нас у всіх буде зараз пріоритетом номер один. Не забудьте про теплопостачання, про житлову політику та про інші нюанси. Про будівництво ви не забудете, я розумію. Якщо можливо, створіть агенції – агенція житлової політики, агенція будівельної політики, щоб там кадри зберегти.</p>
<p>Дякую. Бажаю успіхів.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Лабі Михайлу Михайловичу, фракція політичної партії "Слуга народу".</p>
<p></p>
<p>16:07:30</p>
<p>ЛАБА М.М.</p>
<p>Шановні друзі, колеги, політичною партією і фракцією "Слуга народу" у Верховній Раді було прийняте рішення про підтримку пана Олександра на цю посаду. Профільний комітет також підтримав. Я знаю, що пан Олександр зможе в наступні, в найближчі часи також підтримувати гідно нашу інфраструктуру і також всі профільні об'єднані установи, які увійдуть у нове міністерство. Все буде добре. Ми віримо в пана Олександра.</p>
<p>Прошу підтримати його кандидатуру. Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Соломії Анатоліївні Бобровській, фракція "Голос".</p>
<p></p>
<p>16:08:13</p>
<p>БОБРОВСЬКА С.А.</p>
<p>Дякую. Шановні колеги, ви знаєте, у нас від фракції є ще одна прекрасна пропозиції оптимізації і укрупнення міністерств. Ми би пропонували би пану Прем'єр-міністру подати пропозицію Верховній Раді про укрупнення не лише цих двох міністерств – інфраструктури і регіонального розвитку, а додати туди ще й міністерства культури і освіти, оскільки це ще два міністерства, які абсолютно бездарно і безтолково… Зараз обнімуться, поцілуються. Які абсолютно бездарно і безтолково себе ведуть під час воєнного стану.</p>
<p>І от у зв'язку з цим у мене наступні ще два питання. По-перше, коли ми побачимо тут заяву від Прем'єр-міністра на подачу звільнення Шкарлета, який вбиває освіту, і це без голосних слів, а всі мажоритарники це дуже добре знають. І друге. Коли у нас відновиться нарешті "година питань до уряду", який чи то існує, чи то не існує на своїх робочих місцях.</p>
<p>Я б була вдячна за ці відповіді і відповіді і від спікера, і від Прем'єра, який, напевно, в черговий раз не слухає депутатів і невідомо чому сюди приходить.</p>
<p>Дякую.</p>
<p></p>
<p>ГОЛОВУЮЧИЙ. Ви й до мене, що я не слухаю депутатів? Соломія Анатоліївна! Ні, ви сказали до спікера. У мене завжди вушко, і, мабуть, так, як я вас всіх уважно слухаю, так мало хто слухає.</p>
<p>Шановні колеги, слово надається Арешонкову Володимиру Юрійовичу, група "Довіра". Будь ласка.</p>
<p></p>
<p>16:09:32</p>
<p>АРЕШОНКОВ В.Ю.</p>
<p>Шановний пане Голово, шановний пане Прем'єр-міністр, шановні колеги! Важливе питання, безперечно, і пов'язане воно не стільки з введенням нової посади, призначенням віце-прем'єром пана Кубракова, якого ми знаємо за цей звітний період, коли він працював міністром. Ми вважаємо, що ми знаходили завжди спільну мову в плані підготовки законопроектів, розуміння питань державної політики, і нам видається, що він може бути доволі успішним керівником, менеджером на посаді віце-прем'єра.</p>
<p>Але я теж хотів би звернути увагу на тему злиття або об'єднання міністерств. В цілому питання реформи роботи центральних органів виконавчої влади, які започатковані урядом, і нам видається, що є достатньо вдалі, скажемо, моменти, які пов'язані з об'єднанням міністерств, а є питання окремі, над якими ще потрібно попрацювати. Тому, мені здається, що треба буде прислухатися уряду до думки і депутатів, представників різних політичних фракцій і груп, і обов'язково від цього буде користь.</p>
<p>Сьогодні я хотів би побажати пану Кубракову успішної і плідної роботи. Депутатська група "Довіра" буде його підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, завершальний виступ, після цього переходимо до голосування. Я прошу за фотографуванням не забути проголосувати за кандидата.</p>
<p>Я надаю слово Саврасову Максиму Віталійовичу, фракція політичної партії "Європейська солідарність". Після цього переходимо до прийняття рішення.</p>
<p>Будь ласка, Максим Віталійович.</p>
<p></p>
<p>16:11:18</p>
<p>САВРАСОВ М.В.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>16:11:29</p>
<p>ГЕРАСИМОВ А.В.</p>
<p>Шановні українці, от просто вам для інформації під стенограму. Йде призначення одного з ключових віцепрем'єрів. Як ви думаєте, кандидат слухає зараз виступи із залу? Ні. Як ви думаєте, Прем'єр-міністр зараз слухає ці виступи із залу? Також ні. Просто зверніть увагу на це, ви не бачите цього по телевізору, але я вам просто під стенограму це фіксую.</p>
<p>Тепер що стосується цього призначення. Давайте так, Міністерство інфраструктури. Чи все там було добре? Звичайно, ні. Я почув, як пан Олександр сказав, що зараз мірило таке: наскільки ти допомагаєш армії. Да ми всі в цій залі пам'ятаємо, як гроші з армії забиралися на дороги, і саме цих грошей, можливо, не вистачило десь на початках війни.</p>
<p>Що стосується Міністерства регіонального розвитку. Слухайте, майже вбили місцеве самоврядування, поговоріть з мерами, поговоріть з главами ОТГ, вони вам все розкажуть про це.</p>
<p>Що стосується зараз, то перед віце-прем'єр-міністром які виклики стануть? Можливо, послухає, стенограму після того, знаєте, отримає.</p>
<p>Перше. Головне, щоб це відновлення не стало черговим великим крадівництвом. Бо, ви знаєте, ви поїдьте в Бучу і спитайте думку людей, у яких не було вікон, дахів і дверей, їм казали, що нема грошей, а на їх очах робили дороги. Прямо зараз, після звільнення.</p>
<p>Друге. Другий виклик це буде хаос у владі. Бо от сьогодні ми чуємо від пана Олександра, що він тут нахвалює ДІАМ у сфері архітектури і будівництва. А тут в залі зараз внесений закон, фактично який вбиває цей ДІАМ. Слухайте, у вас що, права рука не знає що робить ліва?</p>
<p>І третій виклик – це є міжнародна допомога. Бо у всіх перед очами досі приклад Лугано, яке було майже завалене. Майже, це я так м'яко сказав, воно було реально завалене, і жодної допомоги звідти ми не отримали.</p>
<p>Тому виклики серйозні, будемо сподіватися, що ситуація не стане гірше. Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Я прошу зайняти народних депутатів свої місця. Шановні колеги, ще раз, прошу зайняти свої місця. переходимо до прийняття рішення.</p>
<p>Єдине, перед прийняттям рішення я вкотре звертаюсь до народних депутатів, у кого інформаційний свербіж, не поширюйте, будь ласка, інформацію про засідання Верховної Ради і прийняті рішення. Я це говорю тричі під час засідання. І зараз знову наші депутати постять у своїх фейсбуках про прийняття законів у Верховній Раді. Шановні колеги, поясніть, звідки така тяга? І чим ви відрізняєтесь від навідників, які діють на інших територіях? Є такі депутати і багато є.</p>
<p>Тому я прошу, ми зараз приймемо це рішення, я дуже не хочу, щоб через 5 секунд воно з'явилося в соціальних мережах, що Верховна Рада тільки що призначила Кубракова. Домовились? Я вас прошу.</p>
<p>Тому, шановні колеги, переходимо до прийняття рішення. Відповідно до пункту 12 частини першої статті 85 Конституції України ставлю на голосування для прийняття в цілому проект Постанови (реєстраційний номер 8255) про призначення Кубракова Олександра Миколайовича на посаду Віце-прем'єр-міністра з відновлення України – Міністра розвитку громад, територій та інфраструктури України.</p>
<p>Готові голосувати, шановні колеги? Прошу народних депутатів підтримати та проголосувати.</p>
<p></p>
<p>16:15:29</p>
<p>За-263</p>
<p>Рішення прийнято.</p>
<p>Вітаємо! <i>(Оплески) </i>По фракціях покажіть.</p>
<p>Шановні колеги, відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, у день свого призначення перед вступом на посаду складає на пленарному засіданні Верховної Ради України присягу.</p>
<p>Для складання присяги на трибуну запрошується віце-прем'єр-міністр з відновлення України – міністр розвитку громад, територій та інфраструктури України Кубраков Олександр Миколайович. Будь ласка.</p>
<p></p>
<p>16:17:09</p>
<p>КУБРАКОВ О.М.</p>
<p>Ще раз хотів подякувати за довіру.</p>
<p>Я, Кубраков Олександр Миколайович, усвідомлюючи високу відповідальність члена Кабінету Міністрів України, урочисто присягаю на вірність Українському народові. Зобов'язуюсь додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства..</p>
<p>Дякую.<i> (Оплески)</i></p>
<p></p>
<p>ГОЛОВУЮЧИЙ. Так, ну, ми не можемо почати друге питання, поки ви не передасте присягу нам.</p>
<p>Шановні колеги, йдемо далі по питаннях порядку денного. Наступним у нас питання 8172, 8172-1, 8172-2. Це питання, які ми будемо з обговоренням. Це проект Закону про деякі питання використання транспортних засобів, оснащених електричними двигунами, та внесення змін до деяких законодавчих актів щодо подолання паливної залежності і розвитку електрозарядної інфраструктури та електричних транспортних засобів.</p>
<p>Я ставлю пропозицію включити до порядку денного сесії законопроект 8172, а також альтернативні до нього 8172-1, 8172-2. Прошу народних депутатів голосувати.</p>
<p></p>
<p>16:18:17</p>
<p>За-250</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>16:18:36</p>
<p>За-238</p>
<p>Рішення прийнято.</p>
<p>Шановні колеги, ми домовлялися: два – за, два – проти. Але запишіться тільки ті фракції, які бажають виступити, будь ласка, решта не записуйтесь, тим самим ми скоротимо шлях. Прошу народних депутатів не розходитися, бо ми будемо, я думаю, більш швидше працювати, сподіваюсь.</p>
<p>Будь ласка, тільки дві фракції записалися, переходимо потім до прийняття рішення.</p>
<p>Кучеренко Олексій Юрійович, фракція "Батьківщина".</p>
<p></p>
<p>16:19:09</p>
<p>КУЧЕРЕНКО О.Ю.</p>
<p>Дякую. Шановні колеги, фракція "Батьківщина" буде підтримувати цей законопроект в першому читанні, хоча знову, на жаль, відзначаю, що, безумовно, він запізнився... спізнився десь роки на 2-3, ну, як, на жаль, це все відбувається у нас, і вчергове звертаю вашу увагу, треба не наздоганяти час, а на випередження грати.</p>
<p>Тепер ті моменти спірні, які були в цьому законопроекті на комітеті, хочу сказати, що однозначно ми мусимо відпрацювати з місцевим самоврядуванням, з міськими головами, з депутатами місцевих рад, з Міністерством фінансів питання стосовно фінансування бюджетного і оцієї програми переходу електротранспорту міського на електротягу.</p>
<p>Ще раз хочу сказати, що навіть позитивно відбудеться, якщо ви зіллєте два міністерства, бо це питання транспорту в першу чергу, а не енергетики, зрозуміло, що це комплексно треба зараз розглядати і всі питання дозволів, і всі питання організації цього нелегкого процесу. Але, в принципі, він правильний і ми налаштовані конструктивно, будемо підтримувати, але давати правки і суттєво доробляти його на друге читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Степану Івановичу Кубіву, фракція "Європейська солідарність". Будь ласка.</p>
<p></p>
<p>16:20:34</p>
<p>КУБІВ С.І.</p>
<p>Шановний пане Голово, шановні колеги, хочу сказати вам те, що даний законопроект і тема врегулювання і законодавчої підтримки використання електромобілів є дуже перспективна. Це говорить і Європа, це говорить і світ. А це, головне, вимагає якість життя людей і екологію.</p>
<p>Діюча спроба врегулювати ці питання в законопроекті є правильна, але вона не відповідає системі децентралізації і самоврядування, про що говорив попередній виступаючий пан Олексій.</p>
<p>Разом з тим, хочу сказати, що даний законопроект і дане питання забезпечення розвитку електромобілів та інфраструктури станцій зарядки електромобілів пріоритетно формує державну політику в сфері автомобільного транспорту. Другий аспект - це унормовує питання державної політики приєднання та розміщення станцій зарядки електромобілів, і також передбачає в технічних умовах нового будівництва, особливо багатоповерхівок. Це питання складається зі складових врегулювання на рівні міських органів влади, самоврядування, які повинні надати правки між першим і другим читанням.</p>
<p>І коли ми дивимося на законопроект і застереження, які дає сьогодні ГНЕУ, то я би хотів, щоб ми звернули увагу, що сутність в чотирьох статтях. Одна з них вміщує термінологію, друга визначає сферу дії закону, третя – державне регулювання, а четверта лише спрямована на, власне, вирішення одного питання: розміщення та приєднання станцій зарядки електромобілів до електричних мереж.</p>
<p>І коли ми говоримо про 2033 рік, коли ми говоримо про 2025 рік, треба посилити дану норму в законодавчому регулюванні і підтримці даного законопроекту. Будемо голосувати…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, от тільки попросив про Кубракова – вже всі є. Вам прізвища треба? Я можу назвати. В тому числі і з вашої фракції, я його тут не бачу, а пост його є. Розумієте? Головне, людини на роботі немає, а пост є, розумієте? Шановні колеги, у нас два таких видатних інформатори в Раді. Ми вже всі знаємо їх прізвища, "скажите, как его зовут", да, спічрайдери Ради.</p>
<p>Шановні колеги, переходимо до прийняття рішення. Прошу зайняти місця.</p>
<p>Шановні колеги, я ставлю пропозицію прийняти за основу проект Закону про деякі питання використання транспортних засобів, оснащених електричними двигунами, та внесення змін до деяких законодавчих актів України щодо подолання паливної залежності і розвитку електрозарядної інфраструктури та електричних транспортних засобів (реєстраційний номер 8172).</p>
<p>Готові голосувати? Прошу народних депутатів голосувати.</p>
<p></p>
<p>16:23:59</p>
<p>За-237</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8172.</p>
<p>Готові голосувати? Прошу народних депутатів голосувати.</p>
<p></p>
<p>16:24:27</p>
<p>За-214</p>
<p>Рішення не прийнято.</p>
<p>Просто всі так говорили про важливість цього закону і не підтримали скорочення строків. Буває так.</p>
<p>Шановні колеги, наступний ми домовилися без обговорення. Тому я одразу ставлю пропозицію. Ми заходимо в розгляд проекту 5648. Це проект Закону про внесення змін до Закону України "Про державну допомогу суб’єктам господарювання" та інших законодавчих актів України щодо вдосконалення контролю та моніторингу державної допомоги суб’єктам господарювання.</p>
<p>Я ставлю пропозицію прийняти за основу з урахуванням пропозицій комітету та з доопрацюванням положень відповідно до частини першої статті 116 Регламенту Верховної Ради України проект Закону 5648.</p>
<p>Готові голосувати? Прошу народних депутатів голосувати.</p>
<p></p>
<p>16:25:29</p>
<p>За-215</p>
<p>Рішення не прийнято.</p>
<p>Шановні колеги, ну… Шановні колеги, тоді повторне перше. Я прошу підтримати, давайте направимо цей законопроект на повторне перше, а народним депутатам порадити сидіти на своїх місцях і працювати.</p>
<p>Шановні колеги, я ставлю пропозицію відправити 5648 на повторне перше читання. Прошу народних депутатів голосувати.</p>
<p></p>
<p>16:26:17</p>
<p>За-231</p>
<p>Рішення прийнято.</p>
<p>Пішло на повторне перше.</p>
<p>Наступний законопроект 8082 – це проект Закону про внесення змін до Закону України “Про дорожній рух” щодо імплементації законодавства. Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>16:26:51</p>
<p>За-224</p>
<p>Ми не змогли включити це питання до порядку денного сесії.</p>
<p>Йдемо далі. Наступний 8158… Дивіться як гарно, можна, виявляється, не голосувати за включення і не працювати, да? 8158, це проект Закону про внесення змін до деяких законів України (щодо сертифікації оператора газосховищ та продовження заходів з недопущення банкрутства Державного акціонерного товариства "Чорноморнафтогаз").</p>
<p>Я ставлю пропозицію, я дуже прошу, шановні колеги, підтримати цей законопроект, ставлю пропозицію включити його до порядку денного сесії.</p>
<p></p>
<p>16:27:45</p>
<p>За-257</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>16:28:07</p>
<p>За-235</p>
<p>Рішення прийнято.</p>
<p>Шановні колеги, ми домовлялися, що з обговоренням. Просила виступ тільки "Батьківщина" і "ЄС", правильно? "Батьківщина". Кубів буде. І хто з "Батьківщини"? Шановні колеги, ми ж домовлялися. Кучеренко і Кубів. Шановні колеги, ми домовлялися таким чином. Ні, не треба доповідати.</p>
<p>Будь ласка, Кубів Степан Іванович, потім Кучеренко Олексій Юрійович і потім голосуємо. Будь ласка, не розходьтеся.</p>
<p>Будь ласка, Кубів.</p>
<p></p>
<p>16:28:38</p>
<p>КУБІВ С.І.</p>
<p>Шановний пане Голово, шановні колеги, даний законопроект запровадження та визначення процедури сертифікації операторів газосховищ, надання повноважень Національній комісії, що здійснює державне регулювання у сферах енергетики та комунальних послуг.</p>
<p>Друге. Це здійснення такої сертифікації в системі стандартів Європейського Союзу.</p>
<p>І третє. Це введення понять "Графік заповнення газосховищ та цільовий рівень заповнення газосховищ" і продовження до 31.12.2025 року чинних заходів з недопущення банкрутства Державного акціонерного товариства "Чорноморнафтогаз". Дані відповідні зміни пропонується внести до законів "Про ринок природного газу", "Про Національну комісію, що здійснює державне регулювання у сферах енергетики та комунальних послуг", "Про виконавче провадження" та до Кодексу України з процедур банкрутства. Відповідно тут є обґрунтування законопроекту в тому числі необхідності імплементування українського законодавства, адаптації версії до зміни Регламенту Європейського Союзу 715/2009 та Регламенту ЄС 2017/1938, які в ЄС набрали чинності у липні 2022 року. Законопроект системний, але ми можемо підтримати його в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кучеренко. Після цього голосуємо.</p>
<p></p>
<p>16:30:24</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". Я уповноважений позицію фракції викласти, і я хочу зазначити, що вчора була дуже фахова, дуже професійна і глибока дискусія навколо цього законопроекту на експертній раді фракцій, на фракції, і фракція прийняла рішення утриматися при голосуванні за цей законопроект. Хоча я особисто підтримав його на комітеті і є в співавторах.</p>
<p>Пояснюю, чому? У нас немає сумнівів, що треба робити сертифікацію оператора газосховищ згідно європейських стандартів, і це навіть не ставиться під сумнів. У нас немає сумнівів, що, дійсно, треба не допустити банкрутства Державної акціонерної компанії, товариства "Чорноморнафтогаз". Але колеги звернули увагу на те, що, дійсно, об'єднання цих двох питань в одному законі виглядає, м'яко кажучи, непрофесійно. І нам здається, що ці питання непогано було б розділити.</p>
<p>Що стосується сертифікації, то при дуже уважному вивченні зауважень ГНЕУ, а вони на семи сторінках, дійсно, ми бачимо там і достатньо суттєві зауваження Міністерства фінансів, і достатньо суттєві зауваження інших органів влади, і розуміння того, що цей хороший законопроект, правильний, треба доопрацювати для того, щоб, дійсно, наш Оператор ГТС мав можливість закачувати газ у сховища, приймати його в тому числі в першу чергу не тільки від українських компаній, а й від європейських, і створювати той стратегічний резерв, який нам на сьогодні вкрай потрібний.</p>
<p>Єдине питання, знов не розумію, чому три роки після анбандлінгу цей законопроект не можна було прийняти? Тільки три роки пройшло.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення. Я прошу народних депутатів зайняти свої місця. Переходимо до прийняття рішення.</p>
<p>Шановні колеги, я ставлю пропозицію... Будь ласка, приготуйтеся до голосування. Я ставлю пропозицію прийняти за основу проект Закону про внесення змін до деяких законів України (щодо сертифікації оператора газосховищ та продовження заходів з недопущення банкрутства Державного акціонерного товариства "Чорноморнафтогаз") (реєстраційний номер 8158). Шановні колеги, я прошу підтримати цей законопроект. Прошу голосувати.</p>
<p></p>
<p>16:33:24</p>
<p>За-253</p>
<p>Рішення прийнято.</p>
<p>Ставлю пропозицію скоротити наполовину строки підготовки до другого читання цього законопроекту 8158.</p>
<p></p>
<p>16:33:51</p>
<p>За-245</p>
<p>Рішення прийнято.</p>
<p>Дякую, колеги.</p>
<p>Йдемо далі. Наступний законопроект 8166-д. Це проект Закону про внесення змін до Податкового кодексу України та деяких інших законодавчих актів України щодо застосування режиму експортного забезпечення на період дії воєнного, надзвичайного стану. Відповідний законопроект 8166, 8166-1.</p>
<p>Я ставлю пропозицію включити всі названі законопроекти до порядку денного сесії. Прошу народних депутатів голосувати.</p>
<p></p>
<p>16:34:34</p>
<p>За-225</p>
<p>Шановні колеги, 225. Дякую за майже підтримку. Не включили, на наступний раз.</p>
<p>Наступний законопроект 8169. Це проект Закону про внесення змін до деяких законодавчих актів України щодо вдосконалення окремих питань виконання військового обов'язку та проходження військової служби.</p>
<p>Я ставлю пропозицію включити це питання до порядку денного сесії, 8169. Прошу голосувати.</p>
<p></p>
<p>16:35:25</p>
<p>За-265</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою.</p>
<p></p>
<p>16:35:50</p>
<p>За-242</p>
<p>Рішення прийнято.</p>
<p>Ми домовлялися, що буде виступ тільки від "ЄС". Хто буде – Артур Володимирович, чи хто?</p>
<p>Софія Федина. Будь ласка, Софія Романівна Федина. І після цього голосуємо, шановні колеги.</p>
<p>Будь ласка, Федина.</p>
<p></p>
<p>16:36:06</p>
<p>ФЕДИНА С.Р.</p>
<p>"Європейська солідарність" буде підтримувати даний законопроект у першому читанні. Але коли ми говоримо про військову службу і військовий обов'язок, тут передовсім треба розуміти, що ми ставимо на першому місці. І мені видається, що тут має йтися передовсім про відповідальність.</p>
<p>Дійсно, ми підтримуємо ту ініціативу, щоб ті хлопці і дівчата, які мають йти на передову і вперше були призвані на військову службу, вони мали би проходити відповідний термін підготовки, щоб вони знали, що робити і мали можливість хоча би мінімально рятувати своє життя і життя своїх побратимів, а не тільки щоб їх кидали як гарматне м'ясо, як це робить московська федерація. Але водночас, якщо ми говоримо про відповідальність, то ті, хто йдуть служити, ті, хто йдуть на передову, вони потребують захисту української держави, потребують підтримки у кожноденному своєму побуті.</p>
<p>І тут би я хотів при нагоді подякувати усім волонтерам, волонтерам в Україні, волонтерам за кордоном, які через "не можу" і "не хочу" цілодобово, 36 годин на добу, допомагають українському війську і українській армії, час від часу ще і зазнаючи переслідувань.</p>
<p>Тому перше. Дякую усім волонтерам, а в тому числі я хочу подякувати фонду Петра Порошенка і "Справі громад", які зараз підставили плече Міністерству оборони і забезпечують наших військовослужбовців на передовій формою, буржуйками, машинами, комплексами різноманітними, які допомагають не просто виконувати свої завдання, а допомагають рятувати життя і мати можливість обороняти українську державу.</p>
<p>Тож ще раз і ще раз мені би дуже хотілося, щоб ми вирішували питання, зокрема з обороноздатності і підтримки наших військовослужбовців, стратегічно, завчасно і маючи на меті допомогти Україні перемагати.</p>
<p></p>
<p>ГОЛОВУЮЧИЙ. Шановні колеги, давайте, переходимо до прийняття рішення, я прошу народних депутатів зайняти свої місця.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо вдосконалення окремих питань виконання військового обов'язку та проходження військової служби (реєстраційний номер 8169).</p>
<p>Готові голосувати? Прошу народних депутатів голосувати.</p>
<p></p>
<p>16:38:44</p>
<p>За-261</p>
<p>Рішення прийнято.</p>
<p>Шановні колеги, я ставлю пропозицію скоротити наполовину строки подачі пропозицій і поправок для підготовки до другого читання законопроекту 8169. Прошу народних депутатів голосувати.</p>
<p></p>
<p>16:39:10</p>
<p>За-260</p>
<p>Рішення прийнято.</p>
<p>Дякую, колеги, йдемо далі.</p>
<p>Шановні колеги, наступний законопроект 5818. Це проект Закону про внесення змін до деяких законів України щодо упорядкування окремих питань пенсійного забезпечення та страхування працівників Державного бюро розслідувань.</p>
<p>Я ставлю пропозицію розглянути це питання за скороченою процедурою і прошу голосувати.</p>
<p></p>
<p>16:39:47</p>
<p>За-222</p>
<p>Рішення прийнято.</p>
<p>Шановні колеги, ми домовлялися, що тільки буде виступ Артура Герасимова і після цього голосуємо. Артур Володимирович, будь ласка, ваш виступ, якого ми всі очікуємо, давайте, анонсований.</p>
<p>Артур Володимирович Герасимов, "Європейська солідарність".</p>
<p></p>
<p>16:40:09</p>
<p>ГЕРАСИМОВ А.В.</p>
<p>Шановні колеги, я буду дуже коротко. Категорично не можна голосувати цей закон. Категорично.</p>
<p>Про що закон? Він не про пенсії, він про те, щоб ДБР зараховувати час навчання у вищих навчальних закладах до строку пенсії. Щоб на пенсію скоріше піти ДБР хоче. Перетрудилися, бідняжки, розумієте. І я хочу вам сказати дуже просту річ. Ми всі пам'ятаємо, що сталося з ДБР на початку війни. Всі депутати, які тут були в Києві, ми всі пам'ятаємо, всі, хто їздив на схід, пам'ятаємо, всі, хто їздив на південь, пам'ятаємо. В багатьох містах і містечках на питання, а хто ж перший накивав п'ятами? Одна відповідь була: ДБР. Поліція – герої, Нацгвардія – герої, війська наші – герої. ДБР? Ви всі пам'ятаєте відео.</p>
<p>І тому, ви знаєте, я чесно скажу, я зареєстрував законопроект про перезавантаження ДБР, два законопроекти, бо там ще треба зміни вносити до кодексів, 8060 і 8059. От просто вивчіть їх. І от після того, як ми перезавантажимо ДБР, наберемо туди нормальних людей і вони почнуть свою службу, от тоді зможемо говорити про те, щоб вони раніше, підкреслюю, не те, що вони не отримають пенсію, щоб вони раніше виходили на пенсію.</p>
<p>І наостанок. Ви знаєте, я не розумію, чому відповідний профільний комітет досі не запрошує керівника ДБР на звіт, який він зобов'язаний робити кожного року, підкреслюю, зобов'язаний.</p>
<p>І насамкінець. Шановні колеги, це не про пенсії, ще раз уважно послухайте, це про те, щоб вони раніше уходили на пенсію. Тому прохання не підтримуйте цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, секундочку. <i>(Шум у залі)</i> Ви маєте право як представник фракції, якби було записування, розумієте. Тому що така була домовленість Погоджувальної ради, де є представники різних фракцій і груп. <i>(Шум у залі)</i> Це не обмежує, тому що треба тоді йти по процедурі, записуватися.</p>
<p>З процедури? Тільки з процедури. Максим Аркадійович. З процедури – Максим Аркадійович Бужанський. І з процедури – Мамка Григорій Миколайович. Але з процедури, давайте.</p>
<p></p>
<p>16:42:26</p>
<p>БУЖАНСЬКИЙ М.А.</p>
<p>Шановні колеги, це, дійсно, потрібний законопроект. Але я б запропонував вам зараз не розглядати його і не підтримувати. Вибачте, у нас є декілька питань щодо діяльності ДБР, щодо діяльності працівників ДБР. Зокрема, щодо того, як вони працюють зі справами, пов'язаними безпосередньо з вами, з народними депутатами. Те, як повільно вони їх розглядають, те, як повільно вони захищають закон, те, як вони звітують, вимушує мене просити вас зараз утриматися і поки що залишити це питання на потім.</p>
<p>Давайте спочатку влаштуємо гарну роботу Державного бюро розслідувань, бездоганну, а потім будемо встановлювати пенсії, зарплати і все інше. Не підтримуйте зараз цього.</p>
<p></p>
<p>ГОЛОВУЮЧИЙ. А так для різноманітності, Максим Аркадійович, по процедурі ще щось скажіть, бо я ж давав вам по процедурі.</p>
<p></p>
<p>16:43:41</p>
<p>БУЖАНСЬКИЙ М.А.</p>
<p>Шановні колеги, а процедура у нас, як завжди, бездоганна.</p>
<p></p>
<p>ГОЛОВУЮЧИЙ. Блискуче. Дякую.</p>
<p>Шановні колеги, ми завершили обговорення цього питання? Можемо голосувати? Мамка? Ви закрили Мамку, відкрийте Мамку.</p>
<p>Мамка Григорій Миколайович, теж з процедури. Будь ласка.</p>
<p></p>
<p>16:44:00</p>
<p>МАМКА Г.М.</p>
<p>Шановні народні депутати, підтверджую, що процедура у нас сама найкраща, а тепер по суті. Скажіть, будь ласка, а чим відрізняються між собою правоохоронні органи? Наприклад, Національна поліція і Державне бюро розслідувань? Дивіться, я ж не кричав. Та нічим. Тільки в Національній поліції враховується навчання в стаж, а в ДБР не враховується.</p>
<p>Я б хотів зазначити, якщо нам з трибуни Верховної Ради... Да в поліції теж часто малі зарплати. Розказує народний депутат про такі речі, хтось десь втік, то я хотів би побачити, чи написав він заяву про вчинений злочин. Якщо він не написав, то він співучасник. Раз.</p>
<p>Інше питання. Перезапустити ДБР. Так ми вже перезапускали, помните, в залі звільняли керівника, Трубу і всіх інших. Назвільняли? А хто відповідати колись буде в цьому залі?</p>
<p>Шановні, необхідно системно підходити...</p>
<p></p>
<p>ГОЛОВУЮЧИЙ. Дякую, шановні колеги. Дякую.</p>
<p>Шановні колеги, можемо переходити до цього законопроекту. Чесно, ми його вже між собою називаємо "пенсіонер з ДБР". Давайте визначимося, чи підтримаємо, чи ні по цьому законопроекту, але треба проголосувати.</p>
<p>Тому я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законів України щодо впорядкування окремих питань пенсійного забезпечення та страхування працівників Державного бюро розслідування (реєстраційний номер 5818).</p>
<p>Готові голосувати? Прошу народних депутатів голосувати.</p>
<p></p>
<p>16:46:03</p>
<p>За-195</p>
<p>Рішення не прийнято.</p>
<p>Шановні колеги, є пропозиція направити цей законопроект на повторне перше читання.</p>
<p>Шановні колеги, 5818 я ставлю пропозицію направити на повторне перше читання. Прошу народних депутатів голосувати. Давайте підтримаємо, хай іде, і доопрацюємо.</p>
<p></p>
<p>16:46:38</p>
<p>За-216</p>
<p>Нема потенціалу, 216. Рішення не прийнято.</p>
<p>Шановні колеги, є ще одна процедура: відправити суб'єкту законодавчої ініціативи для доопрацювання. Давайте спробуємо це, якщо це не проходить, законопроект відхилений.</p>
<p>Я ставлю пропозицію повернути суб'єкту законодавчої ініціативи на доопрацювання законопроект 5818. Прошу народних депутатів голосувати.</p>
<p></p>
<p>16:47:14</p>
<p>За-204</p>
<p>Рішення не прийнято. Законопроект вважається відхиленим, шановні колеги.</p>
<p>Наступний законопроект, шановні колеги, 8081. Це друге читання. Там була одна поправка, але автор її знімає, ми одразу голосуємо.</p>
<p>Тому я ставлю пропозицію, прошу зайняти місця, прийняти в другому читанні та в цілому з необхідними техніко-юридичними поправками проект Закону про внесення зміни до пункту 18 статті 10 зі значком прим. Закону України "Про соціальний і правовий захист військовослужбовців та членів їх сімей" щодо надання військовослужбовцям відпусток під час дії воєнного стану. Прошу народних депутатів голосувати.</p>
<p></p>
<p>16:48:14</p>
<p>За-269</p>
<p>Рішення прийнято. Закон прийнятий в цілому.</p>
<p>Шановні колеги, ще один законопроект № 7441-1. Це проект Закону про внесення змін до Податкового кодексу України та деяких законодавчих актів України щодо підтримки позичальників, майно яких було знищено або зазнало пошкоджень внаслідок збройної агресії російської федерації проти України.</p>
<p>Шановні колеги, можу ставити, так?</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України та деяких законодавчих актів України щодо підтримки позичальників, майно яких було знищено або зазнало пошкоджень внаслідок збройної агресії російської федерації проти України (реєстраційний номер законопроекту 7441-1).</p>
<p>Готові голосувати? Прошу народних депутатів голосувати.</p>
<p></p>
<p>16:49:27</p>
<p>За-265</p>
<p>Рішення прийнято. Закон прийнятий в цілому.</p>
<p>Шановні колеги, ще у нас два питання є, так. Це одна постанова по комітетах. Можна мені номер цієї постанови, да? 8256, так? Но мені би і назву ще її не завадило.</p>
<p>Шановні колеги, переходимо до проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 8256).</p>
<p>Я пропоную включити цю постанову до порядку денного сесії.</p>
<p>А, секундочку, перед тим, як ми приступимо до розгляду цієї постанови, заяви про конфлікт інтересів. Хто буде?</p>
<p>Будь ласка, Підласа Роксолана Андріївна. Заява про конфлікт інтересів. Задорожний, і після цього Шуляк. Будь ласка.</p>
<p></p>
<p>16:50:28</p>
<p>ПІДЛАСА Р.А.</p>
<p>Шановні колеги, доброго дня. Я цим публічно оголошую про наявність у мене конфлікту інтересів при розгляді наступного питання порядку денного номер 8124. І прошу внести це у протокол…</p>
<p></p>
<p>ГОЛОВУЮЧИЙ. 8256.</p>
<p></p>
<p>ПІДЛАСА Р.А. 8256. Прошу внести це у протокол пленарного засідання. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Шуляк. <i>(Шум у залі) </i>Чекайте, шановні колеги, дайте мені…</p>
<p></p>
<p>16:51:05</p>
<p>ШУЛЯК О.О.</p>
<p>Шановні колеги, цим публічно оголошую про наявність у мене конфлікту інтересів при розгляді наступного питання порядку денного 8256.</p>
<p></p>
<p>ГОЛОВУЮЧИЙ. Дякую.</p>
<p></p>
<p>ШУЛЯК О.О. І прошу це внести в протокол пленарного засідання.</p>
<p></p>
<p>ГОЛОВУЮЧИЙ. Шановні колеги, одну секундочку, одну секундочку. Будь ласка, Апарат, підійдіть сюди.</p>
<p>Я прошу, не розходьтесь, шановні колеги. Зараз ще дамо Задорожному.</p>
<p>Сергій Віталійович, підійдіть, будь ласка, сюди. Шановні колеги, одна хвилина перерви. Не розходьтесь, будь ласка, нам треба зрозуміти.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>16:53:42</p>
<p>ГОЛОВУЮЧИЙ. Даємо доручення зібратися терміново регламентному комітету зараз.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>16:53:49</p>
<p>ГОЛОВУЮЧИЙ. Шановні колеги, в нас є ще одне питання. Будь ласка, не розходьтеся, будь ласка, не розходьтеся.</p>
<p>Шановні народні депутати, відповідно до пункту 116 частини першої статті 85 Конституції України, статті 20 Закону України "Про Рахункову палату", статті 208 зі значком 2 Закону України "Про Регламент Верховної Ради України" Верховна Рада призначає на посади членів Рахункової палати.</p>
<p>Комітетом з питань бюджету проведено конкурс на заняття вакантної посади члена Рахункової палати. Згідно з частиною четвертою статті 20 Регламенту Верховної Ради України питання включається до порядку денного сесії позачергово без голосування.</p>
<p>Відповідно до Регламенту та рішення комітету пропонується наступний порядок розгляду цього питання. Доповідь від комітету – я перепрошую, я не можу так – доповідь від комітету – це провалення конкурсу, який був. Доповідь від Комітету з питань бюджету – до 3 хвилин, виступи від фракцій і груп – до 16 хвилин, 2 хвилини на фракцію. Проведення рейтингового голосування за допомогою електронної системи в алфавітному порядку по кожному кандидату окремо. Визначення одного кандидата з найбільшою кількістю голосів. Прийняття рішення за підсумком рейтингово голосування.</p>
<p>Переходимо до обговорення питання.</p>
<p>З процедури – Артур Герасимов, будь ласка.</p>
<p></p>
<p>16:55:10</p>
<p>ГЕРАСИМОВ А.В.</p>
<p>Якщо я правильно зрозумів, це обговорення цієї постанови по комітетам, правильно?</p>
<p></p>
<p>ГОЛОВУЮЧИЙ. Ні, постанова по комітетам наступна буде.</p>
<p></p>
<p>ГЕРАСИМОВ А.В. А, все, все, все.</p>
<p></p>
<p>ГОЛОВУЮЧИЙ. Постанова про комітети наступна буде.</p>
<p></p>
<p>ГЕРАСИМОВ А.В. Приймається.</p>
<p></p>
<p>ГОЛОВУЮЧИЙ. Тому, шановні народні депутати, переходимо до обговорення питання. До слова для доповіді запрошується голова підкомітету з питань державного фінансового контролю та діяльності Рахункової палати Ігор Федорович Молоток. Будь ласка.</p>
<p></p>
<p>16:55:41</p>
<p>МОЛОТОК І.Ф.</p>
<p>Шановні колеги депутати, шановний Руслан Олексійович, у зв'язку з звільненням 3 вересня 2020 року Яременка з посади члена Рахункової палати та відповідно до законодавчих вимог Комітетом з питань бюджету 18 вересня 2020 року оголошено конкурс на зайняття посади члена Рахункової палати.</p>
<p>До комітету надійшли документи від десяти кандидатів. З них один кандидат відмовився в подальшому від участі в конкурсі, тому в подальших заходах конкурсу приймають участь дев'ять кандидатів. Матеріали щодо всіх кандидатів з жовтня 2020 року розміщені на сайті Верховної Ради та на сайті Комітету з питань бюджету. Отримано результати спеціальної перевірки щодо всіх кандидатів у лютому 2021 року. У комітеті проведені співбесіди з кандидатами. Рішення комітету з детальною інформацією щодо проведення заходів конкурсу надано.</p>
<p>Зокрема Комітет з питань бюджету ухвалив рішення. Перше – затвердити висновки комітету щодо кожного з дев'яти кандидатів на посаду члена Рахункової палати, відповідно до яких щодо трьох кандидатів: Володін, Куненко, Нагурний виникає питання про їх відповідність вимозі статті 19 Закону "Про Рахункову палату" в частині володіння однією з офіційних мов Ради Європи, зважаючи на вказаний ними початковий рівень володіння англійською мовою, а також затвердити орієнтовний регламент розгляду Верховною Радою даного питання.</p>
<p>Друге. Направити Верховній Раді зазначене рішення комітету. Включити відповідні висновки комітету щодо кандидатів при цьому не додавати відомостей про кандидатів, визначені у статті 205 Регламенту Верховної Ради, оскільки копії відповідних документів розміщені на сайті Верховної Ради та на сайті Комітету з питань бюджету.</p>
<p></p>
<p>ГОЛОВУЮЧИЙ. Дякую.</p>
<p>Одну секундочку, колеги. Шановні колеги, прошу записатися на виступи від фракцій і груп, потім переходимо до голосування в алфавітному порядку за кожного кандидата і завершуємо, думаю, сьогоднішнє засідання, робимо перерву. Будь ласка, запишіться від фракцій і груп.</p>
<p>Будь ласка, Клименко Юлія Леонідівна, фракція "Голос".</p>
<p></p>
<p>17:00:05</p>
<p>КЛИМЕНКО Ю.Л.</p>
<p>Прошу передати слово Цабалю Володимиру.</p>
<p></p>
<p>ГОЛОВУЮЧИЙ. Володимир Цабаль, будь ласка.</p>
<p></p>
<p>17:00:12</p>
<p>ЦАБАЛЬ В.В.</p>
<p>Шановні колеги, хочу звернути увагу, що одна з функцій Верховної Ради – це контролююча функція. Крім того, що ми маємо закони приймати, ми маємо контролювати виконання законів, виконання державного бюджету, використання державних коштів. І Рахункова палата – це саме той інструмент Верховної Ради, який цим має займатися.</p>
<p>Але я хочу звернути увагу, що в нас Рахункова палата недоукомплектована вже дуже багато років, дуже довгий період. У нас зараз з 13 членів всього 8 членів Рахункової палати. Тобто ми самі як Верховна Рада відмовляємося частково від здійснення цієї функції, тобто ця функція здійснюється не до кінця.</p>
<p>Я закликаю колег, закликаю колег з монобільшості, давайте накінець вирішимо це питання. Вирішити це питання і давайте до кінця року нарешті зробимо так, щоб Рахункова палата стала функціональним органом, доукомплектуємо, щоб у нас було 13 членів Рахункової палати і щоб займалися тим, чим вони мають займатися, тобто контролем використання бюджетних коштів. Це дуже важлива функція, особливо зараз, коли ми розуміємо, що кожна копійка, яка неефективно використана, – це гроші, які ми недодаємо Верховній Раді. Тому, колеги, закликаю, щоб це сталося.</p>
<p>Дуже вам дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Юрченко Олександр Миколайович, депутатська група "Відновлення України". Прошу.</p>
<p></p>
<p>17:01:45</p>
<p>ЮРЧЕНКО О.М.</p>
<p>Колеги, переходимо до голосування.</p>
<p></p>
<p>ГОЛОВУЮЧИЙ. Прекрасно.</p>
<p>Нестор Іванович Шуфрич, платформа "За життя і мир".</p>
<p></p>
<p>17:01:54</p>
<p>ШУФРИЧ Н.І.</p>
<p>Питання абсолютно зрозуміле. Треба швидше визначатися.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до рейтингового голосування в алфавітному порядку по кожному...</p>
<p>А, Артур Володимирович. Перепрошую, Артур Володимирович, "Європейська солідарність".</p>
<p></p>
<p>17:02:15</p>
<p>ГЕРАСИМОВ А.В.</p>
<p>Шановний Руслане Олексійовичу, шановні колеги! Я думаю, що це в нас сьогодні друга серія відносно Рахункової палати, можливо, навіть буде зараз третя, тому не сильно думайте, що зараз засідання закінчиться.</p>
<p>Що стосується цього голосування, то, колеги, насправді Рахункова палата зараз працює, вона реально працює і видає звіти. Наскільки я розумію, те, що я побачив сьогодні, навпаки, з боку влади відбувається певний тиск і певні дії, які, навпаки, намагаються цю Рахункову палату поставити під тотальний контроль, щоб заборонити їм перевіряти те, що вона перевіряє і які звіти вона видає. Тому те, що ви зараз, скажімо так, оці кроки робимо, я думаю, що… Скажімо так, вони не націлені на те, щоб підвищити ефективність роботи Рахункової палати, бо вона і так зараз працює ефективно. На що вони націлені, я думаю, ми в найближчому майбутньому побачимо, але це точно не стосується ефективної її роботи.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Тепер, шановні колеги, переходимо до рейтингового голосування в алфавітному порядку по кожному кандидату окремо. Я буду назвати прізвище, ім'я, по батькові кандидата, а ви визначаєтесь щодо підтримки цієї кандидатури.</p>
<p>Володін Артем Вікторович. Прошу голосувати.</p>
<p></p>
<p>17:03:45</p>
<p>За-19</p>
<p>Дудкін Олег Миколайович. Прошу голосувати.</p>
<p></p>
<p>17:04:05</p>
<p>За-16</p>
<p>Клименко Кирило Олегович. Прошу голосувати.</p>
<p></p>
<p>17:04:26</p>
<p>За-13</p>
<p>Куненко Валентина Павлівна. Прошу голосувати.</p>
<p></p>
<p>17:04:45</p>
<p>За-8</p>
<p>Мазярчук Віктор Миколайович. Прошу голосувати.</p>
<p></p>
<p>17:05:03</p>
<p>За-26</p>
<p>Нагурний Ростислав Володимирович. Прошу голосувати.</p>
<p></p>
<p>17:05:22</p>
<p>За-10</p>
<p>Наумова Олена Олександрівна. Прошу голосувати.</p>
<p></p>
<p>17:05:40</p>
<p>За-20</p>
<p>Ставська Лілія Станіславівна. Прошу голосувати.</p>
<p></p>
<p>17:06:01</p>
<p>За-16</p>
<p>І Чугунов Ігор Якович. Прошу голосувати.</p>
<p></p>
<p>17:06:19</p>
<p>За-15</p>
<p>Шановні колеги, зараз відповідно до статті 208 зі значком 2 Регламенту Верховної Ради України буде поставлена на голосування кандидатура, яка набрала за підсумками рейтингового голосування найбільшу кількість голосів.</p>
<p>Ставлю на голосування пропозицію про призначення членом Рахункової палати Мазярчука Віктора Миколайовича. Прошу голосувати.</p>
<p></p>
<p>17:07:00</p>
<p>За-41</p>
<p>Рішення не прийнято.</p>
<p>Шановні народні депутати, відповідно до статті 208 зі значком 2 Регламенту Верховної Ради України прошу Комітет з питань бюджету оголосити повторний конкурс на зайняття вакантної посади члена Рахункової палати.</p>
<p>Дякую, шановні колеги.</p>
<p>Шановні колеги, завершальна Постанова про комітети готова? Не готова. Я правильно розумію?</p>
<p>Шановні колеги, одну секундочку, зараз запитаємо, чи є рішення комітету.</p>
<p>Шановні колеги, давайте, ми сподіваємося, що буде, ми поки не заходимо в питання, але давайте колеги оголосять про конфлікт інтересів 8256, якщо буде голосування. Ну, ми ще ж в нього не заходимо.</p>
<p>Будь ласка, ще раз, Роксолана Юріївна, на біс. Роксолана Андріївна. Перепрошую.</p>
<p></p>
<p>17:08:16</p>
<p>ПІДЛАСА Р.А.</p>
<p>Зараз, секундочку. Вибачте. 8256, так?</p>
<p></p>
<p>ГОЛОВУЮЧИЙ. Вірно.</p>
<p></p>
<p>ПІДЛАСА Р.А. Шановні колеги, доброго дня ще раз! Я хочу ще раз оголосити публічно про наявність у мене конфлікту інтересів при розгляді наступного питання порядку денного № 8256 і прошу внести це у протокол пленарного засідання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Шуляк Олена Олексіївна, 8256 Постанова, конфлікт інтересів. Будь ласка.</p>
<p></p>
<p>17:08:53</p>
<p>ШУЛЯК О.О.</p>
<p>Шановні колеги, оголошую публічно про конфлікт інтересів, Постанова 8256.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Задорожний, 8256. Задорожний, будь ласка.</p>
<p></p>
<p>17:09:15</p>
<p>ЗАДОРОЖНИЙ А.В.</p>
<p>Заявляю про наявність у мене конфлікту інтересів, тому брати участь в голосуванні не буду.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, всі, хто мав, заявили конфлікт інтересів? Ми можемо спробувати зайти в це питання.</p>
<p>Шановні колеги, я ставлю пропозицію, займіть свої місця, внести до порядку денного проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев'ятого скликання" (реєстраційний номер 8256).</p>
<p>Готові голосувати? Прошу народних депутатів голосувати</p>
<p></p>
<p>17:10:08</p>
<p>За-215</p>
<p>Все, нема потенціалу. Хто біг, не добіг, чай важливіше.</p>
<p>Шановні колеги, запити – Олександр Сергійович, і після цього робимо перерву. Завтра ми вже не збираємося. Я дякую сьогодні за плідну роботу, шановні колеги.</p>
<p>Будь ласка, Олександр Сергійович.</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>17:10:29</p>
<p>ГОЛОВУЮЧИЙ. До оголошення на пленарному засіданні Верховної Ради України внесено 16 депутатських запитів. З них до Президента – нуль; до органів Верховної Ради – нуль; до Кабінету Міністрів – 3; до керівників інших органів державної влади та місцевого самоврядування – 11; до керівників підприємств, установ, організацій, розташованих на території України незалежно від їх підпорядкування та форм власності – 2.</p>
<p>Запит Антона Яценка до Уманського міського голови щодо надання інформації та копій документів стосовно переліку квартир, які перебувають у комунальній власності Уманської міської ради.</p>
<p>Антона Яценка до Уманського міського голови щодо надання копій документів, стосовно прийнятих програм та рішень Уманською міською радою.</p>
<p>Антона Яценка до Уманського міського голови щодо надання інформації про юридичну особу – комунальне некомерційне підприємство "Уманська центральна міська лікарня" Уманської міської ради.</p>
<p>Антона Яценка до Уманського міського голови щодо надання інформації про проведення національно-патріотичного заходу "Вишкіл молодого захисника" для ліцеїстів – старшокласників.</p>
<p>Антона Яценка до Уманського міського голови щодо надання інформації про виділення коштів з місцевого бюджету Уманської міської територіальної громади в сумі понад тринадцять мільйонів гривень на забезпечення обороноздатності нашої держави.</p>
<p>Антона Яценка до Уманського міського голови одо надання інформації стосовно кількості внутрішньо переміщених осіб, розміщених для тимчасового проживання на території Уманської міської територіальної громади протягом лютого-листопада 2022 року.</p>
<p>Антона Яценка до Голови Національної поліції України, Генерального прокурора щодо взяття під особистий контроль ходу досудового розслідування у кримінальному провадженні № 42022252100000076 від 28 жовтня 2022 року, за ознаками кримінального правопорушення, передбаченого частиною першої статті 366 КК України.</p>
<p>Антона Яценка до начальника Уманської районної військової адміністрації Черкаської області щодо надання інформації стосовно кількості внутрішньо переміщених осіб, розміщених для тимчасового проживання на території населених пунктів Уманського району Черкаської області протягом лютого-листопада 2022 року.</p>
<p>Михайла Бондаря до голови правління акціонерного товариства "Державний ощадний банк України" щодо збереження роботи відділення Ощадбанку по вулиці І.Богуна, 72, місто Броди Львівської області.</p>
<p>Юлії Яцик до директора - розпорядника Фонду гарантування вкладів фізичних осіб про надання інформації та копій документів.</p>
<p>Групи народних депутатів (Яценка, Касая та інших. Всього 4 депутати) до Голови Національної поліції України, міністра внутрішніх справ України, тимчасово виконуючого обов'язки Голови Служби безпеки України щодо взяття під особистий контроль, забезпечення швидкого, повного та неупередженого досудового розслідування у кримінальному провадженні за фактами підроблення висновку медико-соціальної експертної комісії щодо встановлення групи інвалідності з метою ухилення від призову на військову службу під час мобілізації.</p>
<p>Сергія Дунаєва до Першого віце-прем’єр-міністра України - міністра економіки України про надання інформації щодо індустріальних (промислових) парків.</p>
<p>Михайла Бондаря до міністра оборони України щодо організації зустрічі між представниками Міністерства оборони України та Української Добровольчої Армії для врегулювання питання статусу бійців Української Добровольчої Армії.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>17:13:20</p>
<p>ГОЛОВУЮЧИЙ. Дякую, Олександре Сергійовичу.</p>
<p>Шановні народні депутати, розгляд питань порядку денного на сьогодні завершений. Дякую всім за плідну роботу.</p>
<p>Зараз я оголошую перерву в нашому пленарному засіданні. Про час і місце його наступного продовження вам буде повідомлено. Прошу не поширювати інформацію щодо його початку.</p>
<p>Разом переможемо і слава Україні!</p>
