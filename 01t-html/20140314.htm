Стенограма пленарного засідання
14 березня 2014
&nbsp;
<p align=center>ЗАСІДАННЯ ДЕСЯТЕ</p>
<p align=center>Сесійний зал Верховної Ради України</p>
<p align=center>14 березня 2014 року, 10 година</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ.&nbsp; Доброго дня,&nbsp; шановні народні депутати,&nbsp;&nbsp; гості та запрошені Верховної Ради&nbsp; України. Прошу народних депутатів підготуватися до реєстрації. Прошу ввімкнути систему "Рада".</p>
<p>10:02:15</p>
<p>В залі зареєстровано 261 народний депутат.</p>
<p>Ранкове засідання Верховної Ради&nbsp; України оголошую відкритим.</p>
<p>Шановні народні депутати, сьогодні день народження народних депутатів Фаєрмарка Сергія Олександровича, Шаповалова&nbsp; Юрія Анатолійовича і Шатворяна&nbsp; Вілена Григоровича. <i>&nbsp;</i></p>
<p>Шановні народні депутати, хочу вас повідомити&nbsp; про те, що вчора відбулися трагічні події в&nbsp; Україні, на превеликий жаль,&nbsp;&nbsp; вчора ми знову маємо втрати і людські смерті.</p>
<p>Я попрошу Олега&nbsp; Тягнибока зараз проінформувати&nbsp; народних депутатів про ті події, які відбувалися. Прошу, Олег Тягнибок.</p>
<p>&nbsp;</p>
<p>10:03:11</p>
<p>ТЯГНИБОК О.Я.</p>
<p>Шановне товариство,&nbsp; шановні народні депутати&nbsp;&nbsp; України! Та ситуація, яка зараз відбувається на теренах великої України, зокрема вчора ті події, які відбулися&nbsp; в Донецькій області, вони вимагають просто негайної реакції української влади, українського парламенту.</p>
<p>Московська агентура, бойовики, жулики сьогодні знаходяться в багатьох областях&nbsp; України. Наші донецькі активісти, "свободівці" надали інформацію про адреси перебування і прожиття бойовиків, які були завезені зі сторони Російської Федерації, тих бойовиків, які вчора напали на мирний мітинг українців, донецьких патріотів, які організовували в Донецьку з метою демонстрації того, що ми хочемо миру, ми не хочемо війни, ми хочемо політичного розв'язання того конфлікту, який сьогодні виник на теренах України. На превеликий жаль, правоохоронні органи бездіяли, на превеликий жаль, правоохоронці, які, очевидно, ще думають, що вони служать старій системі, вони відкрили коридор і пустили тих бандюків, які були озброєні із заточеною арматурою, фінками і іншими тюремними всякими зброями і просто, як свиней, різали людей. Загинуло декілька доннечан, загинув зарізаний тими бандюками керівник прес-служби Донецької обласної організації Всеукраїнського об'єднання "Свобода", помічник-консультант народного депутата України нашого колеги Михайла Блавацького, Дмитро Чернявський. На превеликий жаль, медикам не вдалося його врятувати. Загинуло так само кілька інших людей.</p>
<p>Товариство, треба зупиняти ту вакханалію, яка чиниться під керівництвом Кремля тут у нас в Україні. Треба негайно закривати кордони, щоб не проникала ця агентура. Треба негайно проводити люстрацію і викидати всю ту московську агентуру, яка впродовж останніми роками просто напічкувалася в правоохоронні органи, в Службу безпеки України, в керівництво місцевих органів влади. Якщо ми зараз не прореагуємо, ми вже знаємо, що є велика біда в нашій державі, але, якщо зараз негайно ми не прореагуємо, це буде не просто велика біда, це буде велика трагедія української нації і українського суспільства, українського народу.</p>
<p>Я пропоную зараз хвилиною мовчання вшанувати пам'ять тих загиблих доннечан, які просто хотіли миру і злагоди.</p>
<p><i>(Хвилина мовчання)</i></p>
<p>Дякую. Герої не вмирають! Слава Україні!</p>
<p>&nbsp;</p>
<p>ГОЛОВУЮЧИЙ. Шановні народні депутати! Я перепрошую, дозвольте, дозвольте,&nbsp; ми вже оголосили це, ми не відкриваємо зараз дискусію з цього питання, я думаю, що все це зрозуміло. Пане Яворівський, я зрозумів, дозвольте зараз, дозвольте ми перейдемо до порядку денного.</p>
<p>Сьогодні у нас за порядком денним відповідно до статті 25 Закону "Про Регламент Верховної Ради", у п’ятницю у нас оголошення депутатських запиті.</p>
<p>Перед оголошенням депутатських запитів проінформую Верховну Раду, що згідною з поданою заявою та відповідно до частини 3 статті 60 Закону "Про Регламент Верховної Ради України", повідомляє про своє входження до депутатської групи "Економічний розвиток" Стоян Олександр Миколайович.</p>
<p>І наступне оголошення. Відповідно до статті 60 Регламенту Верховної Ради України повідомляє про створення у Верховній Раді України 7 скликання міжфракційного депутатського об'єднання "Платформа реформ". Співголовами міжфракційного депутатського об'єднання "Платформа реформ" обрано народних депутатів України: Дерев'янка Юрія Богдановича, Різаненка Павла Олександровича, Благодира Юрія Анатолійовича, Сиротюка Юрія Миколайовича і Шевченка Андрія Віталійовича.</p>
<p>Шановні народні депутати!&nbsp; Дозвольте оголосити депутатські запити, що надійшли:</p>
<p>Романа Ілика до виконуючого обов'язки Президента України щодо надання статусу національного Державному історико-культурному заповіднику "Нагуєвичі".</p>
<p>Шановні народні депутати! Прошу проголосувати поіменно за підтримку цього запиту. Прошу голосувати.</p>
<p>&nbsp;</p>
<p>10:08:38</p>
<p>За-166</p>
<p>Дякую. Ставлю на голосування про направлення Президенту України цього запиту. Прошу голосувати.</p>
<p>&nbsp;</p>
<p>10:09:00</p>
<p>За-159</p>
<p>Рішення&nbsp; не прийнято.</p>
<p>Омеляна Парубка<a name=s1></a> до виконуючого обов'язки Генерального прокурора України про вжиття заходів для вирішення питання щодо бездіяльності працівників прокуратури Корсунь-Шевченківського району Черкаської області.</p>
<p>Віктора Развадовського до Прем'єр-міністра України щодо фінансування, за рахунок бюджетних коштів, добудови підвідного газопроводу до села Велика Козара Романівського району Житомирської області.</p>
<p>Віктора Развадовського до Прем'єр-міністра України щодо сприяння у виділенні субвенції на соціально-економічний розвиток Житомирському, Любарському, Романівському, Чуднівському районам Житомирської області.</p>
<p>Сергія Гордієнка до Прем'єр-міністра України, Міністра соціальної політики України щодо необхідності внесення змін у нормативні документи, які регулюють питання поховання померлих (загиблих) осіб, які мають особливі заслуги перед Батьківщиною, учасників бойових дій і інвалідів війни та в документи, що регулюють виконання безоплатних капітальних ремонтів будинків (квартир) інвалідам війни та членам сімей загиблих (померлих) ветеранів війни.</p>
<p>Володимира Дудки до Міністра охорони здоров'я України щодо невідкладної перевірки ситуації із державними закупівлями лікувального харчування хворим на фенілкетонурію дітям.</p>
<p>Сергія Гриневецького до Прем'єр-міністра України щодо стану збереження природних комплексів Куяльницького лиману.</p>
<p>Сергія Гриневецького до Прем'єр-міністра України щодо завершення будівництва ділянки траси "Північ-Південь" у місті Одесі.</p>
<p>Лідії Котеляк до виконуючого обов'язки Генерального прокурора України щодо проведення прокурорської перевірки стосовно дотримання законодавства про природно-заповідний фонд в Автономній Республіці Крим.</p>
<p>Анатолія Гончарова до Прем'єр-міністра України щодо відновлення ліфтового господарства міста Горлівка Донецької області.</p>
<p>Анатолія Гончарова до Міністра освіти і науки України щодо фінансування закладів освіти міста Горлівка Донецької області.</p>
<p>Сергія Терьохіна до Генеральної прокуратури України про факти порушення норм чинного законодавства України щодо встановлення малих архітектурних форм на територіях прилеглих до корпусів Національного університету біоресурсів та природокористування України і Національного університету імені Тараса Шевченка та притягнення до відповідальності чиновників Київської міської державної адміністрації, які незаконно надали дозвіл на встановлення малих архітектурних форм біля навчальних закладів Голосіївського району міста Києва.</p>
<p>Якова Безбаха до Голови Верховної Ради України, Кабінету Міністрів України, Державної санітарно-епідеміологічної служби України, Державної ветеринарної та фітосанітарної служби України, Державної архітектурно-будівельної інспекції України, Державної екологічної інспекції України, Міністерства екології та природних ресурсів України, Міністерства охорони здоров'я України щодо можливого порушення екологічного законодавства у Самарському районі міста Дніпропетровська.</p>
<p>&nbsp;Якова Безбаха до Голови Верховної Ради України, Уповноваженого Верховної Ради України з прав людини, Кабінету Міністрів України, Генеральної прокуратури України, Міністерства внутрішніх справ України, Міністерства оборони України щодо необхідності контролю розгляду кримінальної справи.</p>
<p>&nbsp;Оксани Калетник до виконуючого обов'язки Генерального прокурора України щодо вжиття заходів для виконання рішення Могилів-Подільського міськрайонного суду "Про відновлення роботи в місті Могилів-Подільському міської бібліотеки для юнацтва, міської бібліотеки для дітей імені Тельнюка, Могилів-Подільських міських бібліотек №1, №2 та №3" та поновленні на роботі 5 працівників, яких в результаті протизаконних дій було звільнено.</p>
<p>&nbsp;Оксани Калетник до виконуючого обов'язки Генерального прокурора України щодо проведення перевірки фактів самовільного присвоєння владних повноважень та невиконання судових рішень.</p>
<p>&nbsp;Володимира Дудки до Прем'єр-міністра України щодо недопущення скорочення фінансування заходів Загальнодержавної програми "Національний план дій щодо реалізації Конвенції ООН про права дитини" на період до 2016 року, яка забезпечує лікування дітей, хворих на дев'ять рідкісних захворювань.</p>
<p>&nbsp;Олександра Фищука до Прем'єр-міністра України щодо скасування розпорядження Кабінету Міністрів України "Про передачу цілісних майнових комплексів державних лісогосподарських підприємств до сфери управління Державного агентства лісових ресурсів" від 3 липня 2013 року №584.</p>
<p>&nbsp;Руслана Сольвара до Уповноваженого Верховної Ради України з прав людини, Генеральної прокуратури України, Міністерства внутрішніх справ України, Міністерства юстиції України, Державної виконавчої служби України стосовно необхідності проведення всебічної перевірки обставин щодо невиконання судового рішення, ухваленого на користь Алли Булавко.</p>
<p>&nbsp;Руслана Сольвара до Кабінету Міністрів України, Міністерства інфраструктури України, Державної адміністрації залізничного транспорту України&nbsp; щодо необхідності перегляду деяких нормативно-правових актів з питань організації роботи працівників, які обслуговують пасажирські поїзди.</p>
<p>&nbsp;Льва Миримського до Генеральної прокуратури України щодо неправомірних дій депутата Сімферопольської міської ради Анатолія Петрова відносно незаконного зайняття ним службового приміщення, розташованого за адресою: вулиця Першотравнева, 3, квартира 15 в місті Сімферополі, бездіяльності посадових осіб комунального підприємства Житлово-комунальної організації Київського району міста Сімферополя та виконавчого комітету Сімферопольської міської ради.</p>
<p>Романа Ванзуряка до першого віце-прем'єр-міністра України про скасування безпідставних вимог Державної міграційної служби щодо надання документів та сплати платежів при оформленні та видачі паспорта громадянина України для виїзду за кордон, не передбачених законом України.</p>
<p>Артура Палатного до виконуючого обов'язки Генерального прокурора України щодо боротьби з корупцією та притягнення до відповідальності екс-посадовців вищих органів влади, Януковича.</p>
<p>Сергія Гордієнка до виконуючого обов'язки Генерального прокурора України, міністра внутрішніх справ України, голови Державної інспекції України з питань праці, голови Полтавської обласної державної адміністрації щодо захисту інтересів працівників Товариства з обмеженою відповідальністю "Яромир - Агро" Оржицького району Полтавської області в питаннях виплати боргів із заробітної та орендної плати з використання земельних паїв.</p>
<p>Ігоря Мірошниченка до виконуючого обов'язки Генерального прокурора України, голови Служби безпеки України, міністра юстиції України стосовно заборони громадських та політичних організацій, дії яких спрямовані на порушення суверенітету і територіальної цілісності держави, підрив її безпеки та розпалювання міжнаціональної, расової, релігійної ворожнечі.</p>
<p>Олександра Фищука до Прем'єр-міністра України щодо прискорення облаштування автомобільних пунктів пропуску "Красноїльськ", "Руська", "Дяківці" через державний кордон та надання їм статусу міжнародних.</p>
<p>Романа Ілика до голови Державного агентства автомобільних доріг України щодо незадовільного експлуатаційного стану автомобільних доріг загального користування місцевого значення у Дрогобицькому районі Львівської області.</p>
<p>Едуарда Леонова до Прем'єр-міністра України, виконуючого обов'язки Генерального прокурора України, Голови Служби безпеки України, міністра внутрішніх справ України щодо невідкладної перевірки корупційної діяльності директора Департаменту культурної спадщини та культурних цінностей Міністерства культури України Андрія Вінграновського.</p>
<p>Едуарда Леонова до Прем'єр-міністра України, виконуючого обов'язки Генерального прокурора України, міністра внутрішніх справ України, голови Служби безпеки України щодо відкритих закликів до сепаратизму депутатів Верховної Ради Автономної Республіки Крим та закликів, що становлять загрозу територіальній цілісності та конституційному ладу України.</p>
<p>Віталія Журавського до Прем'єр-міністра України щодо завершення будівництва поліклініки на 300 відвідувань за зміну по вулиці Присутственній, 9, у місті Радомишлі.</p>
<p>Валерія Чернякова до виконуючого обов'язки Генерального прокурора України, Державної казначейської служби України щодо завдання збитків державі посадовими особами органів державної влади Харківської області у розмір більш як 2 мільйонів гривень 340 тисяч гривень.</p>
<p>Валерія Чернякова до виконуючого обов'язки Генерального прокурора України щодо незаконного будівництва контролюючими та правоохоронними органами Закарпатської області.</p>
<p>Андрія Міщенка до Прем'єр-міністра України щодо фактів службового недбальства керівників Державної митної служби України, які призвели до щорічних утрат надходжень державного бюджету у розмірі 10 мільярдів гривень.</p>
<p>Андрія Міщенка до виконуючого обов'язки Генерального прокурора України щодо фактів здійснення колишніми керівниками Міністерства доходів і зборів України фінансового тиску, вимагання хабарів та фальсифікації кримінальних справ.</p>
<p>Василя Петьовки до виконуючого обов'язки Генерального прокурора України щодо зловживань директором Державного підприємства "Брустурянське державне лісогосподарське мисливське господарство".</p>
<p>Тетяни Слюз до віце-прем'єр-міністра України – Міністра регіонального розвитку, будівництва та житлово-комунального господарства України щодо усунення антисанітарного та аварійного стану вигрібних ям у місті Прилуки.</p>
<p>Тетяни Слюз до виконуючого обов'язки Генерального прокурора України щодо вжиття заходів прокурорського реагування за фактами незаконних дій органів досудового слідства під час здійснення кримінального провадження.</p>
<p>Вікторії Булах до виконуючого обов'язки Генерального прокурора України стосовно вжиття заходів прокурорського реагування для захисту прав та законних інтересів жителів села Слобода Буринського району Сумської області.</p>
<p>Вікторії Булах до Прем'єр-міністра України стосовно вжиття невідкладних дій щодо фінансування заходу, передбаченого Постановою Верховної Ради України "Про відзначення 75-річчя утворення Сумської області" у частині проведення реконструкції та ремонту комунального закладу "Охтирський міський центр культури і дозвілля".</p>
<p>Ярослава Дубневича до голови Львівської обласної державної адміністрації, Львівського міського голови щодо створення умов для тимчасового проживання громадян України, мешканців Півдня та Сходу, у місті Львові та на Львівщині.</p>
<p>Ярослава Дубневича до голови Львівської обласної ради щодо створення умов для тимчасового проживання громадян України, мешканців Півдня та Сходу, на території Львівщині.</p>
<p>Ігоря Мірошниченка та Олександра Мирного до виконуючого обов'язки Генерального прокурора України, Міністра юстиції України щодо відсторонення керуючого санацією Єлизавети Лісниченко від розпорядження майном Відкритого акціонерного товариства "SELMI" та притягненні її до кримінальної відповідальності.</p>
<p>Олега Панькевича до віце-прем'єр-міністра України Олександра Сича щодо розсекречення радянських архівів.</p>
<p>Володимира Яворівського до голови Київської міської державної адміністрації щодо увіковічення пам'яті загиблих Героїв України, які віддали своє життя під час протистоянь на Майдані, &nbsp;а саме –&nbsp; підготовки проекту рішення Київської міської ради про перейменування вулиці Інститутської у місті Києві на вулицю Небесної сотні.</p>
<p>Володимира Яворівського до голови Київської міської державної адміністрації з приводу заборони продажу алкогольних напоїв та тютюнових виробів закладами торгівлі, що розташовані у радіусі 300 метрів від навчальних закладів Деснянського району міста Києва, задля збереження здоров'я підростаючого покоління та забезпечення громадського порядку.</p>
<p>Василя Самойленка до виконуючого обов'язки Генерального прокурора України про безпідставне затягування розгляду кримінальної справи за фактом рейдерського захоплення Відкритого акціонерного товариства "Житомирводбуд".</p>
<p>Олександра Мирного та Ігоря Мірошниченка до міністра внутрішніх справ України, виконуючого обов'язки міністра закордонних справ України, голови Служби безпеки України, голови Державної прикордонної служби України, голови Державної міграційної служби України щодо заборони в'їзду на територію України відомим російським акторам, артистам та іншим представникам культури, які публічно підтримують військову агресію та дії Президента Російської Федерації Володимира Путіна, направлені на знищення цілісності держави України та українського народу.</p>
<p>Віталія Журавського до Прем'єр-міністра України щодо виділення коштів на завершення будівництва мосту через річку Ірша в селі Рижани Володарськ-Волинського району Житомирської області.</p>
<p>Сергія Фаєрмарка до прокурора Одеської області, виконуючого обов’язки Одеського міського голови щодо порушень прав громадян на вільний доступ до моря в місті Одесі.</p>
<p>Богдана Бенюка до міністра внутрішніх справ України, виконуючого обов'язки міністра оборони України, голови Державної прикордонної служби України, голови Служби безпеки України щодо забезпечення соціального та матеріального захисту осіб, які служать (працюють) на території Криму.</p>
<p>Шановні народні депутати, це всі депутатські запити, які надійшли. Переходимо до порядку денного нашої роботи.</p>
<p>Шановні народні депутати, перелік питань сьогоднішнього обговорення у вас є, я прошу підготувати… Прошу секретаріат запросити депутатів до сесійної зали.&nbsp;</p>
<p>Шановні народні депутати, на ваш розгляд вноситься проект Закону (реєстраційний номер 4440) про внесення змін до Кодексу адміністративного судочинства України щодо компетенції Верховного Суду України. Цей законопроект є новим, надзвичайно важливим з огляду на ситуацію в судовій царині України. Його нам треба включити до порядку денного для оголошення.</p>
<p>Я бачу, що сесійна зала є зараз напівпорожньою. Це означатиме, що в нас не буде кворуму для голосування. Отож, я ще раз буду просити всіх народних депутатів повернутися до сесійної зали з огляду на те, що ми починаємо зараз наше голосування. Важливість ситуації в Україні є надзвичайна. Тому я прошу народних депутатів максимально сконцентрувати свою роботу і зайти до сесійної зали.</p>
<p>Прошу Секретаріат ще раз запросити всіх народних депутатів до сесійної зали.</p>
<p>Шановні народні депутати, давайте ми може порадимося. Поки ми тоді підійдемо до другого читання, у нас по порядку денному. Я надіюсь, що ми розпочнемо друге читання, якраз всі народні депутати підійдуть.&nbsp; Не буде заперечень? Не буде. Дякую.</p>
<p>Отож, вашій увазі пропонується проект Закону (реєстраційний номер 2143) про внесення змін до Господарського та Цивільного кодексів України щодо обмеження максимального строку подання вимог кредиторів.</p>
<p>Я доповідача, прошу голову Комітету з питань економічної політики Іванчука Андрія Володимировича.&nbsp; Є Іванчук? Андрію Володимировичу, це є реєстраційний номер, для вас, 2143. Друге читання.</p>
<p>&nbsp;</p>
<p>10:24:20</p>
<p>ІВАНЧУК А.В.</p>
<p>Доброго дня, шановний головуючий! Шановні народні депутати! На ваш розгляд виноситься законопроект 2143, в якому основним пунктом і лейтмотивом вносяться зміни до статті 60 Господарського кодексу України. Пропонується автором законопроекту зменшити максимальний строк подання кредиторами заяв по своїм вимогам юридичних осіб з 6 місяців до 3 місяців.</p>
<p>Даний законопроект пройшов процедуру другого читання і ні жодної поправки не надійшло. Тому пропоную проголосувати за даний законопроект в цій редакції без порівняльної таблиці за основу і в цілому. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. У нас поправок немає. Шановне товариство, можемо ставити на голосування? Нема заперечень? До вашої уваги законопроект (№ 2143) про внесення змін до Господарського та Цивільного кодексів України щодо обмеження максимального строку подання вимог кредиторів –&nbsp; приймається в другому читанні в цілому в редакції першого читання.</p>
<p>Шановні народні депутати, прошу голосувати. Прошу включити систему "Рада".</p>
<p>&nbsp;</p>
<p>10:25:56</p>
<p>За-185</p>
<p>Рішення не прийнято.</p>
<p>Які є пропозиції? Голова комітету, прошу, ваша пропозиція?</p>
<p>&nbsp;</p>
<p>10:26:08</p>
<p>ІВАНЧУК А.В.</p>
<p>Шановний головуючий, я вважаю, що Верховна Рада визначилася по даному законопроекту, не потрібно ніяких дискусій.</p>
<p>&nbsp;</p>
<p>ГОЛОВУЮЧИЙ. Дякую. Прошу по фракціях показати.&nbsp;</p>
<p>Партія Регіонів – 0, "Батьківщина" – 60, "УДАР Віталія Кличка" – 21, "Суверенна європейська Україна" – 24, "Економічний розвиток" – 25, ВО "Свобода" – 31, Компартія – 0, позафракційні – 24. Дякую.</p>
<p>Вашій увазі пропонується проект Закону (реєстраційний номер 2484) про внесення змін до деяких законів України щодо включення відомостей про діючих юридичних осіб та фізичних осіб - підприємців до Єдиного державного реєстру (друге читання).</p>
<p>Доповідач – голова Комітету з питань підприємництва, регуляторної та антимонопольної політики Кужель Олександра Володимирівна. Прошу до слова.</p>
<p>&nbsp;</p>
<p>10:27:26</p>
<p>КУЖЕЛЬ О.В.</p>
<p>Доброго дня! Пане головуючий, у мене до вас пропозиція. Щодо попереднього закону, який є європейською нормою, щодо закону, який я зараз буду доповідати, робити тут практику, яка в нас вже була в Верховній Раді. Прослухати їх,&nbsp; а потім на наступній сесії проголосувати ці рішення як уже розглянуті. Я прошу це процедурне питання поставити… Ви про Регламент, шановний пане комуніст, згадайте, коли ви вчора підписали в Криму, що Компартія підтримує референдум в Криму. Так згадуйте Регламент і Конституцію України.</p>
<p>Як будемо приймати рішення? Я пропоную Верховній Раді процедурне питання проголосувати: прослухати питання, а голосувати на сесії, коли буде достатня кількість. Сигнальне голосування може бути, так.</p>
<p>&nbsp;</p>
<p>ГОЛОВУЮЧИЙ. Гаразд. Прошу доповідайте, ми тоді порадимося з сесійною залою.</p>
<p>&nbsp;</p>
<p>КУЖЕЛЬ О.В. По цьому законопроекту&nbsp; буквально хвилина. Він до другого &nbsp;читання&nbsp; не має жодної&nbsp; поправки – це є&nbsp; процедурне питання. Для того, щоб зняти, не було можливості звертатись&nbsp; влади і штрафувати&nbsp; підприємців, які добровільно не внесені в реєстр&nbsp; реєстрації підприємств, зняти&nbsp;&nbsp; ці обмеження як 2004 рік і дати можливість людям&nbsp; добровільно записуватись до реєстру юридичних та фізичних осіб. Крапка.</p>
<p>Немає жодної&nbsp; поправки до другого читання.</p>
<p>&nbsp;</p>
<p>ГОЛОВУЮЧИЙ. Дякую. Прошу сідати. <i>(Шум у залі) </i>Я почув вас, я почув&nbsp; пропозицію.</p>
<p>Є пропозиція автора, голови&nbsp; комітету, щодо сигнального голосування з цього законопроекту.&nbsp; Враховуючи прохання голови комітету, вашій увазі пропонується сигнальне голосування&nbsp; проекту Закону&nbsp; (реєстраційний номер 2484) про внесення змін до деяких законів&nbsp; України щодо включення відомостей про діючих юридичних осіб та фізичних осіб - підприємців до&nbsp;&nbsp; Єдиного державного реєстру.</p>
<p>Прошу народних депутатів голосувати. Прошу&nbsp; включити систему "Рада".</p>
<p>&nbsp;</p>
<p>10:30:06</p>
<p>За-183</p>
<p>Отож, ми зараз бачимо, що ставити на позитивне рішення немає сенсу.</p>
<p>Тоді з пропозиції зараз голови комітету голосування якісне ми перенесемо наступного… <i>(Шум у залі) </i>&nbsp;Дякую. Пошлюсь.&nbsp; Пошлюсь.</p>
<p>Шановні народні депутати, розуміючи про складність сьогоднішнього дня, і може питання щодо дострокових місцевих виборів об'єднає сесійну залу? Адже кількість голосів є. Давайте ми спробуємо все-таки проголосувати це питання,&nbsp;&nbsp; яке не виникає якихось застережень. Чи є у нас голова Комітету з питань державного будівництва та місцевого самоврядування?</p>
<p>Шановні народні депутати, чи є в когось заперечення, щоб ми зараз розглянули питання, яке може все-таки дати можливість сесійній залі об'єднатися і робити позитивні і якісні голосування? Я маю на увазі призначення окремих позачергових місцевих виборів. Можемо, так? Можемо ставити. Князевичу включіть, будь ласка, мікрофон.</p>
<p>&nbsp;</p>
<p>10:32:00</p>
<p>КНЯЗЕВИЧ Р.П.</p>
<p>Дякую, Руслан Володимирович. Шановні колеги, ми можемо звичайно це робити, але якщо ми повністю і стовідсотково переконані, що ми будемо голосувати. Тому що ми з вами домовилися, що ми спробуємо одночасно провести президентські і цілу низку місцевих виборів. Для нас сьогодні фактично останній день, коли ми можемо це робити, на 25 травня. Тому, зважаючи на ці обставини, треба визначитися, або тоді ми краще не голосуємо, якщо ми не проголосуємо, то, на превеликий жаль, ми знову відстрочуємо або давайте ще будемо проводити консультації. Бо у нас траплялась така, на превеликий жаль, ситуація, що в окремих населених пунктах, вдумайтесь, майже вже четвертий рік немає ніякої влади. І парламент, обов'язком якого є призначати відповідно вибори до органів місцевого самоврядування, не хоче, через різні об'єктивні обставини і суб'єктивні, це робити. Тому, якщо є така можливість, то ми голосуємо, якщо немає, давайте і це питання зараз не "рубати", тому що від нього залежить доля великої кількості наших виборців, які чекають на такі…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Включіть, будь ласка, мікрофон народному депутату Зарубінському.</p>
<p>&nbsp;</p>
<p>10:33:17</p>
<p>ЗАРУБІНСЬКИЙ О.О.</p>
<p>Дякую. Шановний пане головуючий, шановні колеги, відсутність сьогодні вдень пленарного засідання народних депутатів є неприпустимою в сесійному залі. А я б більше сказав, зважаючи на ситуацію, яка є в Україні сьогодні, зважаючи на тло, на якому ми працюємо, є злочинною відсутність депутатів, які мають бути на своєму робочому місці.</p>
<p>У мене є пропозиція, пане головуючий, як варіант: оголосіть будь ласка, на певний період перерву, нехай це буде 30-40 хвилин, зберіть голів фракцій,&nbsp; депутатських груп, нехай вони забезпечать наявність народних депутатів на своєму робочому місці, для виконання своїх депутатських зобов’язань. Ні –&nbsp; хто відсутній –&nbsp; нехай складає мандати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Гаразд, дякую.</p>
<p>Шановне товариство, я бачу у нас дискусія відкривається з цього питання. Давайте ми все-таки спробуємо, пане Князевич, від комітету, хтось може виступити від комітету? Я маю на увазі Комітет державного будівництва та місцевого самоврядування. Я думаю, що місцеві вибори якраз консолідують сесійну залу і дадуть змогу нам сьогодні позитивно проголосувати це питання. Ми зможемо провести зараз це голосування, яке дасть змогу якісно розпочати нашу роботу. Одну секундочку…</p>
<p>Я так наголошу нашим народним депутатам, у нас є 228 постанов, тобто у нас є великий заділ роботи. Прошу Князевичу включити мікрофон.</p>
<p>&nbsp;</p>
<p>10:34:21</p>
<p>КНЯЗЕВИЧ Р.П.</p>
<p>Шановний пане головуючий! Я, чесно кажучи, розумію необхідність прийняття цих постанов, але оскільки голосування більше ніж за 200 постанов займе у нас кілька годин роботи, а у нас ще є ціла низка інших важливих питань, то комітет на своєму засіданні звернувся до парламенту і, це є офіційно зараз є у зверненні комітету, про те, щоб ми ad hoc сьогодні розглянули можливість проголосувати сільські і селищні, відповідно призначення виборів сільських, селищних, міських голів одним рішенням, а оформити різними постановами. Якщо в когось, наприклад, є якесь можливість, бажання не проголосувати за якусь&nbsp; &nbsp;раду, в нього є претензії, можна винести за дужки і&nbsp; окремо проголосувати по цій постанові. І я би просив це питання розглянути і підтримати. Ми започаткуємо практику, яку ми маємо по суддях, які теж відповідно до&nbsp; Конституції голосуватись мають окремо, але ми голосуємо разом.&nbsp; І тих, хто не збирається голосувати, я прошу не зривати це…</p>
<p>&nbsp;</p>
<p>ГОЛОВУЮЧИЙ. Прошу, я бачу у нас дискусія все-таки відкривається. Я прошу тоді&nbsp; народних депутатів від фракції зараз записатися на виступ, хто має бажання про дискутувати це питання. Прошу.</p>
<p>Прошу, включити мікрофон народному депутату Капліну, фракція "УДАР Віталія Кличка".</p>
<p>&nbsp;</p>
<p>10:36:56</p>
<p>КАПЛІН С.М.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Будь ласка, передайте слово.</p>
<p>&nbsp;</p>
<p>10:37:01</p>
<p>ГЕРАЩЕНКО І.В.</p>
<p>Шановні колеги! Ми просимо поставити зараз на порядок денний голосування виборів дійсно в місцевих рада, міських голів і селищних.&nbsp; І також ми просимо, щоб сьогодні нарешті багатостраждальні Черкаси так само отримали право обирати мера 25 травня і міську раду.&nbsp;</p>
<p>Уявіть собі, що&nbsp; місто обласне уже рік без мера, міськрада розпущена, губернатор у бігах. Ми просто залишаємо трьохсоттисячне місто в хаосі і на цьому абсолютна провина Верховної Ради.&nbsp; Тому від&nbsp; нашої фракції і&nbsp; від інших фракцій демократичних ми просимо поставити на порядок денний голосування по Черкасах, і колег в усіх фракціях ми просимо так само за це проголосувати.&nbsp;&nbsp;</p>
<p>А до Черкасчан, які, я знаю, дивляться канал "Рада", ми апелюємо, там ще хтось, якихось піввідсотка голосувало за&nbsp; комуністів і стільки ж за Партію регіонів. От зверніть, будь ласка, увагу, як сьогодні&nbsp; ці&nbsp; фракції голосуватимуть за вибори в Черкасах. І жодного&nbsp; голосу їм не давайте ніколи…</p>
<p>&nbsp;</p>
<p>ГОЛОВУЮЧИЙ. Дякую. Прошу до слова народного депутата Князевича, фракція "Батьківщина".</p>
<p>&nbsp;</p>
<p>10:38:10</p>
<p>КНЯЗЕВИЧ Р.П.</p>
<p>Шановні колеги! Справа в тому, що, на превеликий жаль,&nbsp; давайте об'єктивно&nbsp; констатувати факт, що парламент свідомо відмовляється від виконання своїх конституційних обов'язків по призначенню виборів до органів&nbsp; місцевого самоврядування. Так не може бути, що ми роками завжди знаходимо обставини, які не дозволяють нам&nbsp; здійснити&nbsp; наш обов'язок конституційний. Це не наше право, друзі, це – наш конституційний обов'язок. На заваді цього стоїть, фактично, небажання окремих депутатів голосувати, і тому ми не можемо зібрати під це більшість. Друзі, якщо вже ми на таких питаннях не можемо консолідуватися, то треба&nbsp; задуматися, що далі робити.</p>
<p>Я взагалі вважаю тоді радикально вчинити, і в той випадок, коли ми &nbsp;будемо міняти Конституцію, позбавити парламент цього права і надати право Центральній виборчій комісії, хай вона в автоматичному порядку вирішує це питання і дбає про наших, відповідно, виборців, якщо ми, народні представники, не хочемо дбати про своїх виборців. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу до слова Мартинюка Леонтія Святославовича, фракція Всеукраїнське об'єднання "Свобода".</p>
<p>&nbsp;</p>
<p>10:39:14</p>
<p>МАРТИНЮК Л.С.</p>
<p>Прошу передати слово колезі Мирному.</p>
<p>&nbsp;</p>
<p>ГОЛОВУЮЧИЙ.&nbsp; Прошу передати слово.</p>
<p>&nbsp;</p>
<p>10:39:22</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Хочу нагадати всім&nbsp; присутнім в залі депутатам, що ми зобов'язані, підкреслюю, зобов'язані, а це позиція фракції, надати можливість більш ніж двомстам населеним пунктам України обрати своїх представників. І пропозиція Князевича і пропозиція комітету абсолютно доречна. За процедурою ad hoc обираємо…</p>
<p>Є зауваження по окремими населеним пунктам – будь ласка, в індивідуальному порядку. А те, що ми сьогодні в цій ситуації, коли є фактична інтервенція в країну, взагалі на роботу не ходимо, тут навіть не треба брати пояснень. Люди мають розуміти, хто не є на роботі, чому не є. І це є чи патріотизм чи непатріотизм.</p>
<p>Тому, будь ласка, виконуйте зобов'язання свої. Не бажання, а зобов'язання. Працюйте! Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу включити мікрофон народному депутату Журавському, група "Економічний розвиток".</p>
<p>&nbsp;</p>
<p>10:40:25</p>
<p>ЖУРАВСЬКИЙ В.С.</p>
<p>Шановні колеги, коли не знаєте, як вчиняти, вчиняйте по закону. Відповідно до Закону "Про Регламент" кожна постанова&nbsp; голосується окремо.</p>
<p>Я абсолютно погоджуюсь з депутатами, що є нагальні питання, і органи місцевого самоврядування повинні мати своїх очільників. Нема питання. Але хотів би зауважити, що у нас в коаліції це 258 осіб: це три фракції, дві групи і окремі народні депутати. Я пропонував би головуючому зібрати представників трьох фракцій, двох груп і представників від позафракційних і забезпечити явку депутатів. І взагалі просив би вас дати доручення і надрукувати в "Голосі України" всіх тих, хто не ходить на роботу. Ганьба їм!</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Донію, група "Суверена європейська&nbsp; Україна".</p>
<p>&nbsp;</p>
<p>10:41:24</p>
<p>ДОНІЙ О.С.</p>
<p>Добрий день, шановні телеглядачі!&nbsp; Ну, щоб ви розуміли, над нами знущаються і над країною знущаються. От в мене в руках порядок денний, там нема жодного питання, яке б стосувалося Криму і Сходу. Вчора в Донецьку убили людей, післязавтра псевдо-референдум в Криму. В порядку денному нема жодного питання по Криму і Сходу. Де питання про розпуск Верховної Ради Криму? Де питання про закриття кордонів? Єдиний&nbsp; варіант – зараз оголосити перерву, зібратися керівникам фракцій, подумати, які питання&nbsp; ми можемо винести по сходу і Криму, за цей час збирати депутатів, щоб заступники керівників фракцій збирали сюди кворум. Інше, я не розумію, чому Верховна Рада України на актуальні питання взагалі їх не розглядає? Перейменування міст – це що, найактуальніше питання? Перевибори – зараз найактуальніше питання чи все-таки Схід і Крим зараз найважливіше питання? Я не розумію такої бездіяльності нас, панове колеги.</p>
<p>&nbsp;</p>
<p>ГОЛОВУЮЧИЙ. Дякую. Попеску піднімав руку. Будь ласка. Все і завершимо дискусію, будь ласка.</p>
<p>&nbsp;</p>
<p>10:42:34</p>
<p>ПОПЕСКУ І.В.</p>
<p>Дякую.&nbsp; Попеску, Чернівецька&nbsp; область.&nbsp; Вельмишановні колеги, для того, щоб відновити ефективність роботи Верховної Ради, треба обговорювати всі питання та погоджувати із керівниками фракцій щодня з тим, щоб в залі виносилися ті питання, які наберуть абсолютну більшість. Якщо ми цього робити не будемо, то в нас буде така ситуація, що&nbsp; Верховна Рада не буде голосувати, не&nbsp; буде приймати рішення – це перший нюанс.</p>
<p>Другий нюанс. Зараз я підтримую ту ідею, що треба зробити перерву, зібрати голів фракцій і по кожному пункту, який&nbsp; сьогодні&nbsp; є включений в порядок денний, знову пройтись. І другий момент, подумати над тими питаннями, які би об'єднували Україну. Нам треба зараз дати такий сигнал і на місця, що не треба робити розбрат, треба зупинити це все, що зараз відбувається для того, щоб об'єднати Україну навколо головного – те, що нас всіх об'єднує. Тому я пропоную зараз зробити перерву і під час цієї перерви оголосити, щоб всі народні депутати, які є і у Верховній Раді, і поза межами залу, щоб вони прийшли сюди. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу, останній виступ. І переходимо до голосування.</p>
<p>&nbsp;</p>
<p>10:43:46</p>
<p>РУДЬКОВСЬКИЙ М.М.</p>
<p>Рудьковський, 210 виборчий округ, голова Соціалістичної партії. Шановні народні депутати, я звертаюся до всі вас. Коли ми йшли на вибори, ми обіцяли бути відповідальними і сумлінно виконувати свої депутатські обов'язки. В цей, надзвичайно важливий для держави час ми повинні продемонструвати, що ми здатні ефективно працювати.</p>
<p>Звертаюся до всіх тих, хто не прийшов в зал, хто зараз саботує роботу парламенту, брати участь в голосуванні. Звертаюся до Президії: будь ласка, призначити засідання Верховної Ради на суботу і на неділю, бо ми розуміємо, що кожний день відбувається в державі щось надзвичайне.</p>
<p>Вважаю за необхідне заслухати сьогодні міністра внутрішніх справ про подіях у Східній Україні, вжити надзвичайних заходів, для того щоб все це більше не повторювалося. Закрити кордон, оголосити надзвичайний стан у регіонах, яких потрібно, можливо, інші кроки, вплоть до мобілізації, для збереження спокою, цілісності держави.</p>
<p>І останнє…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>РУДЬКОВСЬКИЙ М.М. І останнє. Я звертаюся ще раз до головуючого: зверніться до міністра внутрішніх справ, звільніть офіс Комуністичної партії – і ми матимемо ще 30 голосів у парламенті, які будуть ефективно працювати.</p>
<p><i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Всі бажаючі? Я бачу, що є руки. Давайте так: закінчуємо. Олег Ляшко, Каплін – по хвилині. І йдемо далі працювати по порядку денному.</p>
<p>&nbsp;</p>
<p>10:45:32</p>
<p>ЛЯШКО О.В.</p>
<p>Олег Ляшко, Радикальна партія. Я звертаюся до громадян нашої багатостраждальної України. Сьогодні над нашою рідною країною нависла смертельна небезпека. Сьогодні чобіт окупанта топче рідну українську кримську землю. І що ми бачимо? Парламент, який називає себе українським, фактично не працює.</p>
<p>Депутатів від Криму, від Луганщини, від Донеччини у раді ми не бачимо. Захисту національних інтересів України не бачимо.</p>
<p>Я питаю українське суспільство, я питаю українських громадян: нам треба в ці часи, смертельні для України, недієздатний парламент, на який ми тратимо сотні мільйонів гривень на утримання? Тому або&nbsp; приходять всі до залу й працюють, або цей&nbsp; парламент не потрібен Україні, і ми його винесемо на вилах. В часи загрози, в часи смертельної небезпеки Верховна Рада має бути тим центром, який врятує Україну.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу, Каплін до слова. І завершуємо.</p>
<p>&nbsp;</p>
<p>10:46:53</p>
<p>КАПЛІН С.М.</p>
<p>Шановні українці! Шановні колеги! Я бачу, щоб розв'язати цю ситуацію з відсутністю окремих народних депутатів, систематичною відсутністю окремих народних депутатів у залі парламенту, я ініціюю наступну річ. Я внесу законопроект, за яким, якщо народний депутат без поважної причини протягом тижня не з'являється на роботу, його повноваження мають бути відкликані, мандат у нього має бути забраний.</p>
<p>Я хочу у комуністів запитати наступне. Де ваш лідер Петро Симоненко? Два тижні&nbsp; його немає на роботі. За що він отримує заробітну платню?!&nbsp; Що він робить у регіонах?</p>
<p>І вимагаю від вас сьогодні визнати чітко, що ваша кримська організація комуністів з сьогоднішнього дня є нелегітимною! За те, що прийняла позицію Путіна щодо проведення референдуму в Криму. Сьогодні, негайно. Якщо ви цього не зробите, ваше перебування тут буде злочинним, нелегітимним і прокремлівським!</p>
<p>&nbsp;</p>
<p>ГОЛОВУЮЧИЙ. Шановні народні депутати! Завершуємо дискусію. Я прошу до слова голову Комітету з питань&nbsp; державного&nbsp; будівництва та місцевого самоврядування Давида Важаєвича Жванію. Розглядаємо&nbsp; питання про призначення позачергових виборів. Будь ласка.</p>
<p>&nbsp;</p>
<p>10:48:18</p>
<p>ЖВАНІЯ Д.В.</p>
<p>Шановний Голово!&nbsp; Шановні колеги!</p>
<p>Комітет з питань державного будівництва та місцевого самоврядування на цьому засідання 12 березня 2014 року розглянув питання про призначення окремих позачергових міських виборів.</p>
<p>Насамперед повідомляю, що комітетом підготовлено&nbsp; і зареєстровано сім проектів Постанов про призначення позачергових виборів: Черкаського міського голови Черкаської області, Красноармійського міського голови Донецької області, Переяслав-Хмельницького міського голови Київської області, Рожищенського міського голови Рожищенського району Волинської області, П'ятихатського міського голови П'ятихатського району Дніпропетровської області, Монастирського міського голови Монастирського району Тернопільської області, Хотинського міського голови Хотинського району Чернівецької області.</p>
<p>Комітет пропонує призначити вибори цих міських голів на неділю 25 травня 2014 року. Комітет одноголосно запропонував Верховній Раді України провести щодо проектів постанов з реєстраційними номерами 4407-4412, окремий розгляд та голосування. Просимо поставити кожну постанову окремо на голосування та підтримати рішення комітету.</p>
<p>&nbsp;</p>
<p>ГОЛОВУЮЧИЙ. Дякую. Є запитання до доповідача? Прошу включити мікрофон Руслану Князевичу.</p>
<p>&nbsp;</p>
<p>10:49:43</p>
<p>КНЯЗЕВИЧ Р.П.</p>
<p>Я вчора до вас підходив з приводу Красноармійська Донецької області. Там продовжується ніби&nbsp; оскарження по міському голові. Чи перевірені ці факти? Якщо перевірені, чи воно дійсно відбувається? То ви знаєте, що ми не можемо голосувати до того часу, поки&nbsp; не закінчаться всі судові тяжби.</p>
<p>&nbsp;</p>
<p>ЖВАНІЯ Д.В. Ми з вами в одному комітеті, якщо є якісь застереження, ми можемо перенести це питання. Але в комітеті ми з вами разом голосували і всі підстави на той момент були. Якщо щось виникло, я прошу надати належні документи і ми будемо розглядати.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата&nbsp; Томенка.</p>
<p>&nbsp;</p>
<p>10:50:23</p>
<p>ТОМЕНКО М.В.</p>
<p>Давид Важаєвич, в справі Черкас давайте шукати те рішення, яке дасть можливість нам відновити систему місцевого самоврядування. Ви знаєте нашу позицію з Іриною Геращенко і з депутатами від Черкащини. Ми вважаємо, що сьогодні справи виглядають таким чином, що не має ні міського голови, ні міської ради. І сама міська рада звернулась до нас, дати можливість нам одночасно обрати міського голову і міську раду.</p>
<p>Я розумію, що є там двозначне тлумачення однієї норми закону. Тому моя пропозиція, або ми сьогодні шукаємо консенсус, а я не знаю жодної фракції, яка проти за те, щоб одночасно були вибори міського голови і міської ради, жодного депутата, який би мені сказав, що він проти.</p>
<p>Тобто або консенсне рішення приймаємо про одночасні вибори міського голови і міської ради, або шукаємо формулу, як за рішенням про вибори міського голови встигнути до 25-го проголосувати і в міську раду. В іншому разі нема смислу проводити вибори. Це нічого не…</p>
<p>&nbsp;</p>
<p>ЖВАНІЯ Д.В. Я з вами абсолютно погоджуюсь. Ми дивилися це питання на комітеті. Всі одноголосно підтримують, що треба призначати одночасно вибори і голови, і ради. Але там є маленький нюанс. У нас нема подання. І нема подання мера. І губернатор, як ми чули, буде призначений ось-ось. І якщо він подасть клопотання, тоді процес буде абсолютно чистим. І у нас не буде ніяких сумнівів.</p>
<p>В принципі, якщо буде консенсусне рішення в залі, ми теж не маємо ніяких застережень. Тому що там всі документи є. Не вистачає тільки, щоб мер звернувся або губернатор звернувся. У них обох є повноваження. Але у нас цього документа поки що немає з технічних причин.</p>
<p>Тому давайте ми так зробимо. Ми зараз проголосуємо голову. Я думаю, що до понеділка буде призначений губернатор. Отримаємо від нього подання і процес буде абсолютно чистим. Ми проголосуємо в понеділок-вівторок за перевибори в раді в Черкасах. Якщо є ваша згода.</p>
<p>&nbsp;</p>
<p>ГОЛОВУЮЧИЙ. Шановні народні депутати! Перейдемо до голосування. Ми зараз побачимо, чи наші вибори консолідують сесійну залу. Я прошу всіх ще раз все-таки повернутися до сесійної зали. Я думаю, що важливіше зараз перебувати в сесійній залі, а не в кулуарах, і показати своє ставлення.</p>
<p>Отож, є сигнал, повертаються народні депутати до сесійної зали.</p>
<p>Переходимо до голосування, шановні народні депутати. Ми звернулися до депутатів, народні депутати зараз будуть голосувати, надіємося на це. Вони також розуміють, що вибори є необхідна складова демократичного суспільства.</p>
<p>Шановні народні депутати, вашій увазі пропонується проект Постанови (реєстраційний номер 4407) про призначення позачергових виборів черкаського міського голови (місто Черкаси. Черкаська область) 25 травня 2014 року –&nbsp; за основу і в цілому. Прошу народних депутатів голосувати.</p>
<p>&nbsp;</p>
<p>10:54:39</p>
<p>За-221</p>
<p>Рішення не прийнято. <i>(Шум у залі)</i></p>
<p>Повернутися? Є прохання повернутися до цього проекту.</p>
<p>Шановні народні депутати, ставимо питання про повернення до голосування законопроекту № 4407. Прошу включити систему "Рада".</p>
<p>&nbsp;</p>
<p>10:55:15</p>
<p>За-226</p>
<p>Рішення прийнято.</p>
<p>Ставлю на голосування проект Постанови (реєстраційний номер 4407) про призначення позачергових виборів черкаського міського голови (місто Черкаси Черкаської області) 25 травня 2014 року. Прошу голосувати.</p>
<p>&nbsp;</p>
<p>10:55:46</p>
<p>За-232</p>
<p>Рішення прийнято.</p>
<p>Ставлю на голосування&nbsp; проект Постанови (реєстраційний номер 4408) про призначення позачергових виборів Красноармійського міського голови (Красноармійська міська рада&nbsp; Донецької області)&nbsp; 25 травня 2014 року.&nbsp; Прошу голосувати.&nbsp;</p>
<p>&nbsp;</p>
<p>10:56:17</p>
<p>За-201</p>
<p>Рішення не прийнято.&nbsp;</p>
<p>Які є пропозиції? Немає пропозицій?</p>
<p>Ставлю на голосування&nbsp; проект Постанови&nbsp; (реєстраційний номер 4409) про призначення позачергових виборів Переяслав-Хмельницького міського голови (місто Переяслав-Хмельницький Київської області) 25 травня 2014 року.&nbsp; Прошу голосувати.&nbsp;&nbsp;</p>
<p>&nbsp;</p>
<p>10:56:51</p>
<p>За-219</p>
<p>Рішення не прийнято.&nbsp;</p>
<p>Включіть,&nbsp; будь ласка, мікрофон Зарубінському.</p>
<p>&nbsp;</p>
<p>10:57:02</p>
<p>ЗАРУБІНСЬКИЙ О.О.</p>
<p>Шановні колеги, ми зараз&nbsp; робимо чергову помилку, коли якийсь депутат кричить з приводу того, що "зупиніть голосування", чи "не зупиніть голосування", при тому, що профільний комітет&nbsp; виступив, розглянув всі питання і пропонує нам&nbsp; оголосити дострокові вибори. То зчинення оцих точечних&nbsp; речей, знаєте, таких негативного характеру, вони спричиняють&nbsp; наступні негативні наслідки в голосуванні. Я пропоную, якщо ми довіряємо профільному комітету,&nbsp; то іти по цьому шляху.</p>
<p>І коли було голосування по Красноармійську, якщо не було заперечень в профільному комітеті, то треба&nbsp; голосувати. А якщо депутат щось хоче, то&nbsp; нехай приходить на засідання комітету і там виступає, а не тут.&nbsp; Тому пропоную повернутися до тих голосувань, де ми не набрали&nbsp; 226 голосів.&nbsp; &nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні народні депутати, в мене є пропозиція. Давайте ми ще раз, вже&nbsp; зал,&nbsp; в принципі,&nbsp; консолідований,&nbsp; є в нас ну майже позитивні голосування.&nbsp; Давайте ми спробуємо&nbsp; ще раз&nbsp;&nbsp; включити в порядок денний найосновніше питання, яке сьогодні в нас стоїть – це все-таки зміна судової системи.&nbsp;&nbsp;&nbsp;</p>
<p>Це питання про включення буде показовим, наскільки готова сьогодні сесійна зала якісно працювати.</p>
<p>Шановні народні депутати, пропонується до включення до порядку денного проект Закону (реєстраційний номер 4440) про внесення змін до Кодексу адміністративного судочинства України щодо компетенції Верховного Суду України. Ми зараз говоримо про включення до порядку денного. Прошу визначитися і показати це. Прошу голосувати.</p>
<p>&nbsp;</p>
<p>10:59:03</p>
<p>За-243</p>
<p>Рішення прийнято.</p>
<p>Дякую. Прошу включити депутату&nbsp; Новак мікрофон.</p>
<p>&nbsp;</p>
<p>10:59:15</p>
<p>НОВАК Н.В.</p>
<p>Шановні депутати, я хочу звернутися до всього залу, в тому числі до фракції комуністів і фракції регіонів, які зараз не голосують за вибори до міських, селищних, сільських рад. Ви багато говорили про те, що сьогодні треба дбати про регіони, треба дати більше прав на місця, ми сьогодні повинні делегувати тоді повноваження. Але, про що ми можемо сьогодні казати, коли ми сьогодні в залі позбавляємо громади права на місцеве самоврядування?</p>
<p>І я прошу вас, і звертаюсь до вас, давайте проявимо, все ж таки, свідомість і дамо можливість громадам провести вибори 25 травня. Бо інакше ми не зможемо ці вибори провести, якщо ми хоча б відтермінуємо цей термін. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, ми включили до порядку денного проект Закону (реєстраційний номер 4440). Я прошу до слова народного депутата України Соболєва Сергія Владиславовича.</p>
<p>&nbsp;</p>
<p>11:00:23</p>
<p>СОБОЛЄВ С.В.</p>
<p>Шановні колеги, я пропонував би, оскільки це питання, яке розглядалося вже неодноразово, в тому числі і на профільному комітеті, зробити за скороченою процедурою голосування, якщо зал це підтримає. Чи можна без обговорення, як визначиться зал.</p>
<p>&nbsp;</p>
<p>ГОЛОВУЮЧИЙ. Можемо без обговорення.</p>
<p>&nbsp;</p>
<p>11:00:52</p>
<p>СОБОЛЄВ С.В. Тому я використаю свою хвилину.</p>
<p>В чому суть питання? Згідно з нормативними актами, пропозиціями і рекомендаціями Венеціанської комісії, Ради Європи, оскільки в нашому судочинстві цілий ряд положень фактично виключає можливість оскарження рішень, коли першою інстанцією є Вищий адміністративний суд, пропозиція є наступна. В разі, якщо питання розглядається у Вищому адміністративному суді по першій інстанції повинно бути право на оскарження такого рішення у Верховному Суді. Це, власне, ключова&nbsp; норма цього законопроекту.</p>
<p>Є єдине при розгляді два застереження. Перше. Скоротити норму з 30 діб до 10 – це є абсолютно достатній час для того, щоб внести подання відповідне. І друге. В частині, яка стосується норм матеріального і процесуального, виключити "чи процесуального".</p>
<p>Таким чином, фактично, всі інші застереження враховані, і я просив би проголосувати, як це зазначено в проекті постанови, за основу та в цілому.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я тоді попрошу від комітету зараз пані Лабунську і ми тоді перейдемо до голосування, будь ласка. Є пані Лабунська від комітету і все.</p>
<p>&nbsp;</p>
<p>11:02:11</p>
<p>ЛАБУНСЬКА А.В.</p>
<p>Доброго дня шановні! Комітет провів свої засідання сьогодні у Верховній Раді, на ньому були присутні 8 членів комітету, і прийняв рішення деякі зміни: замість місяця оскарження –&nbsp; 10 днів і доповнити повноваження Верховного Суду частину 2 статтю 38,&nbsp; це стосовно повноважень Верховного Суду, здійснює інші повноваження відповідно до закону.</p>
<p>І рішення комітету: в першому і в цілому. Прошу всіх підтримати, це дуже важливий законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Отож, ставлю на голосування проект Закону про внесення змін до Кодексу адміністративного судочинства України щодо компетенції Верховного Суду України (реєстраційний номер 4440) з пропозиціями, озвученими народним депутатом Лабунською від профільного комітету, –&nbsp;&nbsp;&nbsp; за основу і в цілому. Прошу голосувати.</p>
<p><b>&nbsp;</b></p>
<p>11:03:18</p>
<p>За-252</p>
<p>Рішення прийнято. Дякую.</p>
<p>Йдемо далі по порядку денному нашому,&nbsp; шановні народні депутати.</p>
<p>Вашій увазі пропонується проект Постанови (реєстраційний номер 2233а) про відзначення 75-річчя Карпатської України.&nbsp; До слова&nbsp; запрошую народного депутата Ірину Фаріон.</p>
<p>&nbsp;</p>
<p>11:04:03</p>
<p>ФАРІОН І.Д.</p>
<p>Шановні колеги! Ця постанова в теперішніх надзвичайно складних політичних обставинах є для нас&nbsp; практично голосом неба, даруйте за&nbsp; таку метафору. Але саме Карпатська Україна, оця перлина нашого краю, у першій чверті ХХ століття перша продемонструвала майстер-клас&nbsp; українського&nbsp; державотворення.&nbsp; Саме тоді, коли&nbsp; вся наша українська держава була окупована іншими державами: Росією, Польщею, Угорщиною, Чехословаччиною, українці Закарпаття знайшли у собі сили проголосити самостійну Карпатську українську державу. Звісно, що стрижневою фігурою цього надзвичайно важливого державотворчого&nbsp; процесу був Августин Волошин.</p>
<p>На мою думку, глибоким&nbsp; символом є те, що проголошення Карпатської України збігається з уродинами цього чоловіка, який є символом енциклопедичних знань. Саме Августин Волошин взяв на себе&nbsp; відповідальність у надзвичайно складних політичних, геополітичних, наголошую, обставинах творити українську державу.</p>
<p>Нагадаю, що&nbsp; 1938 року з огляду на так звану Мюнхенську змову, як наслідок перемовин між Великобританією і Францією – з&nbsp; одного боку, а&nbsp; з іншого боку Німеччиною, Італією, Угорщиною від України відпали&nbsp; такі міста, як: Ужгород, Мукачево і Берегово. Проте це не зупинило закарпатських українців утворення своєї держави, і Хуст став столицею Карпатської України.&nbsp;&nbsp;&nbsp;</p>
<p>Ця подія знаменна для нас ще у тому сенсі, що ця держава, яка насправді проіснувала теоретично лише кілька днів, але зарядила духом собою всю країну, ухвалила всі потрібні рішення для свого самостійного творення. Саме закарпатські українці затвердили той славень "Ще не вмерла Україна", який зараз обіймає собою усю країну. І всі ці катастрофічні бійки, які вчора відбулися у Донецьку, були під впливом того, що&nbsp; світлі донеччани співали славень великого Бориспільця і галичанина Вербицького. Саме на Закарпатті ця пісня стала нашим славнем. Чи не є це для нас сьогодні особливим і унікальним знаком?&nbsp;</p>
<p>І ще одне, шановне товариство, Августин Волошин як ніхто інший усвідомлював, аби існувала держава, обов'язково мають бути збройні формування. Тому було створено Карпатську січ. І ця Карпатська січ змагалася з угорською окупацією так активно, як змагалися ми з вами три місяці на Майдані.</p>
<p>І ще одне, на завершення. Августин Волошин силою своїх переконань, силою утвердження незалежницької української ідеї був наднебезпечний для нашого з вами одвічного ворога, якого чомусь останні 20 років називали "стратегічним партнером". Звістно, що я маю на увазі Московію…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати можливість завершити.</p>
<p>&nbsp;</p>
<p>ФАРІОН І.Д. Так от саме московська контррозвідка&nbsp; "СМЕРШ" арештувала Августина Волошина як громадянина Чехословацької Республіки і знищила його.</p>
<p>Дорога громадо, я вважаю, що ми маємо за свій святий обов'язок сьогодні проголосувати за Постанову про відзначення 75-річної річниці&nbsp; існування Закарпатської України.</p>
<p>Дякую вам щиро і дуже прошу підтримати. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Є запитання? Виступити? Будь ласка, з цього питання.</p>
<p>&nbsp;</p>
<p>11:07:53</p>
<p>ШУФРИЧ Н.І.</p>
<p>Дякую. Шановний головуючий, шановні колеги, дійсно, Августин&nbsp; Волошин – це видатна постать історії сучасної України. І те, що відбулося 75 років у моєму рідному Закарпатті, воно заслуговує на повагу, і ми, безумовно, сьогодні маємо продемонструвати об'єднавчі &nbsp;бажання і підтримати цю подію. Але я би хотів, щоб історичні дати не були предметами спекуляцій. Сьогодні ми маємо можливість прийняти рішення про відзначення цієї, безумовно, видатної історичної події. Але просив би наших колег, наших політичних опонентів не робити з таких подій піар. Це відбулося незалежно від вас і незалежно від нас. Ця історія і я навряд чи думаю, що хтось із нас міг сприяти або протистояти тим подіям. А те, що люди тоді зібралися і висловили свою волю, ми маємо пам'ятати, знати і, безумовно, відзначити цю дату. Я звертаюсь до всіх щодо можливості голосування по цьому питанню. Дякую.</p>
<p>&nbsp;</p>
<p>ГОЛОВУЮЧИЙ. дякую. Прошу, Володимир Яворівський.</p>
<p>&nbsp;</p>
<p>11:09:24</p>
<p>ЯВОРІВСЬКИЙ В.О.</p>
<p>Володимир Яворівський, Київ, Троєщина, "Батьківщина".</p>
<p>Шановні колеги, я, по-перше, хотів наголосити на тому, що так чи інакше, але нам все одно навіть за таких умов – дуже складних, часто трагічних, нам все одно доведеться, звичайно, відзначати якісь видатні ювілеї і нашої історії, і наших видатних людей. Я у Комітеті з питань культури і духовності відповідаю за ці питання. Я підготував весь цей довгий список.&nbsp; Він уже зареєстрований. Я б дуже хотів, щоб ви його подивилися, щоб кожен вніс якісь свої пропозиції, що треба вилучити, що потрібно додати. Це дуже важливо і я думаю, що ми цей етап повинні пройти.</p>
<p>І друге, щодо тієї дати, яку ми сьогодні обговорюємо. В даному випадку йдеться, звичайно, про&nbsp; цілий дуже оригінальний український край, ідеться про Закарпаття і про події&nbsp; 75-річної давності у Закарпатті. І хочу сказати моєму попереднику, який&nbsp; був тут на трибуні, ніякого піару тут немає. Ми просто за те, що Україна повинна відзначити цю, справді, знамениту дату у цьому дуже оригінальному, &nbsp;дуже самобутньому, по-справжньому українському краї. Через те я переконаний, що навіть за, можливо, такої малої кількості народних депутатів, які тут присутні, ми повинні стягнутися на те, щоб обов'язково за це проголосувати. Ненабирання голосів, повірте мені, - це колосальна образа. Замість того, щоб відзначити 75-річчя, ми просто образимо Закарпаття.</p>
<p>Через те я прошу добродія Кошулинського ще раз закликати народних депутатів до нашої зали і обов'язково проголосувати саме за це питання. Ми зробимо дуже добру справу сьогодні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу до співдоповіді заступника голови Комітету з питань культури і духовності Мартинюка Леонтія Святославовича.</p>
<p>&nbsp;</p>
<p>11:11:32</p>
<p>МАРТИНЮК Л.С.</p>
<p>Шановні депутати, шановні виборці, перш ніж представити постанову авторства Валерія Чернякова, хочу зазначити, що з проханням розглянути це питання, з проханням відзначити 75-у річницю Карпатської України до нас двічі зверталася, до нас, до Верховної Ради, двічі зверталася Закарпатська обласна рада: в березні минулого року і ще в 2011 році. Тому я думаю, що треба дослухатися до закарпатської громади, на терені якої якраз проходили ці події 75 років тому.</p>
<p>Комітет Верховної Ради України з питань культури і духовності на своєму засіданні 19 червня цього року, минулого, перепрошую, 2013 року, розглянув проект Постанови про відзначення 75-ї річниці Карпатської України, внесений народним депутатом України Валерієм Черняковим. Народні депутати – члени комітету більшістю голосів підтримали згаданий проект постанови. За наслідками розгляду комітет рекомендує проект Постанови про відзначення 75-річчя Карпатської України підтримати у першому читанні і в цілому. &nbsp;Протокол засідання Комітету з питань культури і духовності №10 від 19.06.2013 року.</p>
<p>Від себе&nbsp; хочу все-таки закликати депутатів прийти в цей зал, тому що в цей час, коли ми особливо гостро відчуваємо… особливо гостро, буквально на лезі ножа, коли сьогодні люди гинуть за єдність України, ми особливо гостро відчуваємо, як важливо для нас кожен куточок української землі. І Карпатська Україна – це приклад того, як&nbsp; українці, які мешкають на цій території, зі зброєю в руках виборювали свою свободу. Тому я дуже прошу все-таки голів фракцій закликати&nbsp; депутатів до сесійної зали і депутатів проголосувати. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. &nbsp;Шановні народні депутати! Ще&nbsp; раз хочу закликати всіх народних депутатів до сесійної зали. Ми переходимо до голосування.</p>
<p>Шановні народні депутати! Вашій увазі проект Постанови (реєстраційний номер 2233а) про відзначення 75 річниці Карпатської України. Прошу прийняти за основу і в цілому голосуємо. Прошу голосувати.</p>
<p>&nbsp;</p>
<p>11:14:47</p>
<p>За-223</p>
<p><i>(Шум у залі)</i> Повертаємося?</p>
<p>Ставлю на голосування щодо повернення до питання (реєстраційний номер 2233а). Прошу проголосувати за повернення.</p>
<p>&nbsp;</p>
<p>11:15:13</p>
<p>За-232</p>
<p>Рішення прийнято.</p>
<p>Ставлю на голосування проект Постанови (реєстраційний номер 2233а) про відзначення 75 річниці Карпатської України. Прошу голосувати.</p>
<p>&nbsp;</p>
<p>11:15:40</p>
<p>За-233</p>
<p>Рішення прийнято. Дякую.</p>
<p>Шановні народні депутати, реєстраційний номер законопроекту 3874 за авторством народного депутата Воропаєва. Народний депутат настійливо просить зараз зняти його з обговорення у зв'язку з доопрацюванням. Я думаю, що підемо на зустріч народному депутатові.</p>
<p>Вашій увазі пропонується проект Закону (реєстраційний номер 2566) про внесення змін до Господарського кодексу України (щодо врегулювання змісту та порядку застосування штрафних санкцій у сфері господарювання).</p>
<p>Які є пропозиції щодо розгляду цього законопроекту?</p>
<p><i>(Шум у залі)</i></p>
<p>&nbsp;Без обговорення? Чи за скороченою процедурою? Без обговорення.</p>
<p>Надійшла пропозиція від народних депутатів: проголосувати без обговорення.&nbsp; Ставлю на голосування пропозицію ad hoc щодо без обговорення цього питання.&nbsp; Прошу проголосувати.</p>
<p>&nbsp;</p>
<p>11:17:03</p>
<p>За-208</p>
<p>Рішення не прийнято.</p>
<p>Ставлю щодо скороченої процедури. Прошу проголосувати.</p>
<p>&nbsp;</p>
<p>11:17:03</p>
<p>За-199.</p>
<p>Рішення прийнято.</p>
<p>Автора, прошу народного депутат України Агафонову Наталію Володимирівну.</p>
<p>&nbsp;</p>
<p>11:17:44</p>
<p>АГАФОНОВА Н.В.</p>
<p>Шановні народні депутати, я прошу відкласти розгляд цього законопроекту. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Автор просить відкласти. Я думаю, що ми підемо на зустріч. Дякую. Тоді ми відкладемо цей законопроект. Це питання…</p>
<p>Вашій&nbsp; увазі пропонується проект Закону (реєстраційний номер 3138) про внесення змін до Закону України "Про бухгалтерський облік та фінансову звітність в Україні" (щодо спрощення порядку складання та подання фінансової звітності для суб'єктів мікропідприємництва).</p>
<p>Як будемо розглядати цей законопроект? Прошу включити мікрофон народному депутату Кужель.</p>
<p>&nbsp;</p>
<p>11:18:29</p>
<p>КУЖЕЛЬ О.В.</p>
<p>Шановні народні депутати! Наш колега вніс дуже важливий законопроект. Щоб мікропідприємства здавали звітність один раз на рік, оце вся норма закону. Ми дуже просимо вас її підтримати в першому читанні і в цілому. Дякуємо.</p>
<p>&nbsp;</p>
<p>ГОЛОВУЮЧИЙ. Шановні народні депутати! Які є пропозиції щодо розгляду? За скороченою процедурою чи голосуємо без обговорення? Надійшла пропозиція проголосувати без обговорення. Прошу тоді визначитись щодо голосування без обговорення. Прошу включити систему "Рада".</p>
<p>&nbsp;</p>
<p>11:19:23</p>
<p>За-198</p>
<p>Рішення не прийнято.</p>
<p>Прошу проголосувати за скорочену процедуру обговорення. Прошу включити систему "Рада".</p>
<p>&nbsp;</p>
<p>11:19:42</p>
<p>За-192</p>
<p>Я дякую, вас не чутно. Але з огляду на те, що ви говорите і те, що я почув, якщо є у вас застереження щодо неперсонального голосування, я наголошую шановним народним депутатам про принципову позицію Верховної Ради, всього українського суспільства щодо особистого голосування.</p>
<p>Отож прошу до слова народного депутата України Васюника Ігоря Васильовича. Прошу.</p>
<p>&nbsp;</p>
<p>11:20:18</p>
<p>ВАСЮНИК І.В.</p>
<p>Шановні колеги депутати! Даним законопроектом пропонується внести зміни в частину сьому статті 11 Закону України "Про бухгалтерський облік та фінансову звітність", згідно з якими суб'єкти мікропідприємництва повинні складати та подавати фінансову звітність один раз на рік. Згідно з чинними нормами закону суб'єкти мікропідприємництва зобов'язані подавати квартальну та річну звітність. Але в січні 2013 року постановою Кабінету Міністрів&nbsp; до порядку подання фінансової звітності внесено зміни, за якими суб'єкти мікропідприємництва подають фінансову звітність один раз на рік. Таким чином необхідно нам на законодавчому рівні врегулювати цю норму щодо складання та подання фінансової звітності для суб'єктів мікропідприємництва.</p>
<p>Ухвалення цих змін дасть можливість спростити діяльність багатьом суб'єктам господарювання. По цьому законопроекту&nbsp; є позитивний висновок і Головного експертного управління, і Кабінету Міністрів&nbsp; України немає зауважень, а також позитивний висновок головного комітету.</p>
<p>Тому прошу вас даний закон підтримати за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу народних депутатів від фракцій записатися на виступи.</p>
<p>Прошу включити мікрофон народного депутату Чернякову, фракція Всеукраїнське об'єднання "Свобода".</p>
<p>&nbsp;</p>
<p>11:21:53</p>
<p>ЧЕРНЯКОВ В.В.</p>
<p>Прошу передати слово Михайлу Головку.</p>
<p>&nbsp;</p>
<p>ГОЛОВУЮЧИЙ. Прошу передати слово.</p>
<p>&nbsp;</p>
<p>11:21:59</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, є пропозиція дійсно підтримати цей законопроект, який він є&nbsp; слушний, адже потребує в нас зараз радикальних змін в системі ведення бізнесу, особливо що стосується малого і середнього бізнесу і мікробухгалтерії для звітності, які покращить підприємцям, спростить їхню діяльність. Адже ми знаємо, які зараз є черги в податкову, ми знаємо? які перевірки, ми знаємо, як зараз важко вести бізнес в Україні.</p>
<p>Україна&nbsp; займає 167 місце в світі по прозорості і по легкості ведення бізнесу. Ми кардинально повинні змінювати зараз цю ситуацію. Ми маємо ухвалювати ті законопроекти, які би спростили систему ведення бізнесу в Україні. І таким чином ми зможемо сформувати середній клас, який в Європі становить близько 60 відсотків. Це є основа будь-якої держави, і це є основа формування економіки, це є основа наповнення бюджету України.</p>
<p>Тому зараз ми маємо зробити так для того,&nbsp; щоби&nbsp; український бізнес розвивався, щоби сюди заходили інвестиції,&nbsp; щоби&nbsp; він став прозорим, щоби не було хабарів, щоби підприємці могли легко вести бізнес і таким чином створювати робочі місця, давати&nbsp; людям&nbsp; роботу, сплачувати податки і звісно формувати бюджетну частину, яку потребує сьогодні українська держава.</p>
<p>Тому такі законопроекти&nbsp; є позитивні. Ми на комітеті підтримали&nbsp; одноголосно і вважаємо,&nbsp; що цей законопроект повинен бути ухвалений в сесійній залі.&nbsp; Закликаємо всіх депутатів проявити пильність і підтримати цей законопроект. &nbsp;Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Прошу включити мікрофон народному депутату Бондарю, група "Суверенна європейська Україна".</p>
<p>&nbsp;</p>
<p>11:23:40</p>
<p>БОНДАР В.В.</p>
<p>Дякую, шановний пане головуючий. Я абсолютно не проти&nbsp; порядку денного, питання, яке зараз розглядається.&nbsp; Але ви подивіться, що відбувається в залі: ще 20 хвилин і тут в залі нікого не буде. Причина єдина – абсолютно безглуздий порядок денний, який на сьогодні сформований, немає жодних питань, які сьогодні стали би тут актуальними.&nbsp;</p>
<p>Питання по Донецьку, що відбулося, ми мали би&nbsp; зараз заслухати представника Міністерства внутрішніх справ, Генеральної прокуратури, що відбувається.&nbsp;&nbsp; Питання, що по Криму, як будуть розвиватись події, що ми маємо робити. Який підсумок засідання Конституційного Суду, який вчора відбувався і що там відбувається зараз.</p>
<p>Питання… Якщо вже формувати порядок денний з поточних питань, то принаймні вже є&nbsp; більш важливі питання на сьогоднішній день: питання боротьби з корупцією, купа законопроектів,&nbsp; які пройшли&nbsp; комітети, наприклад той же самий ринок зерна і зернопродуктів, про скасування, про скасування корупції в усіх інспекціях, по спадщині…</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Я хочу вас все-таки попросити повернутися до порядку денного.</p>
<p>&nbsp;</p>
<p>БОНДАР В.В. Дайте мені договорити, я вас прошу.</p>
<p>&nbsp;</p>
<p>ГОЛОВУЮЧИЙ.&nbsp; І я вас&nbsp; дуже би попросив все-таки дотримуватись Регламенту, ви зараз виступаєте по порядку&nbsp; денному.</p>
<p>&nbsp;</p>
<p>БОНДАР В.В.&nbsp; Я виступив і сказав: ми по законопроекту підтримаємо.&nbsp;</p>
<p>Але по суті,&nbsp; ви вдумайтесь, що відбувається, ви подивіться на зал – він пустий&nbsp; буде&nbsp; через 15 хвилин. Ви самі будете сидіти і тут голосувати, бо нікому&nbsp; не цікаво те, що зараз тут відбувається. Ви вдумайтеся, які події в Україні, що відбувається в Криму, що відбулося в Донецьку! А ви&nbsp; нам зараз якісь дрібні законопроекти&nbsp; про бухгалтерський облік намагаєтесь поставити.</p>
<p>Я&nbsp; вас прошу, зробіть перерву, зберіться керівники фракцій, обговоріть ситуацію. Або припиніть зараз тоді роботу&nbsp; сьогоднішнього засідання, зробіть паузу, треба, зберемося через годину, дві, три, але давайте думати і працювати по суті, а не про те, що зараз відбувається, по реальних питаннях в Україні. Дякую.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Розенко, фракція "УДАР Віталія Кличка".</p>
<p>&nbsp;</p>
<p>11:25:34</p>
<p>РОЗЕНКО П.В.</p>
<p>Прошу передати слово Сергію Капліну.</p>
<p>&nbsp;</p>
<p>ГОЛОВУЮЧИЙ. Прошу включити мікрофон Сергію Капліну.</p>
<p>&nbsp;</p>
<p>11:25:40</p>
<p>КАПЛІН С.М.</p>
<p>Сергій Каплін, Полтава, 144 виборчий округ.</p>
<p>Я хотів би сказати, що це питання, яке ми зараз розглядаємо, воно важливе і воно стосується мільйонів і мільйонів українців, які самі собі заробляли, заробляють. А якщо уряд буде погано працювати, продовжуватимуть заробляти гроші без допомоги держави аби годувати свої родини. У фракції "УДАР" є кілька організаторів депутатів податкового майдану, який зберіг спрощену систему оподаткування. І ми будемо робити все аби захистити дрібного українського підприємця, мільйони українських громадян від тиску з боку податкової держави, бо, вони вже розбули, роззули. І я хотів би, щоб це все закінчилося, ми дали дихати мільйонам українських підприємцям. Ми підтримаємо цей законопроект, однозначно.</p>
<p>Друге. Я б хотів звернутися до керівництва Верховної Ради, керівників фракцій, усіх депутатів, давайте зараз наведемо порядок і що стосується порядку денного, наведемо порядок, що стосується присутності депутатів у залі і, головне, нам треба працювати завтра увесь день у Верховній Раді. І я хочу, щоб внесли цю пропозицію на голосування, післязавтра працювати весь день у Верховній Раді. А Кабінет Міністрів України має забезпечити внесення у Верховну Раду документів, яких вже роки чекає країна. Напрацьована велика кількість документів щодо дерегуляції, нам треба займатися реальною економікою і сприяти її розвитку, у нас є законопроект, який стосується Криму. Ми повинні сьогодні пильно стежити з зали Верховної Ради за процесами, які відбуваються, і люди мають знати, що Верховна Рада України контролює військову, політичну і економічну ситуацію в країні, ми разом з ними і будемо боротися за цілісність, і суверенітет нашої незалежної єдиної великої…</p>
<p>&nbsp;</p>
<p>ГОЛОВУЮЧИЙ. Дякую. Всі виступили.</p>
<p>Тому переходимо до голосування. Я прошу народних депутатів повернутися до сесійної &nbsp;зали, ми зараз переходимо до&nbsp; голосування.</p>
<p>Шановні народні депутати!&nbsp; Вашій увазі пропонується проект Закону (реєстраційний номер 3138) про внесення змін до Закону України "Про бухгалтерський облік та фінансову звітність в Україні" (щодо спрощення порядку, складання та подання фінансової звітності для суб’єктів мікропідприємництва). Прошу проголосувати його за основу і в цілому. Прошу включити систему "Рада".</p>
<p>&nbsp;</p>
<p>11:28:41</p>
<p>За-188</p>
<p>Рішення не прийнято.</p>
<p>Прошу включити мікрофон Рудьковському.</p>
<p>&nbsp;</p>
<p>11:28:51</p>
<p>РУДЬКОВСЬКИЙ М.М.</p>
<p>Шановні народні депутати! Я пропоную зараз на півгодини раніше оголосити перерву, звертаюсь до лідерів фракцій, провести засідання, зібрати народних депутатів і обов’язково сьогодні проголосувати всі призначення всіх виборів, щоб разом з виборами Президента ми провели місцеві вибори, ми зекономимо кошти, заспокоїмо людей і будемо практично реалізовувати ті наші заяви щодо передачі влади на місцях. Її потрібно, принаймні, обрати, дуже вас прошу, давайте зробимо перерву і подивимося повістку дня консолідуючу, яку ми можемо сьогодні проголосувати.</p>
<p>І наступне. Прошу вас дуже сьогодні призначити завтрашній і післязавтрашній день робочими, тому що України в надзвичайній ситуації, парламент працювати кожен день.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я прошу Віталія Кличка зараз занести прапор наших Військово-Морських Сил і встановити в сесійній залі. <i>(Оплески)</i></p>
<p><b>&nbsp;</b></p>
<p>11:30:46</p>
<p>КЛИЧКО В.В.</p>
<p>Дорогие коллеги! Уважаемые граждане Украины! Я только что внес флаг тот самый, то самое знамя, под которым тысячи офицеров и солдат в 1992 году давали присягу на верность Украине.</p>
<p>Я благодарен всем тем офицерам и солдатам, которые сегодня, несмотря на&nbsp; давление, не смотря на угрозы, остаются верными присяге. Так же хочу отдельно поблагодарить членов семей, которые поддерживают их. И уверен, что этот флаг – знак моральной поддержки Верховного Совета, знак моральной поддержки всех украинцев, тех офицеров, которые&nbsp; остаются верны своей присяге.&nbsp; Мы с вами и точно уверены, благодарны каждому из офицеров и солдат, кто остается верен данной Присяге на верность народу Украине. Слава Украине!</p>
<p>&nbsp;</p>
<p>ГОЛОСИ ІЗ ЗАЛУ. Героям Слава! (<i>Оплески</i>)</p>
<p>&nbsp;</p>
<p>ГОЛОВУЮЧИЙ. Отож, шановні народні депутати, я думаю, що власне це буде&nbsp; одним з об'єднавчих моментів цієї сесійної зали, яка не посміє не голосувати за ті питання, які вкрай необхідні сьогодні Україні. Дякую.</p>
<p>Шановні народні депутати! Переходимо…</p>
<p>&nbsp;</p>
<p>КУЖЕЛЬ О.В.&nbsp; Перерва!</p>
<p>&nbsp;</p>
<p>ГОЛОВУЮЧИЙ. Продовжуємо нашу&nbsp; роботу. Ще немає перерви згідно Регламенту, шановна пані Кужель, я нагадаю, що зараз тільки 11.30 ще не відпрацювали ми&nbsp; з вами необхідного часу, щоб йти на перерву.</p>
<p>Автор законопроекту 3138, які є у вас пропозиції?&nbsp;&nbsp; Включіть мікрофон, народному депутату Васюнику.</p>
<p>&nbsp;</p>
<p>11:32:30</p>
<p>ВАСЮНИК І.В.</p>
<p>В мене є прохання повернутися до&nbsp; голосування по законопроекту&nbsp; 3138, оскільки це&nbsp; важливий законопроект для малого підприємництва і&nbsp; для суб'єктів&nbsp; мікропідприємництва&nbsp; і полегшує їм діяльність,&nbsp;&nbsp; після&nbsp; перерви. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні народні депутати, автор законопроекту 3602 народний депутат Москаленко також просить зняти з розгляду свій законопроект. Я думаю, підемо назустріч народному депутатові.</p>
<p>Шановні народні депутати, вашій увазі пропонується проект Закону (реєстраційний номер 1181) про внесення змін до Кодексу України про адміністративні правопорушення щодо врегулювання питань відповідальності щодо вчинення насильства в сім'ї.</p>
<p>Прошу до слова народного депутата Геращенко.</p>
<p>&nbsp;</p>
<p>11:33:49</p>
<p>ГЕРАЩЕНКО І.В.</p>
<p>Шановні колеги, насправді, ми з колегами-жінками, які підготували цей законопроект, дуже хотіли б, щоб його підтримали. Але якщо не буде голосів, то просто зняти його з розгляду, щоб ми не позорили цю сесійну залу вчергове.</p>
<p>Взагалі, про що йдеться у цьому законопроекті. Як ви знаєте,&nbsp; в нас, на жаль, щороку фіксують майже мільйон правопорушень про насильство в родині. І ми пропонуємо ці штрафи, які на сьогодні існують, а там за побиття дружини чи дітей встановлюють штраф там 100 гривень, перевести це на адміністративні роботи. Дуже важлива ініціатива, яку підтримують і правоохоронні органи. Мені здається, що і сесійну залу це має об'єднати. От якщо є голоси, якщо це друкування, вибачте на слові, закінчилося в залі, коли не голосують тільки тому, що насправді, не зрозуміло, чому тоді ходять, тоді ставимо у сесійну залу це питання на голосування. Якщо немає, то, будь ласка, зніміть це питання з голосування. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Ну, ми, з вашого дозволу, можемо провести сигнальне голосування і побачити, наскільки зал підтримує… Якщо можна, тоді співдоповідь голови комітету.</p>
<p>&nbsp;</p>
<p>11:35:00</p>
<p>КОЖЕМ’ЯКІН А.А.</p>
<p>Шановний головуючий, шановні народні депутати! Я перед тим, як сказати два слова по цьому законопроекту, дійсно, він сьогодні потрібен, дійсно, наші жінки-депутати висловили дуже добру ініціативу. Але я хотів би сказати наступне. Я підтримую як депутат, як член фракції Батьківщина тих, хто сьогодні критикує той порядок денний, який складений. У нас є три силові комітети, у нас є комітет по&nbsp; безпеці, корупції, Комітет законодавчого забезпечення, у нас є дуже багато законопроектів, які сьогодні&nbsp; в цей час, в цей стан для України вони потрібні для розгляду. І повірте мені, вони набирають... вони наберуть стільки, скільки потрібно голосів, тому що там законопроекти, які захищають і військовослужбовців, і посилюють відповідальність за скоєння злочину, і ті позиції, які сьогодні дають можливість створювати і національну гвардію, і кріпити нашу безпеку. Тому, шановний головуючий, я хочу звернутися від себе до своїх колег. Колеги, якщо ви пішли у владу – покладіть мандат! Дайте можливість нам всім голосувати у фракції для того, щоб ми не позорили тут сьогодні депутатів, які взяли на себе відповідальність за владу. <i>(Оплески) </i></p>
<p>Шановні колеги, і ще, що стосується цього законопроекту, дійсно, якщо він не набере, то, шановний пан Руслан, зніміть, будь ласка, тому що цей законопроект, дійсно, він виключає зі статті 173-2 Кодексу України про адміністративні правопорушення покарання у вигляді штрафу і виправних робіт, залишивши при цьому&nbsp; громадські роботи або адміністративний арешт. А також передбачає можливість застосування приводу до особи, яка ухиляється від явки до органу внутрішніх справ або суду у справі про вчинення насильства в сім'ї. Тому якщо є голоси – прошу підтримати і проголосувати. Якщо нема... Треба&nbsp; сигнальне, тому що, знаєте, насильство в сім'ї – це теж та тема, яка сьогодні турбує суспільство. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу, Катерина Ващук, Зарубінський.</p>
<p>Ми перейдемо до сигнального голосування, побачимо, скільки зала сьогодні готова голосувати за цей законопроект. Дякую.</p>
<p>&nbsp;</p>
<p>11:37:15</p>
<p>ВАЩУК К.Т.</p>
<p>Шановні колеги, я думаю, що попри всі ті події, попри всі баталії, які в цій залі є, цей закон саме той, який має бути цікавим і обов'язковим для&nbsp; кожного. Ганьба, яка існує в суспільстві, а саме, насильство в сім'ях, повинна турбувати кожного. І кожен з нас як народний депутат на прийомах цей відчуває, у зверненнях, у скаргах.</p>
<p>І сьогодні є можливість зробити крок для того, щоб таких ганебних випадків було менше. Що таке штраф? Штраф – це страждає вся сім'я: страждають діти, страждає та ж дружина. А що таке "громадські роботи"? Це осуд, це ганьба. І якщо в чоловіка ще збереглась хоч якась гідність, він задумається, що над ним буде кепкувати вся громада, будуть бачити, хто є він насправді.</p>
<p>Я впевнена, що всі жінки проголосують, а чоловіки теж, тому що пам'ятають слова великого письменника, що "мерилом достоинства мужчины есть его отношение к женщине". Давайте підтримаємо цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, народний депутат Зарубінський, будь ласка.</p>
<p>&nbsp;</p>
<p>11:38:57</p>
<p>ЗАРУБІНСЬКИЙ О.О.</p>
<p>Дякую, пане головуючий.</p>
<p>Насильство в сім'ї – це проблема не тільки насильства по відношенню до жінок, це проблема загальна. Я думаю, з тими процесами, які зараз в суспільстві відбуваються, пов'язані мускулінізацією і фемінізацією,&nbsp; то, можливо, насильство буде і по відношенню до чоловіків. І тому питання не треба в гендерному плані розглядати, а як питання, яке просто соромить українську сім'ю, в якій насильство, на відміну від деяких інших країн, не було в традиції, не було в ментальності, в тому числі і в українських чоловіків.</p>
<p>Тому я вимушений, не вимушений, а з задоволенням погоджуся з Катериною Тимофіївною в якому плані. В нас дуже часто, коли мова йде про якісь побутові речі, використовується така форма покарання, як штраф, який лягає тягарем не тільки на того, хто зчинив провину, правопорушення, а на всю сім'ю, тому що в більшості випадків бюджет то є сімейний. І тому жертва насилля вдруге страждає від того, що з сімейного бюджету витрачаються гроші, для того щоб заплатити штраф.</p>
<p>І тому акцентуація уваги або педалювання питання щодо&nbsp; громадських робіт є абсолютно правильним.</p>
<p>Більше того, я зараз трошки виходжу за межі цього законопроекту, хотів би взагалі запропонувати, що в Україні рідко використовуються громадські роботи, а вони мають використовуватися. У тому числі й до тих, хто засуджений у формі умовного покарання. Чому хто умовно засуджений не працює на суспільство, на державу? Тому мені здається, що більше уваги якраз до громадських робіт, є тренд часу. В багатьох європейських країнах, де це використовується… Тому незважаючи на таку складну ситуацію в залі зараз все-таки вважаю, що варто проголосувати за цей законопроект, він не політичний, не ідеологічний, він гуманний, він гуманістичний, а за гуманістичні законопроект треба голосувати всім, незважаючи на ті чи інші політичні погляди. Пропоную все-таки за нього&nbsp; проголосувати всім, хто присутній в залі. Дуже дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Народному&nbsp; депутату Журавському включіть мікрофон, і перейдемо до сигнального голосування, щоб ми побачили скільки у нас є підтримки цього законопроекту.&nbsp;&nbsp;</p>
<p>&nbsp;</p>
<p>11:41:22</p>
<p>ЖУРАВСЬКИЙ В.С.</p>
<p>В Україні кожна п'ята жінка піддається насильству, і це факт.</p>
<p>Автори законопроекту – це достойники, народні депутати України жінки – пропонують вилучити із статті 173.2 Кодексу України "Про адміністративні правопорушення" покарання у вигляді штрафу. Застосування штрафів, як і стягнення у вигляді виправних робіт, з відрахуванням 20 відсотків заробітку в дохід держави не є ефективним. Тому що в переважній більшості вони впливають не на порушника, а на його родину в цілому або ж на саму особу, яка&nbsp; потерпіла від насильства. В тих випадках, коли правопорушник, як часто буває, ніде не працює.</p>
<p>Ми розглядали цей законопроект на нашому комітеті – Комітеті з питань законодавчого забезпечення правоохоронної діяльності, і всі проголосували за те, щоб його підтримати. Також і наша група депутатська просить зал підтримати цей&nbsp; законопроект в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Андрій Міщенко. Будь ласка,&nbsp; включіть мікрофон.</p>
<p>&nbsp;</p>
<p>11:42:39</p>
<p>МІЩЕНКО А.М.</p>
<p><a name=Temp></a>Андрій Міщенко Всеукраїнське об'єднання "Свобода".</p>
<p>"Свобода" доєднується до колег і до тих аргументів, які щойно прозвучали в залі.&nbsp; За діючими нормами Кодексу України про адміністративні правопорушення, караючи батьків за злочини, які скоєні проти їх власних дітей, фактично задається шкода жертві злочину.&nbsp; Адже штраф батьки сплачують з сімейного бюджету. Потрібно врахувати факт, що в більшій мірі це діти соціально незахищених сімей. Зменшення бюджету такої сім'ї призведе до неповноцінного харчування, погіршення соціально-побутових умов дитини і таке інше. Тому необхідно замість штрафу застосувати до правопорушників відповідальність у вигляді громадських робіт і адміністративного арешту.&nbsp;</p>
<p>Фракція "Свобода" підтримує цей законопроект.&nbsp; Слава Україні!</p>
<p>&nbsp;</p>
<p>ГОЛОВУЮЧИЙ. Шановні народні депутати, давайте ми проведемо сигнальне голосування, пропоную провести, щоб ми побачили наскільки є підтримка в сесійній залі цього законопроекту.&nbsp; Я прошу всіх народних депутатів зараз повернутися до сесійної зали.</p>
<p>Отже, ставиться на голосування, сигнальне голосування щодо законопроекту (№ 1181) про внесення змін до Кодексу України про адміністративні правопорушення щодо врегулювання питання відповідальності за вчинення насильства в сім'ї.</p>
<p>Прошу народних депутатів голосувати. Сигнальне голосування, нагадую, будь ласка.</p>
<p>&nbsp;</p>
<p>11:44:21</p>
<p>За-185</p>
<p>Ми бачимо ситуацію в залі. Сесійна зала не підтримує цей законопроект. Ми його знімаємо тоді з обговорення і переходимо до наступного.</p>
<p>Шановні народні депутати, вашій увазі пропонується проект Закону (реєстраційний номер 2323) про внесення змін до деяких законодавчих актів України щодо попередження виникнення професійних захворювань у працівників.</p>
<p>Які є пропозиції щодо обговорення цього питання? Замість автора виступає Цибенко, народний депутат. Прошу народного депутат Цибенка до трибуни. Прошу.</p>
<p>&nbsp;</p>
<p>11:45:09</p>
<p>ЦИБЕНКО П.С.</p>
<p>Шановні колеги! Шановні громадяни України! Петро Цибенко, фракція Компартії України, голова Комітету соціальної політики і праці. 3 квітня 2013 року Комітет Верховної Ради України з питань соціальної політики та праці розглянув законопроект про внесення змін до деяких законодавчих актів України щодо попередження виникнення професійних захворювань у працівників (реєстраційний номер 2323).</p>
<p>Законопроектом пропонується усунути неузгодженості в нормативно-правовому регулюванні порядку забезпечення роботодавцем молоком або рівнозначними йому харчовими продуктами і газованою солоною водою працівників, зайнятих на роботах із шкідливими і важкими умовами праці, а також на виробництві з температурою повітря, що перевищує встановлені гігієнічні норми.</p>
<p>Усунення таких неузгодженостей сприятиме реалізації профілактичних заходів та істотному уповільненню виникнення і розвитку у працівників професійних захворювань. Даними змінами автор знімає існуючі на сьогодні обмеження щодо забезпечення газованою солоною водою тільки гарячих цехів і виробничих ділянок. А поширює відповідну норму на всі виробництва з температурою повітря, що перевищує встановленні статтею 167 Кодексу законів про працю України та статтею 7 Закону України про охорону праці норми.</p>
<p>Державна служба гірничого нагляду та промислової безпеки України не заперечує проти прийняття цього закону. Сторона профспілок підтримує законопроект і повідомляє, що його прийняття суттєво поліпшить захист соціальних прав працівників, а також попередить виникнення і розвиток у них професійних захворювань.</p>
<p>Враховуючи викладене, комітет прийняв рішення рекомендувати Верховній Раді України даний законопроект прийняти за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую. Чи є запитання, шановні народні депутати? Немає запитань. Чи можемо ставити на голосування, чи все-таки сигнальне голосування проведемо з цього питання? Проведемо сигнальне голосування?</p>
<p>Шановні народні депутати, для того, щоб…&nbsp; питання до автора, співавтора законопроекту: ми ставимо сигнальне голосування чи ставимо на голосування? Сигнальне голосування просить автор.</p>
<p>Отож, шановні народні депутати, ставлю на сигнальне голосування проект Закону (реєстраційний номер 2323) про внесення змін до деяких законодавчих актів України щодо попередження виникнення професійних захворювань у працівників. Прошу проголосувати, прошу визначитися. Прошу включити систему "Рада".</p>
<p>&nbsp;</p>
<p>11:48:13</p>
<p>За-163</p>
<p>Проти – 0, утрималося – 7.</p>
<p><i>(Шум у залі)</i> Яких мотивів, це сигнальне голосування.</p>
<p>Прошу, по фракціях. Партія регіонів – 2, "Батьківщина" – 48, "УДАР Кличка" – 13, "Суверенна європейська Україна" – 20, "Економічний розвиток" – 27, ВО "Свобода" – 31, Компартія – 0, позафракційні – 22.</p>
<p>Отож, ми бачимо цей закон також не консолідує сесійну залу. В нас залишилися, шановні народні депутати, все таки позачергові місцеві вибори. У нас до перерви лишилося практично 10 хвилин. Тому я зараз оголошую перерву до 12.30. О 12.30 ми продовжимо нашу роботу. Дякую.</p>
<p>Голів фракцій я прошу зайти зараз до мене, до кабінету заступника Голови Верховної Ради. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати, продовжуємо нашу роботу.</p>
<p>Проінформую вас про те, що відбулася зараз нарада керівників фракцій та груп, ухвалили рішення про те, щоб звернутися до сесійної зали, щоб ми зараз продовжили нашу роботу з питання "Різного" виступів народних депутатів.</p>
<p>З огляду на те, що зараз надзвичайно критична ситуація і в цю хвилину проходить зараз засідання Конституційного Суду щодо оцінки діяльності Верховної Ради Автономної Крим щодо проведення референдуму, ми просимо вас, шановні народні депутати, з огляду на те, що наша робота є без перерви. Я нагадаю шановному товаристві, що ще 20 лютого цього року ми ухвалили це рішення про проведення безперервної роботи, щоб ми продовжили нашу роботу завтра о 12 годині. Тоді прошу зараз всіх народних депутатів не роз'їздитися по своїх домівках, своїх виборчих округах, з огляду на надзвичайну актуальність і необхідність перебування всіх народних депутатів в Києві для того, щоб ми у будь-яку секунду продовжили нашу роботу.</p>
<p>Отож, ще раз наголошую, сьогодні ми переходимо до пункту порядку денного "Різне" виступи народних депутатів і завтра ми збиратимемося о 12 годині продовжувати нашу роботу пленарного засідання. Отож, народні депутати, &nbsp;всі переходимо до порядку денного "Різного". Прошу народних депутатів записатися на виступи. Прошу.</p>
<p>Прошу до слова народного депутата Бенюка, фракція Всеукраїнського об'єднання "Свобода".</p>
<p>&nbsp;</p>
<p>12:37:08</p>
<p>БЕНЮК Б.М.</p>
<p>Шановні добродії! Шановні депутати! шановний головуючий! Шановні жителі України! Сьогодні непростий момент переживаємо всі ми, розуміючи, в якій ситуації знаходиться наша держава, скільки неймовірних речей, які спрямовані на те, щоб розірвати цілісність нашої держави, зараз стоять, так би мовити, найважливішим моментом. І того, що ми з вами повинні разом і депутатський корпус, і всі громадяни України знайти засоби, щоб зуміти вистояти в цій непростій, неймовірно важкому протистоянні.</p>
<p>Але ми розуміємо, що мирне життя, яке стоїть за будь-яким конфліктом, який вичерпується, обов’язково буде брати сили в свої руки. І ми сподіваємось на те, що обов’язково воно так і станеться,&nbsp; і всі проблеми, які пов’язані з розвитком нашої держави, вони будуть вирішені після того, коли ми найпершим ділом вирішимо ці нагальні питання, які пов’язані з конфліктом, який зараз у нас є в Криму і з нашим північним сусідом.&nbsp;&nbsp;</p>
<p>Тільки велика консолідація, тільки велика&nbsp; мудрість, тільки неймовірна&nbsp; велика терпимість може дати нам великий шанс уникнути від великого кровопролиття. І ми, панове, з вами розуміємо, що це найцінніші ті речі, які ми повинні з вами відстояти. Але ми розуміємо і прагнемо того, щоб здоровий&nbsp; глузд, який, слава Богу, панує в нашій країні, щоб він обов'язково достукався до сердець нашого північного сусіда – росіян.</p>
<p>Ми розуміємо, що та неймовірна реакція, яка існує на всі закиди до нас, до&nbsp; українців з боку Росії, вони&nbsp; не йдуть від російського народу, ми це з вами прекрасно&nbsp; розуміємо. Вони йдуть в першу чергу від кремлівського керівництва, від Президента Росії. І ми розуміємо, що ці всі речі вони є тимчасові, бо рано чи пізно уряди&nbsp; всіх країн міняються. Не міняється тільки народ з його споконвічними прагненням, з його товариствістю,&nbsp; з його&nbsp; дружбою і&nbsp; тому подібне.</p>
<p>І тому то панове, я хочу закликати&nbsp; всіх нас зібратися до роботи, зібратися до тих відповідальних днів, які попереду нас чекають. Пам'ятаємо, що субота і&nbsp; неділя, закликаю до здорового глузду жителів Кримської Автономної Республіки, проявити велику мужність і старатися абсолютно по-громадянські, по-українські поступити в цій непростій ситуації, в першу чергу проявити велику волю українців до&nbsp; прагнення зберігання&nbsp; нашої державної цілісності. І пам'ятати, що всі ці реакційні речі, які&nbsp; є зараз, вони рано чи пізно будуть наказані.</p>
<p>Тримаймося разом панове, тримаймося…</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова&nbsp; народного депутата Гузенко.</p>
<p>&nbsp;</p>
<p>12:40:30</p>
<p>ГУЗЕНКО К.О.</p>
<p>Шановний головуючий! Шановні депутати! На жаль, з визовами &nbsp;сьогоднішнього дня ми маємо темпи збільшення не працюючих людей. В існуючих реаліях рівень безробіття в Україні складає до 2 відсотків. Для прикладу, в моєму рідному місті Дніпродзержинську навантаження на одне робоче місце складає 12 безробітних,&nbsp; і це при чому, що&nbsp;&nbsp; &nbsp;місто це – великий індустріальний центр, в місті проживає&nbsp; 250 тисяч населення і в міст&nbsp;&nbsp;&nbsp;&nbsp;&nbsp;&nbsp;&nbsp;&nbsp; і є 43 середніх і великих підприємств. І кожний рік проходить скорочення близько до 3 тисяч мешканців.</p>
<p>Шановні депутати, серед безробітних найбільш уразливими являються&nbsp; жінки та молодь, яка на сьогоднішній день не може після закінчення навчальних закладів знайти роботу. Тому дана проблема набирає загрозливих масштабів.</p>
<p>Зараз, вирішуючи питання подолання економічної кризи в Україні, ми не тільки не повинні забувати про проблеми безробіття, а навпаки, повинні вирішувати всі їх разом. При цьому повинен бути використаний один компромісний підхід. Тому, на мій погляд, буде дуже своєчасним і в найближчий час провести парламентські слухання на тему "Безробіття в Україні: шляхи і способи його подолання". Я хочу, щоб в цій дискусії прийняли… як роботодавці, так і наші профспілки.</p>
<p>Шановні депутати, ми спільними зусиллями повинні знайти шлях виходу з безробіття і вирішити цю проблему. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Цибенко.</p>
<p>&nbsp;</p>
<p>12:42:42</p>
<p>МИХАЙЛЕНКО О.Д.</p>
<p>Ольга Михайленко, Комуністична партія України.</p>
<p>Уважаемые коллеги, избиратели!&nbsp; 13 марта исполнилось 70 лет со дня освобождения города Херсона от немецко-фашистских захватчиков. Святая, священная дата для каждого херсонца.</p>
<p>Но, к большому сожалению, новая власть сделала все, чтобы не отдать почести защитникам Отечества. Запланированные в Херсонском драмтеатре праздничные мероприятия были отменены, вандалы не дали возможности передать эстафету памяти – капсулу со священной землей, политой кровью освободителей.</p>
<p>Как же это так? Ветераны возмущены, их осталось в живых единицы, которые освобождали город. Хочу обратиться ко всем, есть те святыни, на которых воспитывались целые поколения и никому не дано право перечеркнуть подвиг советского солдата – победителя, который отстоял свободу, независимость нашего государства, спас мир от коричневой чумы. Мы низко склоняем головы перед памятью воинов, молодых ребят, которые 70 весен тому форсировали холодный Днепр и принесли освобождение херсонцам.</p>
<p>Следующая вопиющая информация: продолжаются угрозы со стороны руководителей партийных организаций "Батьківщини" на местах. Почувствовали власть, уважаемые? Смотрите, чтобы не захлебнулись ею. Где ваша&nbsp; демократия? Если еще ничего не сделав для народа, угрожаете тем, кто не голосует по вашему повелению. Я обращаюсь к руководству государства. Александр Валентинович, почему не соблюдаются конституционные права и свободы граждан и народных депутатов? Вы же – гарант. Почему не выполняется резолюция Европарламента? Сколько ждать от власти принятия мер по освобождению центрального офиса Компартии от бандитов? Уважаемые коллеги и руководство Верховного Совета, прошу считать это выступление депутатским обращением к новой&nbsp; власти. Спасибо.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Момота. Своє слово йому додатково передає народний Глазунов.</p>
<p>&nbsp;</p>
<p>12:45:24</p>
<p>МОМОТ О.І.</p>
<p>Олександр Момот, 27 виборчій округ, Дніпропетровськ.</p>
<p>Шановний Руслан Володимирович, шановні колеги, шановні виборці, через два дні закінчуються зимові паралімпійські ігри і дуже гідно виступили наші спортсмени, прославили нашу державу в Сочі. І&nbsp; дуже доречно згадати про інвалідів, бо за трагічними подіями останніх місяців в нашій країні ми про це не згадали, що 3 грудня традиційно відзначається Міжнародний день інвалідів. Сьогодні в Україні більше 2 мільйонів інвалідів – це більше 5 відсотків населення країни.</p>
<p>Дуже доречно згадати про проблеми, з якими стикаються ці люди в повсякденному житті. Сучасний гуманітарний стандарт відійшов від поняття працездатності, коли статус людини визначається його здатністю працювати. Дуже добре, що ми перейшли на сучасні, більш гуманні стандарти і прийшли до поняття якості життя. Сьогодні задача наша, суспільства і уряду, - створити умови, які дозволяють людям з обмеженими можливостями вести активний спосіб життя, бути повноправними членами суспільства.</p>
<p>Основна проблема полягає в тому, що високі гуманітарні стандарти у більшості випадків залишаються на папері. Люди із обмеженими можливостями щодня стикаються з проблемами виключно побутового характеру. Високі бордюри, круті сходи, відсутність пандусів, високо розташовані кнопки ліфтів, вузькі двері, необлаштовані туалети, непристосований громадський транспорт. Як наслідок, люди з обмеженими можливостями залишаються за межами повноцінного життя. Сучасні норми будівництва передбачають облаштування будівель та територій необхідними засобами для інвалідів. А чи дотримуються цих норм забудовники? Ні, бо це потребує додаткових витрат. Але саме таке ставлення до людей з обмеженими можливостями є показником цивільності країни і суспільства.</p>
<p>Наш обов'язок – створити рівні можливості для людей, що за станом здоров'я потребують особливих умов. У розвинених країнах інваліди мають можливість відвідувати кінотеатри, ресторани, користуватися громадським транспортом, подорожувати. Вони мають змогу вести повноцінне життя, і саме на це ми повинні рівнятися.</p>
<p>Підписання паперів не вирішить наших проблем. Ми повинні самі прагнути до розвитку і докладати максимум зусиль для підвищення якості життя в Україні.</p>
<p>І останнє. Я хочу звернутися до всіх гілок влади, до всіх політиків, до Верховної Ради не робити в цей час різких рухів, різких заяв, провести широку дискусію в суспільстві, почути Схід і Південь. Там&nbsp; живуть робочі люди, не екстремісти, але у них є питання до суспільства, до влади, до нас з вами. Це нас згуртує перед серйозними зовнішніми викликами і забезпечить цілісність нашої держави. &nbsp;Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Осуховського. Передає слово народному депутату Мирному.</p>
<p>&nbsp;</p>
<p>12:49:10</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Слухаючи виступ комуністів, на жаль, розумієш, що ці люди живуть не в Україні, тому що розказувати про те,&nbsp; що 70 років тому "коричнева чума" була переможена може тільки божевільний.</p>
<p>За 70 років "коричнева чума" набралася сили, знахабніла і зараз залазить в Крим. "Коричнева чума" розміщує на кордонах України свої війська. "Коричнева чума" засилає бандитів з заточками, засилає своїх провокаторів, засилає своїх шпигунів. А люди, які обслуговують "коричневу чуму", сидять в цьому залі, не голосують і розказують нам, українцям, як ми маємо жити в цій країні.</p>
<p>То я вам хочу сказати, що український народ знає, вміє і буде себе захищати. Тому що недаремно люди йшли з голими руками проти озброєних до зубів бандитів! Недаремно комуністів&nbsp; в цей момент не було видно. Жодного!</p>
<p>І ще я хочу вам нагадати, подєльніки&nbsp; ваші, що в більшості переважній, в абсолютній більшості депутатів парламенту – це депутати від комуністів і Партії регіонів. Де реакція фракцій? Де відповідь на злочинні дії депутатів? Де засудження так званого референдуму? Де ви? Де ви? Де ви поділися? Чому ви не виступаєте до кримчан і не закликаєте їх не підтримувати злочинні дії злочинців, які обов'язково будуть засуджені &nbsp;і покарані. І я вас хочу попередити про те, що все одно відповідальність, вона не куди від нас не подінеться і від нас як українців, і від вас як п'ятої колони. Тому ми переконані в тому, що ми знайдемо вихід з цієї ситуації. Ми переконані тому, що не тільки ми, а і весь світ не визнає результатів так званого референдуму. Ми знаємо, що ми дамо гідну відсіч і коричневій чумі, і червоним… Слово самі придумаєте. І будемо відповідати, не зважаючи на те, що ви саботуєте рішення всієї нашої української громади.</p>
<p>Тому, перше, що ми повинні зробити. Ми повинні чітко сказати всім, що ті, хто не хочуть і не будуть підтримувати незалежність України, будуть відповідати.</p>
<p>Друге. Всі ті депутати або так звані депутати, які мають мандат і не бажають працювати на інтереси України, мають нести відповідальність.</p>
<p>Третє. Ми повинні зупиняти цю повзучу агресію. Ми повинні закривати кордони. Ми повинні реагувати на будь-який виклик так мирно, так спокійно, бо сила завжди спокійна, і сила у нас є. Але ми жодну дію, жодного слова не залишимо безнаказаними. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Кириленка. Передає слово народному депутату Леонову.</p>
<p>&nbsp;</p>
<p>12:52:24</p>
<p>ЛЕОНОВ Е.В.</p>
<p>Всеукраїнське об'єднання "Свобода", Едуард Леонов, Крим, Севастополь.</p>
<p>Прошу вас заслухати заяву, яку кримська організація Всеукраїнське об'єднання "Свобода" сьогодні оприлюднила.</p>
<p>З жовтня 2013 року тисячі кримчан різних національностей з метою захисту своєї гідності від злочинної влади Януковича побували на Майдані у столиці нашої Батьківщини Києві. Під час протистояння загинуло більше сотні громадян, серед них і кримчани. Після повалення злочинного режиму Януковича проявилося глибинне, моральне падіння керманичів колишньої влади. Наразі лише розпочався процес відбудови нової демократичної і людяної України.&nbsp; Але саме в цей час, в цей складний час становлення нової держави, вороги українського народу намагаються посіяти розбрат поміж &nbsp;кримчанами та іншими громадянами нашої єдиної держави. Лунають заклики з боку зрадників українського народу, які стали на шлях проросійського сепаратизму. Що буцімто Крим зможе відбутися як окрема держава. Дане твердження не витримує ніякої критики, оскільки Автономна Республіка Крим є дотаційною на 80 відсотків! Тобто основна маса коштів надходить з державного бюджету України.</p>
<p>Головна стаття доходів Криму – туристична галузь. З них 70 відсотків туристів Криму, а це більше 4 мільйонів туристів на рік, - з континентальної України. У разі будь-якого відокремлення чи будь-якої зміни статусу Криму ця галузь, туристична галузь принаймні на найближчі роки просто загине.</p>
<p>Крим на 85 відсотків забезпечується електроенергією з континентальної України і на 90 відсотків – прісною водою.</p>
<p>Враховуючи викладене, звертаємо увагу мешканців Криму на факт силового захоплення влади в регіоні з боку проросійськи налаштованих екстремістів за участі окупаційних російських військ, які протиправно вдерлися на територію суверенної держави та намагаються здійснювати нелегітимну діяльність сидячи у Верховній Раді Автономної Республіки Крим.</p>
<p>Друге. Закликаємо громадян не брати участі в так званому не передбаченому жодним законом референдумі. І не ставати співучасниками цього кримінального злочину. Що може призвести до катастрофічних економічних та політичних наслідків.</p>
<p>Висловлюємо підтримку Збройним Силам України та тим громадянам України, які в цей важкий час стоять на сторожі територіальної цілісності та незалежності української держави на Кримському півострові і на всій території України. Слава Україні!</p>
<p>Це заява кримської організації Всеукраїнського об'єднання "Свобода". І я хочу повідомити, що почалися репресії. Десяткам, сотням наших свободівців зараз вламуються в домівки так звані "сили оборони Криму", оці так звані "зелені человєчкі", а насправді це злочинці і зрадники під прикриттям Збройних Сил Російської Федерації. І ми не можемо стояти осторонь! Ми мусимо захистити своїх громадян! Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Фаріон.</p>
<p>&nbsp;</p>
<p>12:55:40</p>
<p>ФАРІОН І.Д.</p>
<p>Слава Україні! Шановні українці, можна лише уявити стан двох родин на Донеччині, які зараз оплакують тих, кого вчора вночі закатували московські загарбників. Серед закатованих є і мій побратим Дмитро Чернявський, речник Всеукраїнське об'єднання "Свобода". Думаю, що кожен з нас розуміє, що ми живемо зараз для того, аби помститися їм. Подобається це комусь чи не подобається. Хоч, можливо, хтось казатиме, що помста – це коротке крило, далеко на ньому не полетиш. Але ще Шевченко закликав користуватися тим імперативом – правдою мстою. Ми розчавимо усіх тих, які не дають нам упродовж 22 років сповнювати мрію про незалежну українську державу. Це перше.</p>
<p>Друге. Упродовж тривалого часу ми зовсім невипадково ніяк не могли позбутися міністра-українофоба, міністра освіти Діми Табачника. Це, власне, був той основний агент Москви, який діяв на ідеологічному фронті. На превеликий жаль, сьогодні, навіть сьогодні після майданівський подій наша з вами земля шириться путінськими агентами. Не маю жодного сумніву в тому, що ми подолаємо ліліпутіна, проте путинята ще довго путатимуться у нас під ногами. Тому маємо сталити наші ноги, аби вони пирскали під нашими ударами.</p>
<p>Вважаю те, що ми усунули з поста міністра Діми Табачника лише прелюдією до нашої перемоги в освітній царині. Бо якщо ми не усвідомимо, що освітня царина – це передусім ідеологічний фронт, це абсолютно нова філософія системи навчання і виховання, то посттабачниківський синдром ще дуже довго пануватиме у наших програми у вищій школі і у середній школі.</p>
<p>Я би хотіла зараз свою увагу зосередити, власне, на тому, що система хабарництва і система корупції, яка працює у вищій школі, є наслідком деморалізації і деідеологізації системи освіти. До мене звертаються викладачі численних навчальних закладів, які охоплюють &nbsp;собою усю географію&nbsp; нашої великої країни, волають про захист&nbsp;&nbsp;&nbsp; і про допомогу.&nbsp; Хочу наголосити на тих навчальних закладах, яких Табачник довів до повного стану неможливості виконувати свої професійні обов'язки. Ідеться передусім про Східноєвропейський&nbsp; національний університет&nbsp;&nbsp; імені Лесі Українки, де викладачі&nbsp; описують нечувані корупційні схеми і тотальне хабарництво, організоване ректором вишу Коцаном, якому ще й присвоїли нещодавно звання&nbsp;&nbsp; "Заслуженого діяча науки". Йдеться про&nbsp; Кіровоградський національний технічний університет, який абсолютно&nbsp; провалює економічний напрям підготовки…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити,&nbsp; будь ласка.</p>
<p>&nbsp;</p>
<p>ФАРІОН І.Д. Йдеться про Луганський національний аграрний університет, ректорка якого перетворила цей університет&nbsp; у приватне підприємство.&nbsp;</p>
<p>І нарешті останнє. Волають про допомогу працівники і студенти Боярського коледжу екології і природних&nbsp; ресурсів Національного&nbsp; університету біоресурсів і природокористування&nbsp; України. І наводять&nbsp;&nbsp;&nbsp;&nbsp;&nbsp;&nbsp;&nbsp; страшний факт, що їхній директор Сергій Кропивка віддав розпорядження у цьому навчальному закладі винести&nbsp; сміття на державному прапорі&nbsp; України.</p>
<p>Шановна&nbsp;&nbsp;&nbsp; громадо, мусимо ставати сталевими, аби подолати цю орду, іншого виходу у нас просто немає. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Капліна.</p>
<p>&nbsp;</p>
<p>12:59:38</p>
<p>КАПЛІН С.М.</p>
<p>Шановний український народе, шановні колеги, сьогодні, в постреволюційний час, коли перед Україною&nbsp; сформувалися нові, абсолютно прекрасні, прекрасні з точки зору майбутнього&nbsp; нашої держави можливості, ми маємо&nbsp; ті проблеми,&nbsp; які не треба коментувати, щодо&nbsp;&nbsp;&nbsp;&nbsp; яких&nbsp; треба чітко говорити, що потрібно робити вже сьогодні, завтра і післязавтра.</p>
<p>Тож щодо питання і кризи, яка склалася в Криму, я переконаний,&nbsp; ми повинні зробити кілька надзвичайно&nbsp; чітких, очікуваних Кримом, Донбасом, всією&nbsp; Україною кроків.</p>
<p>Перше.&nbsp; Ми повинні не&nbsp; дати Володимиру Путіну і його оточенню ще радянських дипломатів, які знають і&nbsp; вміють, як вторгатись&nbsp;&nbsp;&nbsp; &nbsp;на територію іншої країни і як реалізовувати загарбницьку позицію, не дати будь-яких нових аргументів для майбутніх переговорів або шантажу нашої незалежної України і її нового уряду. Ми повинні сьогодні, крім штабу, який має працювати на території всієї країни, крім штабу, який має бути центральним і спрямовувати роботу Збройних Сил України, Служби безпеки, Генеральної прокуратури, прикордонників, ще створити окремо штаб на Донбасі.</p>
<p>Сьогодні почалося багато розмов про від'єднання Донбасу, Харківської області, ці розмови ініціюються агентами Кремля, які були привезені сюди для дестабілізації ситуації у цьому регіоні. Ми маємо провести ряд чітких, скоординованих дій, але кожен з тих людей негайно був арештований, негайно покинув територію нашої країни. Ми повинні так само зробити ряд серйозних превентивних кроків, аби ті місця, ті ситуації, ті органи державної влади, де ці агенти можуть розташуватися і проводити свою антиукраїнську політику, були від тих агентів, від їх появи, негайно попереджені. Це велика, серйозна, професійна робота, до якої має долучитися Генеральна прокуратура, Служба безпеки України, прикордонна служба, усі силові органи.</p>
<p>Третє. Ми повинні почати нову за якістю дипломатичну кампанію, дипломатичну кампанію у світі. Ми&nbsp; повинні зробити все, аби без'ядерний статус нашої держави не означав, що ми беззахисні і про це треба безпосередньо говорити.</p>
<p>Так само, ми не повинні дати Путіну зірвати президентську кампанію. Так само, ми повинні зробити все, аби мобілізувати все населення України і щодня шикуватися на всіх українських площах, демонструючи силу українського народу, мирну, але армію українського народу, яка буде дивитися в очі диктатору і показувати: десятки мільйонів українців готові…</p>
<p>&nbsp;</p>
<p>ГОЛОВУЮЧИЙ. Дайте, будь ласка, завершити.</p>
<p>&nbsp;</p>
<p>КАПЛІН С.М.&nbsp; … і захищати її цілісність і незалежність.</p>
<p>І останнє, головне. Країна потребує реформ і країна потребує обіцяної люстрації. Зусиллями народних депутатів було зроблено багато в цьому напрямку. Я б хотів, щоб уряд України мав ще більш жорстку і безкомпромісну політику до тих, хто тривалий час обіймав ключові посади у державі. Не можна зробити реформи і революцію в білих рукавичках, не можна робити реформи за рахунок простих людей, їх треба робити за рахунок казнокрадів, міліардерів, а також корупціонерів, які обкрадали, підкреслюю, 20 років український народ.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Сиротюка Юрія Миколайовича.</p>
<p>&nbsp;</p>
<p>13:03:47</p>
<p>СИРОТЮК Ю.М.</p>
<p>Слава Україні! Юрій Сиротюк, Всеукраїнське об'єднання "Свобода", Черкащина.</p>
<p>Товариство, всі знають класичний принцип: "хочеш миру – готуйся до війни". Українська нація на Майдані, вийшовши на революцію, довела, що беззбройний народ, озброєний ідеєю, духом, відродженою козацькою свідомістю, здатний перемагати наймогутніші, здавалося, найстрашніші режими.</p>
<p>Так само сьогодні новий диктатор Путін, сучасний Гітлер нашого ХХІ століття, повинен розуміти, що відроджену українську козацьку націю Росія ніколи не переможе в прямому протистоянні. Путін уже програв це протистояння, навіки зганьбивши себе. Якщо Російська держава почне цю війну, відкрите протистояння, то програє вся Російська держава і вона розвалиться.&nbsp; Я хотів би сказати, що сьогодні ми живемо в дуже складний момент, коли поряд з перезаснуванням країни, коли на руїнах постсовєтської окупаційної держави ми будуємо відроджену козацьку українську державу. Ми водночас маємо зробити&nbsp; все, щоб не допустити знищення нашої територіальної цілісності, конституційного ладу, захистити нашу державу.</p>
<p>Тому сьогодні всі зусилля українського парламенту, кожного парламентаря, кожної людини повинні бути спрямовані на захист нашої Батьківщини. Щойно я спілкувався з українськими прикордонниками, які стоять на кордоні і першими підуть у бій за нашу Україну, якщо потрібно, першими покладуть свої життя. Я сказав їм, що вони мають пам’ятати, що за їхніми спинами стоїть найбільша в Європі країна і одна з наймогутніших європейських націй 46 мільйонна нація українців. І вся ця нація не тільки тримає кулаки за наших прикордонників, за наших моряків, за наших солдатів, &nbsp;а при потребі всі підемо і будемо захищати нашу територіальну цілісність і&nbsp; незалежність.</p>
<p>І сьогодні є величезною ганьбою те, що в українському&nbsp; парламенті, в той час, коли&nbsp; наші воїни мужньо перед лицем окупанта, перед лицем смерті захищають Конституцію, коли в парламенті маємо відкриту п'яту колону, яка саботує, яка&nbsp; не підтримує державницькі рішення, яка&nbsp; фактично грає на руку Кремля.&nbsp; Я хочу сказати кожному присутньому тут депутату з&nbsp; Комуністичної партії і Партії регіонів, що рано чи пізно кожний понесе відповідальність за ті злочини, які сьогодні чиняться проти української держави, бо це зрада української держави і зрада української нації.</p>
<p>Сьогодні наше головне завдання – підтримати нашу українську армію. Вчора ми утворили, відродили Національну гвардію. У нас вже ніколи не буде внутрішніх військ, завдання яких було захищати режим і боротися з власним народом. У нас буде Національна гвардія, яка буде&nbsp; йти в бій і захищати нашу територіальну цілісність.&nbsp; І я хочу нагадати, що в&nbsp; 90-х роках, коли&nbsp; у нас була Національна гвардія, то та&nbsp; Національна гвардія не дала відібрати у нас Крим.</p>
<p>Ми&nbsp; переконані, що &nbsp;план Путіна по&nbsp; анексії України – це божевільний план і він провалиться.&nbsp; І ми побудуємо справжню заможну велику європейську державу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Ілика.</p>
<p>&nbsp;</p>
<p>13:06:55</p>
<p>ІЛИК Р.Р.</p>
<p>Слава Ісусу Христу і Слава Україні!</p>
<p>Шановні друзі! Мій виступ буде адресуватися зараз до&nbsp; тих, хто святкує перемогу. Перемогу святкувати друзі ще рано, все&nbsp; тільки насправді починається і у нас просто з'явився шанс змінити країну. І все залежить від того, як ми&nbsp; зуміємо розпорядитися тим шансом.</p>
<p>Я нагадаю для тих, в кого сьогодні ейфорія від перемоги, про ті головні п'ять вимог людей, в тому числі і ті, які сьогодні стоять на Майдані. Насамперед – це покарати&nbsp; винних. Не потрібно&nbsp; пафосу, не потрібно голосних заяв, потрібна конкретна дія, де Янукович, де Пшонка, де Захарченко, де Клюєв, де Лукаш, де інші персонажі,&nbsp; Портнов, які повтікали з країни і жодного з них ми не побачили і не покарали.</p>
<p>Я думаю, що другою головною вимогою, яку ми чули, це окрім того, що мають бути покарані ті, хто віддавав злочинні&nbsp; накази і виконував їх, це&nbsp; повернення украденого в народу.&nbsp;</p>
<p>Ну, забрали Межигір'я,&nbsp; ну, влаштували екскурсії. А де більше десяти державних резиденцій? У Пущі-Водиці, у Конча-Заспі, у карпатському регіоні. Там і далі живуть держиморди, які живуть за рахунок українців. І вони звідти не виселені. Тому, друзі, я думаю, тут&nbsp; негайно треба ухвалювати необхідні рішення.</p>
<p>Третє, ми багато говоримо про люстрацію, багато говоримо про закон, про те, що він потрібний, потрібне перезавантаження влади. Але щоб не втратити довіру людей, потрібні негайні невідкладні реформи у правоохоронній системі, у податковій, у судовій. Подивимося, що ми насправді сьогодні маємо? Сьогодні на всіх тих посадах, на яких сиділи всі злочинці, вони і сидять далі. Вони як виконували злочинні накази, так виконують їх і надалі.</p>
<p>Четверта вимога – це прозорість влади. Друзі, ми повинні керуватися європейськими демократичними нормами. Всі&nbsp; двері до влади повинні бути відчинені.</p>
<p>Ви знаєте, мені недавно довелося піти на прийом до одного з міністрів, то пройти кордони охорони, які там є, до людини, яка вже делегована Майданом у владний кабінет, так само складно, як це було за часів Януковича. То скажіть, будь ласка, що ми змінили? Ми змінили табличку на дверях чи ми змінили просто обличчя? Чи ми міняємо систему влади?</p>
<p>Тому, друзі, доступ повинен бути відкритий до всіх кабінетів, у тому числі, і до парламенту.</p>
<p>І останнє, це соціальний супровід сімей, де загинули люди. У нас є зареєстровані законопроекти, які стосуються і лікування, і соціального захисту, і навчання, які мають пряме відношення до тих людей, які загинули і постраждали на Майдані. Це треба ухвалювати першочергово і невідкладно.</p>
<p>І на завершення. Коли всі ці вимоги стануть діями, то ми можемо говорити тоді про перемогу. Тоді ми можемо говорити, що ми здолали режим. А насправді все функціонує, наче нічого не відбулося.</p>
<p>Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Геращенко.&nbsp; Прошу народного депутата Розвадовського. Немає.</p>
<p>Прошу до слова народного депутата Томенка.</p>
<p>&nbsp;</p>
<p>13:10:31</p>
<p>ТОМЕНКО М.В.</p>
<p>Сьогодні Верховна Рада України в черговий раз не виконала ті повноваження, не зреалізувала і ті зобов'язання, які стоять перед нею, оскільки враховуючи той факт, що треба людям чесно сказати, у нас є дві категорії депутатів, які сьогодні зірвали повноцінне засідання Верховної Ради України. Одна категорія – це колишні депутати Партії регіонів, які стали революціонерами і коаліціоністами, але оскільки їм мало посад дають, то вони вважають, що в знак протесту спідтишка вони не повинні ходити і голосувати. А друга категорія – це наші мужні представники нової влади, які вирішили не здавати депутатські мандати і не виконувати Конституцію.</p>
<p>Я думаю, що наша позиція повинна бути чіткою, якщо ті люди, які стали чесними уже другий тиждень і принциповими, не будуть працювати як народні депутати, очевидно, треба говорити або про формування нової коаліції, або про розпуск парламенту і обрання нового парламенту.</p>
<p>Стосовно депутатів, які є урядовцями, я для себе як толерантний політик і громадянин вважаю, що крайній термін є понеділок. Якщо в понеділок посадовці не складають депутатські мандати, ми за Конституцією і старою, і новою маємо право звільняти цих міністрів і посадовців як таких, що порушують Конституцію. Якщо в понеділок в парламенті не буде нормального функціонування Верховної Ради ми не стільки себе дискредитуємо, ми дискредитуємо країну.</p>
<p>А що ми сьогодні мусили б зробити? Завтра в Харкові, в Донецьку, в&nbsp; Луганську громадяни Росії, що представляють неонацистські організації і проросійські організації, які в Україні між собою комунікують, збирають чергові акції, які я називаю умовно, під умовною назвою "путінська різня" чи "путінська бійня", вони це продемонстрували у Донецьку і на завтра повним ходом на 12 годин в Харкові, Луганську, Донецьку готуються такий пояс підтримки російської війни і Путіна на сході і півдні України.</p>
<p>До речі, якщо ви Інтернетом користуєтесь, не треба бути вам міністром внутрішніх справ чи Генеральним прокурором, чи головою СБУ, адреси організаторів цих акцій вивішені в Інтернеті. Можна їм передзвонити і поцікавитися, як вони будуть організовувати громадянську війну в Україні.</p>
<p>Тому наша вимога повинна бути чітка: голови обласних адміністрацій, політичні і регіональні еліти Півдня та Сходу, правоохоронні органи повинні зробити завтра все, щоб, не дай Бог, якась людина не те що загинула – потерпіла на території України. Якщо завтра ми втримаємо ситуацію, ми втримаємо цю ситуацію і в неділю, ми втримаємо цю ситуацію і надалі. Сьогодні програвати російській експансії і діяти так, як діє наша нова влада, - це ганьба для всіх нас тут присутніх і ганьба для України.</p>
<p>Тому я переконаний, що завтра ми виправимо помилку і ситуацію налагодимо. Слава Україні!</p>
<p>&nbsp;</p>
<p>ГОЛОВУЮЧИЙ. Запрошую до слова народного депутата Гузенка. Немає. Прошу до слова народного депутата Курпіля.</p>
<p>&nbsp;</p>
<p>13:13:58</p>
<p>КУРПІЛЬ С.В.</p>
<p>Шановні колеги, те, що сьогодні у Верховній Раді в залі не було людей для голосування, при тому що в нас існує новостворена коаліція, - це, без сумніву, ганьба. Ганьба, без сумніву, комуністам, які не голосують під приводом, скажімо, достатньо сумнівним, ганьба "регіоналам", які невідомо чим займаються, але насамперед ганьба тим людям, які взяли відповідальність за стан справ у державі. І тут треба це самокритично визнати.</p>
<p>Я думаю, що не потрібно нам зараз звертатися до свідомості, до совісті тих людей. Потрібно просто підготувати законопроект, і я попросив юристів, щоб вони це зробили, і попросив своїх колег народних депутатів, які підтримують цю ідею, аби пропуск народним депутатом пленарного засідання без поважної причини розглядався як невиконання його депутатських повноважень, як недієздатність.</p>
<p>У Конституції є чітко виписані критерії, за якими можна позбавити народного депутата мандата. Я думаю, що юристи можуть знайти обґрунтування, і ми з вами це підтримаємо. що якщо депутат не ходить на роботу, він не має права бути із мандатом. Чому звичайна людина, яка три години відсутня на роботі, може бути&nbsp; звільнена з роботи, а депутати не ходять тижнями, місяцями їх тут немає в залі Верховної Ради і нічого. Вони ще й зарплату отримують.</p>
<p>&nbsp;А якщо подивитися на те, що зараз ми стоїмо перед загрозою повномасштабної війни, то це ганьба подвійна. Це просто можна прирівняти хіба що до державної зради. Інакше я не знаю, як це кваліфікувати.</p>
<p>Шановні друзі! Ситуація є така, що ми повинні зараз усе зробити аби цей псевдо референдум в Криму не відбувся. Тому я прошу усіх, хто має родичів, хто має знайомих, щоб телефонували і в Крим, і в&nbsp; Росію аби пояснювати до чого це призведе.</p>
<p>Знаєте, вчора один політолог на каналі "ТВi" у дискусії дуже вихвалював мудрість Путіна. У мене виникає питання, в чому ця мудрість полягає? В тому, що він поставив світ на грань третьої світової війни? І ця світова війна можу бути дуже цікава: весь світ проти Путіна. В чому ця мудрість? Ця мудрість полягає у тому, що його дії порівнюють до дій Гітлера в 1938 році?</p>
<p>Я прошу оцих путантів-підписантів в Росії задуматися, що вони підтримують і кого вони підтримують. Слава Богу, що в Росії є діячі культури, в яких ще не пропала совість, незважаючи на тотальну десятирічну пропаганду, яка одурманює…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>КУРПІЛЬ С.В.&nbsp; … незважаючи на російську пропаганду, яка одурманила по суті російський народ, спотворила ситуацію. Ці люди просто не мають вже&nbsp; нормальної інформації і наше завдання – також зробити все для того, аби ще оця інформаційна агресія не впливала на мізки українців, тому що за 20 років незалежності у нас немає ніякого інформаційного захисту. У нас здійснюється інформаційна поступова окупація, ніякої політики державної не було. Просто Україна як прохідний двір: тут може хто що завгодно здійснювати. А інформаційна окупація є не менш небезпечною&nbsp; &nbsp;ніж окупація військова. Мусимо це розуміти і вживати негайних заходів. Дякую.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Мартинюка Леонтія Святославовича. Передає слово народному депутату Михальчишину.</p>
<p>&nbsp;</p>
<p>13:18:14</p>
<p>МИХАЛЬЧИШИН Ю.А.</p>
<p>Дорогі українці! У цей час, коли під загрозою стоїть саме існування України слід дати категоричну, тверду і безкомпромісну оцінку тому, що насправді відбувається в усіх сферах українського, державного і суспільного будівництва. У той час, коли зараз вирішується доля територіальної цілісності нашої держави, у нас на Слобожанщині організовують українську вандею – бастіон контрреволюції.</p>
<p>Якщо свого часу в період громадянської війни в Іспанії генерал Франко наступав на Мадрид чотирма колонами і казав, що у нього є п'ята колона&nbsp; в середині самого Мадриду, то у нас ситуація значно складніша. У нас шоста колона працює в українському телерадіоефірі. Сьома колона працює в українських правоохоронних органах і спецслужбах, які потурають діям російських екстремістів і бойовиків. Восьма колона, у нас таке враження, працює в стінах українського парламенту і саботує його роботу у цей доленосний для нації час. Дев'ята колона у нас працює в українській економіці, яка паралізує господарство і перешкоджає національній мобілізації, таким чином роззброюючи націю перед вирішальним протистоянням із зовнішнім ворогом.&nbsp; У нас десята колона, на превеликий жаль, працює щодня серед звичайних громадян України сіючи паніку, недовіру, страх, відчай, розчарування, розбрат, анархію і махновщину. І у цій ситуації, як ніколи, мабуть, зараз у нас на порядку денному є питання концентрації всіх зусиль.</p>
<p>Що може бути сьогодні об'єднавчим чинником? Що може&nbsp; зупинити сьогодні будівничі руїни?</p>
<p>Так, сьогодні в Україні немає ні Богдана Хмельницького, який розпочав визвольні змагання, немає ні Симона Петлюри, ні Степана Бандери, ні Романа Шухевича.&nbsp; Але сьогодні, мабуть, Україна вступила у той час, коли пересічний українець демонструє подиву гідну відданість свого обов'язку, демонструє патріотизм і демонструє безкорисне і безстрашне бажання захищати Батьківщину, в яку вже перестали вірити ті, хто клянеться її ім'ям з високих трибун. То, мабуть, сьогодні головним вождем українців у третій і переможній визвольній війні буде звичайний українець, - український підприємець, студент, військовик, селянин, український інтелігент, український письменник. Всі ті, хто готовий гуртувати і об'єднувати українців під знаменами кольору неба і кольору сонця.</p>
<p>І у такий час, який ми переживаємо сьогодні, без перебільшення твориться історія. Сьогодні світ, можливо, і зупиниться на грані від третьої світової війни. Але для нас головне – не дати переступити цю грань ще і в середині країни. Тому що одна справа – дати відсіч агресору і виграти визвольні змагання проти зовнішнього ворога. А інша – не дати розв'язати війну на внутрішньому фронті. Громадянської війни Україна не витримає. Зовнішню агресію ми відіб'ємо, подолаємо і однозначно вийдемо з неї…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>МИХАЛЬЧИШИН Ю.А.&nbsp; …концентрація всіх зусиль, віра у власні сили, розрахунок виключно на внутрішні ресурси, відмова від взаємного поборювання, дисципліна – це запорука нашої перемоги завтра. Так і переможемо! Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Ляшка.</p>
<p>&nbsp;</p>
<p>13:21:47</p>
<p>ЛЯШКО О.В.</p>
<p>Олег Ляшко, Радикальна партія. Шановні українці, браття і сестри! Сьогодні, коли над Україною нависла смертельна загроза існуванню нашої країни, ми маємо з вами всі разом об'єднатись для того, щоб захистити, боронити суверенітет, незалежність, територіальну цілісність нашої рідної країни.</p>
<p>Так, як ми з вами всі об'єдналися на Майдані, потуривши банду Януковича, цю банду злодіїв, крадіїв, вбивць і державних зрадників. Так само ми сьогодні маємо всі об'єднатись для того, щоб задавити гідру контрреволюції, яка всередині країни піднімає голову. Всі рішуче маємо протидіяти сепаратистам, агентам іноземних спецслужб, які провокують, розколюють українське суспільство, які вбивають наших людей-українців у Донецьку тільки за те, що вони розмовляють українською мовою. Ми маємо з вами не лише сподіватися, що міліція чи спецслужби зупинять, в першу чергу, самі маємо зупинити цей контрреволюційний шабаш. Вони, користуючись слабкістю центральної влади, піднімають голову. Не чекайте нікого, українці по всій Україні, самі дійте! Зупиняйте цих злодюг, арештовуйте, затримуйте і передайте в правоохоронні органи! І завтра на Сході країни всі українці мають встати і захистити незалежність України.</p>
<p>Я закликаю усіх українців іти на Крим з добрим словом, з відкритим серцем, без зброї, без екстремізму, з українськими прапорами! Крим – це українська земля! У нас там татари, у нас там українці, у нас там росіяни, громадяни країни – 80 відсотків жителів Криму за єдину і неділиму Україну. Ми маємо сьогодні їх підтримати, захистити і об'єднатися разом з ними. Тому марш єдності, марш миру на Крим! І мільйони людей йдемо на Крим, і нехай попробують хтось нас зупинить чи зірвати цю ходу єдності і миру!</p>
<p>Далі. Я закликаю владу діяти рішуче. Арештувати, негайно затримати лідерів сепаратистів у Криму, на Сході – в каталажку, хай баланди сволочі пожують пару днів, зрозуміють, як розколювати країну! Ми маємо завтра прийняти рішення про розпуск Верховної Ради&nbsp; Криму. Це джерело сепаратизму, антиконституційний орган розпустить к чортовій матері!</p>
<p>Далі. Запровадити візовий режим з Росією. Закрити наглухо кордон. Притягнути до відповідальності тих, хто вбивав учора людей у Донецьку, і ні на хвилину не зупиняти роботу Верховної Ради для того, щоб&nbsp; захистити країну. А той, хто уникатиме відповідальності, винесемо на вилах. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Чернякова. Передає слово народному депутату Головку.</p>
<p>&nbsp;</p>
<p>13:25:12</p>
<p>ГОЛОВКО М.Й.</p>
<p>Слава Україні! Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, колеги, дійсно&nbsp; зараз Україна перебуває якраз в той час, коли пишеться її новітня історія, коли ми&nbsp; починаємо будувати нову українську державу. І, на жаль, нам зараз зробили дуже великий виклик щодо&nbsp; існування України – це є агресор Москва. Це є збожевілий&nbsp; Путін, який програвши Україну, вирішив розіграти кримську карту, розуміє, що він є в агонії і робить все для того, щоби&nbsp; продемонструвати світові&nbsp; і своїм виборцям ніби сильного лідера. Хоча&nbsp; вся світова преса і громадськість вже давно визнали, що Путін програв, програв і кримську боротьбу, в першу чергу інформаційну, а в другому напрямку – економічну.</p>
<p>Ми бачили, яких зазнала&nbsp; збитків Москва на&nbsp; фондових біржах при анексії і агресії в Криму. Ми бачимо, які&nbsp; йдуть заяви світової спільноти,&nbsp; що цей економічний тиск&nbsp; на Російську Федерацію буде збільшуватись&nbsp; і продовжуватись.</p>
<p>І тому Україна підтримує такі дії, ми знаємо, як можна&nbsp; вплинути дійсно на Москву, особливо&nbsp; в питаннях газових відносин. Адже перекрити трубу – це&nbsp; буде практично смерть для&nbsp; московської імперії, яка на ній&nbsp; їхня економіка і базується.&nbsp; Ми розуміємо, що&nbsp; зразу будуть обвалені всі їхні на фондових&nbsp; ринках цінні папери і російська економіка зазнає колосальних збитків.</p>
<p>Є важелі&nbsp; впливу&nbsp; і Україна їх повинна також застосовувати.&nbsp;&nbsp; Ми розуміємо, що&nbsp; втрата Криму&nbsp; неприпустима, українці ніколи з цим не змиряться і до нас постійно звертаються&nbsp; мешканці Криму, які закликають&nbsp; підтримувати, і ми їм висловлюємо свою&nbsp; підтримку, і&nbsp; розуміємо, що Крим – це є українська територія. Україна ніколи не визнає анексії Росії, ми будемо опротестовувати&nbsp; і закликаємо світову&nbsp; громадськість активніше робити тиск на Російську Федерацію, а саме: в економічному плані, ну і звісно&nbsp; ж в військовому.&nbsp;&nbsp; Ми розуміємо, що&nbsp; Москва, якщо переступить цю межу, вона практично&nbsp; оголосить всьому&nbsp;&nbsp; світові війну.</p>
<p>Янукович, який своїми діями об'єднав український народ, то сьогодні ми бачмо те ж саме, що Путін об'єднав весь світ проти себе і робиться&nbsp; дійсно новітнім агресором ХХІ століття. За це йому буде дуже велика розплата – це буде практично знищення Російської Федерації, її розпад.&nbsp; І Україна в тому числі залишиться великою територією, великою державою, об'єднає всіх українців і ми зможемо&nbsp;&nbsp;&nbsp; &nbsp;вистояти всі ці випробування, зараз для нас колосальним у важкий період. Ми закликаємо всіх українців до єдності, ми закликаємо українців проявити мужність і дух. Ми дякуємо за міцну позицію, за вірність українським військам, Збройним Силам України, прикордонникам, морській піхоті і особливо нашим частинам в Криму, які демонструють свій високий патріотизм, демонструють свою відданість українській державі, які ніколи не змиряться з московською окупацією. Я вірю в те, що український народ вистоїть і ми здолаємо всі ці кризи, здолаємо тих окупантів.</p>
<p>&nbsp;</p>
<p>ГОЛОВУЮЧИЙ. До слова запрошується народний депутат Чечетов. Прошу до слова народного депутата Гордієнко.</p>
<p>&nbsp;</p>
<p>13:28:38</p>
<p>ГОРДІЄНКО С.В.</p>
<p>Шановні громадяни, шановні колеги, на кожному черговому етапі, коли змінюється влада в Україні, посилюється антикомуністична істерія і саме випади проти Комуністичної партії, проти радянського саме періоду. Я хотів би нагадати вам абсолютно беззаперечні факти, що вперше в історії України саме завдяки комуністам і радянській владі ця держава була зібрана в тих кордонах, яка вона існує і до сьогодні, і відстояна проти всіх зовнішніх саме впливів і нападів, яких саме зазнавала Україна.</p>
<p>Наступне. Я хотів би вам нагадати про те, що радянська влада, зважаючи на ту суспільно-політичну ситуацію, без жодної краплини крові передала владу демократичним силам. Я хотів би всім вам нагадати на те, що радянська влада передала економіку, рівень якої 23 роки не може досягти саме буржуазний уряд, який би він не був у цій країні. Я хотів би всім вам нагадати про те, що радянська влада саме передала українській незалежній державі третій у світі потенціал ядерної зброї, який абсолютно бездумно був розтриньканий. Я хотів би сказати і про те, що радянська влада саме передала ті права і соціальні &nbsp;гарантії, які 20 років знищуються у нас в Україні і не можуть бути знищені.</p>
<p>Виходячи з цього я хотів би сказати, що фракція Комуністичної партії України оприлюднила свою позицію, вона чітка і зрозуміла. Ми стоїмо за незалежність України, ми стоїмо за територіальну цілісність України, бо саме Партія комуністів зібрала цю Україну в цій державі. Ми стоїмо за те, щоб вийти з цієї суспільної кризи шляхом мирним, без пролиття крові, переговорів, в тому числі із залученнями європейських і світових інституцій.</p>
<p>Але надзвичайно потужним шляхом виходу з цієї кризи є сьогодні вперше, щоб ми забезпечували конституційні права і гарантії в середині нашої держави. Забезпечили сьогодні безпеку, забезпечили сьогодні те, що пишеться в наших законах і Конституції, від цього запанує мир і спокій.</p>
<p>Я розумію, що можна захоплювати державні приміщення, я розумію, що можна захоплювати офіси політичних партій, банків, але скажіть мені, яка є підстава для того, що вчора був захоплений Академія аграрних наук, ви думаєте це сприяє іміджу України і спокою України? Тому давайте повернемося …</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Розенка, немає.</p>
<p>Прошу до слова народного депутата Шевченка Олександр Оксентійович.</p>
<p>&nbsp;</p>
<p>13:32:25</p>
<p>ШЕВЧЕНКО О.О.</p>
<p>Шановні громадяни України! Шановні депутати! Я хотів би звернути вашу увагу на той факт, що становище&nbsp; України сьогодні надзвичайно складне, перекрикуватися та кричати – це знаєте, як&nbsp; на селі сусіди лаються, то й ви&nbsp; там до цього зводите.</p>
<p>Справа надзвичайно серйозна і не можна просто&nbsp; настроювати один проти одного. Так комуністи зробили багато поганого для українського народу: виморили голодомором масу людей, у Велику Вітчизняну війну так звану поклали 20 мільйонів українців. Жертви не тільки&nbsp; були і в українців, але і решти населення, десь 46 мільйонів загинуло всього. Але Україна по суті справи найбільший&nbsp; вклад зробила в розгром фашистської Німеччини. І ті Об'єднані Нації, які&nbsp;&nbsp;&nbsp; виникли після війни, вони сьогодні й приходять на допомогу Україні, я повинен вам сказати.</p>
<p>Сьогодні найбільш таку серйозну позицію зайняли Сполучені Штати Америки.&nbsp; Справа в тому, що ламається весь механізм міжнародних відносин, який склався після&nbsp; другої Світової війни, і це означає&nbsp; наступ у світі хаосу, це означає презирство до міжнародного права, до його норм, це означає взагалі то і занепад цивілізації як таких у світі. Тут жартувати немає чого.&nbsp;</p>
<p>Головна причина того, що&nbsp; сьогодні таке трапилося із&nbsp; Україною і Кримом, полягає в тому, що путінський режим є по суті справи&nbsp; режимом сталінським він успадкував саме оті основи&nbsp; сталінської диктатору, він проводить&nbsp; ту політику в середині своєї країни і&nbsp; намагається поширити її на сусідні країни і зокрема на пострадянський простір. Саме&nbsp; революції, які&nbsp; відбувалися в Україні, так звана помаранчева революція, яка зазнала поразки по суті справи, і&nbsp; теперішня революція гідності вони загрожують цьому режиму.&nbsp; І основна причина якраз такої агресії Росії є саме загроза інтересам цього режиму. Тому звичайно, що&nbsp; цей&nbsp; режим не зупиниться&nbsp; на досягнутому, очевидно, і я впевнений майже на 99 процентів, що буде спроба захопити і південні регіони України, і східні, і навіть Київ, щоб змінити уряд тут. Хоча, як бачимо сьогодні, ми й так вже ізольовані, по суті справи, Партією регіонів і комуністами. Вони сьогодні саботують роботу Верховної Ради, не дають можливості працювати нормально. Та й ми виносимо питання, які не є актуальними для нас сьогодні.</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити.</p>
<p>&nbsp;</p>
<p>ШЕВЧЕНКО О.О.&nbsp;&nbsp; … ставити питання&nbsp; про захист нашої Вітчизни і вживати саме тих заходів, які необхідні саме для цього. Ми ж розглядаємо, з мого погляду, питання дріб'язкові, і тому-то ми й не можемо згрупуватися для того, щоб об'єднатися самим і об'єднати народ навколо хоча б частини Верховної Ради . &nbsp;Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Бублика. Знімаємо.</p>
<p>Народний депутат Борита. Відсутня.</p>
<p>Народний депутат Рудьковський. Відсутній.</p>
<p>Народний депутат Зелик. Відсутній.</p>
<p>Народний депутат Швець. Відсутній.</p>
<p>Народний депутат Панькевич. Відсутній.</p>
<p>Народний депутат Міщенко. Відсутній.</p>
<p>Народний депутат Сабій. Знімає.</p>
<p>Народний депутат Михайленко. Відсутній.</p>
<p>Народний депутат Бутківський. Відсутній.</p>
<p>Народний депутат Леонов. Знімає. Ви вже виступали.</p>
<p>Народний депутат Бондарчук. Відсутній.</p>
<p>Народний депутат Шевченко. Шевченко Андрій, "Батьківщина". Відмовляється, так?</p>
<p>Народний депутат Мирний. Виступав уже, так?</p>
<p>Народний депутат Фурман. Знімає.</p>
<p>Народний депутат Мірошниченко Ігор. Знімаєте, так?</p>
<p>Народний депутат Попеску, будь ласка.</p>
<p>&nbsp;</p>
<p>13:37:06</p>
<p>ПОПЕСКУ І.В.</p>
<p>Дякую. Вельмишановні колеги, вельмишановний Руслане Володимировичу! Сьогодні нам всім треба об'єднатися заради України і українського народу, громадян усіх національностей. Але сьогодні нам всім треба і заспокоювати людей і давати надію на майбутнє всім представникам національностей, які проживають сьогодні в Україні.</p>
<p>Ви пам'ятаєте, який сплеск емоцій визвав …&nbsp; те рішення, коли ми тут, у Верховній Раді&nbsp; скасували мовний закон. Але зараз працює Тимчасова спеціальна &nbsp;комісія з підготовки проекту Закону про розвиток і застосування мов в Україні. І для того, щоб у нас було реальне забезпечення хоча би мінімальних гарантій для реального застосування регіональних мов або мов меншин, необхідно внести до зазначеного закону хоча би наступні поправки. По-перше, треба передбачити, що цей закон буде діяти не в межах територіальної громади, а в межах територіально-адміністративних одиниць України. Оскільки запропоновано у тому проекті і мається на увазі проект Кравчука, звужує застосування відповідних регіональних&nbsp; і мов меншин до рівня територіальних громад, а не територіально-адміністративних одиниць, як було передбачено дійсним законодавством та міжнародним зобов'язанням України. Ми повинні думати про те, що в майбутньому нам треба жити і спілкуватися з міжнародними організаціями.</p>
<p>Другий момент, треба зберегти той відсоток, який&nbsp; був. Тому що згідно пункту, згідно пункту 3 статті 22 Конституції України при прийнятті нових законів та внесенні змін до чинних законів не допускається звуження змісту та обсягу існуючих прав і свобод. А згідно пункту 2 статті 8 Конституції норми Конституції є нормами прямої дії. Тому ми не маємо права звужувати існуючі права і свободи.</p>
<p>Наступний момент, той механізм, який зараз дуже тяжкий для того, щоб дати можливість регіональним мовам дійсно функціонувати, треба замінити і запропонувати, що відповідна мова&nbsp; отримує статус регіональної мови або мови меншин автоматично, якщо відповідний територіально-адміністративний відсоток носій відповідної регіональної мови – мова меншин, який зазначений в законі і відсоток, який буде зазначений у законі підтверджений офіційними результатами всеукраїнського перепису населення. Ця норма буде насправді сприяти реальному функціонуванню відповідних мов у межах територіально-адміністративних одиниць, а не буде проста декларація.</p>
<p>Наступний момент, який обов'язково треба зберегти, це збереження існуючої системи та мережі виховних та навчальних закладів, в яких процес виховання та отримання освіти здійснюється мовами національних меншин і це гарантується. І ще один момент, там, де передбачається, що може вивчатися мова, якщо відповідна мова має статус регіональної мови меншин, треба передбачити, що вивчається, тоді дана пропозиція сприятиме реальному вивченню відповідних регіональних мов або мов меншин замість декларативної можливості вивчення.</p>
<p>Сьогодні, шановні колеги, ми повинні зробити все для того, щоб всі громадяни України об'єдналися навколо України, ми всі як самодостатні елементи &nbsp;стали на захист України. Я прошу вас усіх це підтримати.</p>
<p>Дякую за увагу. <i>(Іноземною мовою).</i></p>
<p><i>&nbsp;</i></p>
<p>ГОЛОВУЮЧИЙ. Народний депутат Дорохов. Відсутній. Народний депутат Ляшко – виступав. Народний депутат Марцінків. Народний депутат Байдюк. Народний депутат Яворівський записаний, Карташов, Стаднійчук, Кириленко, народний депутат Кайда, народний депутат Іллєнко.</p>
<p>Отож, всі народні депутати, які записалися на виступ, виступили. Шановні друзі, на цьому ми пленарне засідання сьогоднішнє завершуємо. Нагадаю, що ми завтра збираємося о 12 годині, у суботу 15 березня. Гарного вам дня, гарно попрацювати. Надіюсь, що ми завтра всі зберемося і ухвалимо доленосні для України рішення.</p>
<p>Всього найкращого, до побачення.</p>
<p>&nbsp;</p>
<p>&nbsp;</p>
<p>&nbsp;</p>

