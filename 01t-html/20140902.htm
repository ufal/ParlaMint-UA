Стенограма пленарного засідання
02 вересня 2014
&nbsp;
<p align=center>ЗАСІДАННЯ ПЕРШЕ</p>
<p align=center>Сесійний зал Верховної Ради України</p>
<p align=center>02 вересня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати, запрошені та гості&nbsp; Верховної Ради.&nbsp; Прошу народних депутатів сідати на свої робочі місця і підготуватися до реєстрації. Ввімкніть, будь ласка, систему "Рада". Прошу народних депутатів зареєструватися.</p>
<p>10:02:47</p>
<p>У сесійній залі зареєструвалося&nbsp; 316 народних&nbsp; депутатів. Ранкове засідання&nbsp; Верховної Ради&nbsp; України оголошую відкритим.</p>
<p>Шановні народні депутати і гості Верховної Ради! У боях під Іловайськом, особливо під час прориву з оточення, загинуло багато захисників&nbsp; України, справжніх патріотів, справжніх&nbsp; героїв України. Прошу вшанувати їх світлу пам'ять хвилиною мовчання.</p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати,&nbsp; шановні гості Верховної Ради!&nbsp; У засідання Верховної Ради України&nbsp; беруть участь: члени Кабінету Міністрів України, керівники центральних та регіональних органів виконавчої влади, керівники судової гілки влади, глави дипломатичних представництв іноземних держав та інші офіційні особи.</p>
<p>Шановні народні депутати, шановні гості Верховної Ради, загроза шокуюча своєю підступністю агресія Росії проти нашої держави перекреслила мирне життя України та українців, а отже, драматично змінила і плани Верховної Ради.</p>
<p>У ситуації неприхованої війни, в якій беруть участь регулярні війська Російської Федерації, парламент скасував традиційну літню перерву в своїй роботі, прийняв рішення про безперервність четвертої сесії аби забезпечити здатність миттєвої законодавчої реакції на розвиток подій та загальної ситуації в країні. Саме цим вмотивоване прийняття Постанови про зміни до календарного плану, що зобов'язує нас сьогодні закрити четверту сесію Верховної Ради України сьомого скликання та одночасно відповідно до Конституції України&nbsp; відкрити п'яту сесію.</p>
<p>На долю четвертої сесії, яка розпочалася у лютому 2014 року, випали карколомні, справді доленосні події. З падінням режиму Януковича та повною руйнацією виконавчої влади єдиним легітимним загальнодержавним органом залишилася Верховна Рада України. У надскладні політико-правовій та соціально-економічній ситуації парламент взяв на себе відповідальність за стан справ у державі, сформував уряд та прийняв вкрай необхідні законодавчі акти, забезпечивши обороноздатність і життєдіяльність країни, а також проведення демократичних виборів Президента України визнаних цивілізованим світом. Уже лише цим сьоме скликання парламенту заслужило гідне місце в історії парламентаризму в Україні. На цьому фоні сам парламент пережив драматичні політичні та структурні струси. У складних умовах протистояння сформувалася нова парламентська більшість і, після виконання покладених на неї завдань та припинення її існування, Президент України прийняв рішення про до дострокове припинення повноважень Верховної Ради України та призначення позачергових виборів.</p>
<p>Втім можна стверджувати, щро на тлі цих буремних подій парламент спромігся продемонструвати результативну роботу. У порівнянні з попередньою весняноїю сесією Верховна Рада України розглянула втричі більше зпаконопроектів, більшість з яких носили стрпатегічний, доленосний характер.</p>
<p>За сімдесят три пленарних засідання парламент розглянув 1908 законопроектів, з них: прийнято в цілому 167 та 47 законопроектів схвалених у першому читанні.</p>
<p>Важливим здобутком четвертої сесії вважаю відновлення парламентом дії Конституції України, яка під тиском колишнього Президента була незаконно скасована. Рішення парламенту про відновлення Конституції України було прийнято на вимогу українського народу конституційною більшістю у 306 голосів.</p>
<p>До найважливіших законопроектів, прийнятих на поточній сесії, належить пакет законопроектів, прийнятих у зв'язку з початком антитерористичної операції на сході країни. Насамперед парламент оперативно вніс зміни до Державного бюджету на поточний рік, забезпечивши фінансування наших Збройних Сил, Національної гвардії та силових структур. А також прийняв законопроекти, які стосувались діяльності правоохоронних органів та Збройних Сил України. Зокрема, відповідно до прийнятого закону, створено Національну гвардію України, а також схвалено низку законів, які посилюють обороноздатність України та врегульовують питання соціального захисту військовослужбовців учасників антитерористичної операції та їх сімей.</p>
<p>До не менш важливого законодавчого доробку Верховної Ради слід віднести законодавче забезпечення виконання Плану щодо лібералізації Європейським Союзом візового режиму для України, щодо реформування державної антикорупційної політики, реформи вищої освіти тощо.</p>
<p>Окремо відзначу прийняття парламентом Закону України, що регулює державну соціальну політику, зокрема щодо захисту прав інвалідів, статусу ветеранів війни та гарантії їх соціального забезпечення.</p>
<p>У цей період Верховна Рада України&nbsp; також прийняла блок законопроектів з питань бюджетної, економічної, промислової та інвестиційної політики. Зокрема на четвертій сесії були прийняті закони, що стосуються антикризових заходів, дерегуляції економічної діяльності та усунення адміністративного тиску на суб'єктів господарської діяльності, а також щодо забезпечення переходу суб'єктів господарської діяльності до ринкової практики у відповідності до стандартів Європейського Союзу. Це зокрема закони щодо державних закупівель, держаної допомоги суб'єктам господарювання, скорочення кількості дозвільних документів та вдосконалення процедури їх видачі, спрощення процедури державної реєстрації, обмеження&nbsp;&nbsp; <a name=Temp></a>втручання в діяльність суб'єктів господарювання тощо. Протягом 10 років українська громадськість вимагала прийняття резонансного Закону про суспільне телебачення і радіомовлення, який нарешті було схвалено нинішньою сесією парламенту, що відкриває нові можливості до демократизації українського суспільства.</p>
<p>На час завершення четвертої сесії у комітетах Верховної Ради України на опрацюванні знаходиться 2 тисячі 221 законопроект. Дуже сподіваюсь, що законопроекти, які ми не встигнемо прийняти в цілому на поточній сесії у зв'язку з достроковим припиненням повноважень Верховної Ради України, стануть предметом розгляду нової Верховної Ради України.</p>
<p>Я щиро вдячний усім вам за плідну роботу. Дякую за увагу, шановні колеги!</p>
<p>Відповідно до Конституції і чинного законодавства, четверту сесію Верховної Ради України сьомого скликання оголошую закритою і одночасно, відповідно до статті 83 Конституції України, п'яту сесію Верховної Ради України сьомого скликання оголошую відкритою.</p>
<p><i>(Лунає Державний Гімн України)</i></p>
<p>&nbsp;</p>
<p>ГОЛОВУЮЧИЙ. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям Слава!</p>
<p><i>&nbsp;</i></p>
<p><i>&nbsp;(Хор виконує "Моливу за Україну")</i></p>
<p><i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, давайте подякуємо уряду і всім, хто брав участь у відкритті сесії Верховної Ради, і побажаємо їм плідної роботи.</p>
<p>Шановні народні депутати, відповідно до статті 25 Регламенту Верховної Ради&nbsp; у вівторок ми традиційно маємо 30 хвилин для виступів уповноважених представників депутатських фракцій та груп із внесенням пропозицій, оголошенням заяв і повідомлень.</p>
<p>Прошу, шановні колеги, записатися для виступів з парламентської трибуни. Включіть, будь ласка, систему "Рада".</p>
<p>Від депутатської групи "Суверенна європейська Україна" слово надається народному депутату Литвину. Будь ласка.</p>
<p>&nbsp;</p>
<p>10:16:38</p>
<p>ЛИТВИН В.М.</p>
<p>Шановний Голово, шановні народні депутати! Сьогодні Україна &nbsp;перебуває у смертельній небезпеці. Разом з тим, ми всі шукаємо слова, як пояснити цю ситуацію замість того, щоб приймати необхідні складні, відповідальні, але ті рішення, які потрібні сьогодні в Україні. В останній час вкотре заговорили про необхідність введення надзвичайного воєнного стану. Я мушу вам сказати, що з цього приводу Комітет з питань&nbsp; національної безпеки і оброни приймав неодноразово рішення, рекомендації, листи-звернення. Вони залишалися без будь-якої реакції. І я вважаю, що сьогодні той час, коли вже пізно говорити на цю тему. Бо спочатку треба порахувати, які є резерви і ресурси в&nbsp; державі для того, щоб вводити чи то воєнний, чи надзвичайний стан. Але фактично вороги України на Сході України ввели і воєнний, і надзвичайний стан. І сьогодні, насамперед, проблема лежить, окрім всього іншого, в економічній сфері, бо Україна перебуває, по суті справи, в надзвичайному стані.</p>
<p>Разом з тим, задля хвилинних перемог, задля того, щоб в черговий раз подати рапорт, що ми підняли прапор над тим чи іншим населеним пунктом, витратили всі резерви і ресурси, в тому числі – людські, які були, і поклали життя сотень і тисяч людей. І постає питання: чому Верховна Рада України не заслухає принципово інформацію з цього приводу і не запитає, чому так відбувається? Чому не окреслені задуми, чому не окреслені завдання, чому під це не підведені необхідні можливості і ресурси, а після того здійснення відповідних операцій?</p>
<p>Тому наша група пропонує, що треба провести закрите засідання Верховної Ради, але не так як це воно проводиться, заслухати керівників АТО, поставити необхідні питання, запросити уряд, Раду національної безпеки, оброни і запитати: які рішення має прийняти Верховна Рада України? Які додаткові повноваження для цього потрібно?&nbsp; Надати ці повноваження, прийняти необхідні рішення, оскільки Верховна Рада після Указу Президента, на моє глибоке переконання, є&nbsp; неповноважною. Оскільки відповідно до Конституції Президент України припинив повноваження Верховної Ради України. Які рішення вона може приймати?</p>
<p>Отже, як виняток, треба прийняти необхідні рішення, надати додаткові повноваження, щоб була персональна відповідальність. А після того вже думати, як далі працювати. Дякую за увагу.</p>
<p>&nbsp;</p>
<p>ГОЛОВУЮЧИЙ. Від фракції "Батьківщина" слово надається народному депутату Соболєву.</p>
<p>&nbsp;</p>
<p>10:20:02</p>
<p>СОБОЛЄВ С.В.</p>
<p>Шановні колеги! Шановні народні депутати! Шановні виборці! Я хотів би оголосити позицію нашої фракції, яка стосується трьох принципових речей.</p>
<p>З 27 серпня фактично почався новий відлік часу. Пряме вторгнення російських військ на територію України, яке навіть вже не&nbsp; приховується російським керівництвом, це фактично розпочата відкрита бойова операція регулярних збройних підрозділів Російської Федерації&nbsp; проти суверенної&nbsp; держави Україна.</p>
<p>Відповідна реакція парламенту України повинна буди негайна. Але ця реакція можлива тільки за умови внесення пропозиції Президента про введення надзвичайного стану.</p>
<p>По-друге, фактично країна стоїть напередодні свого історичного вибору. Дві речі: це ратифікація Угоди про Асоціацію з Європейським Союзом і внесення змін і доповнень до Закону України "Про основи зовнішньої і внутрішньої політики" і повернення ключового запису про відмову від так званого позаблокового статусу і шлях України і шлях України до вступу в НАТО – це є адекватна відповідь сьогодні на ті виклики, які запропоновані нашим агресивним сусідом і його керівництвом на чолі з путіним.</p>
<p>По-третє, ми повинні провести абсолютно чітку паралель між тим? яким чином відбудуться вибори в парламент і яким чином ми проведемо внутрішньо-політичну люстрацію, яка повинна бути люстрацією для всіх тих, хто підтримав агресора, для всіх тих, хто підтримав терористів і сепаратистів. Ми повинні розпочати цей процес з себе, з ухвалення закону про вибори на пропорційній основі з відкритими списками. Нажаль, вчора інформація, яка пролунала на погоджувальній раді голів депутатських груп і фракцій і яка давала всі підстави для початку такої люстрації, для проведення закону про вибори на пропорційній основі, який відкривав можливість реально давати оцінку не грошовим мішкам, не тим, хто більше дасть і принесе у вигляді гречки чи інших подачок, а у вигляді програм, програмових засад, станом на сьогодні не має підтримки в Верховній Раді. Саме тому наша фракція наполягає на тому, що будь-які внесення змін і доповнень до виборчого законодавства були реальним внесенням змін і доповнень до самої системи виборів на пропорційній основі з відкритими списками. Саме це є необхідне для того, щоб в країні був встановлений мир і щоб пройшли реальні зміни, які закінчаться перезавантаженням…</p>
<p>&nbsp;</p>
<p>ГОЛОВУЮЧИЙ. Дякую. Народний депутат Кінах від депутатської групи "Економічний розвиток".</p>
<p>&nbsp;</p>
<p>10:23:25</p>
<p>КІНАХ А.К.</p>
<p>Шановні народні депутати!&nbsp; Україна вимушена долати безпрецедентні як зовнішні так і внутрішні загрози і виклики. І я, звертаючись від об'єднання "Економічний розвиток" до парламенту,&nbsp; до Президента України, хочу сформулювати висновок, який на наш погляд є очевидним. Мова йде не тільки про агресію Російської Федерації проти України, мова йде не тільки про так звану гібридну чи нелінейну війну, де&nbsp; використовуються всі засоби&nbsp; ХХІ століття, включаючи інформаційну і кібервійну. Мова іде про те, що Україна стала часткою території, на якій&nbsp; змагаються глобальні геополітичні інтереси. І дуже багато рішень приймається, не враховуючи національні економічні і політичні інтереси України. І це значно підсилює&nbsp; загрози не тільки територіальної цілісності, але й державності України.</p>
<p>Об'єднання "Економічний розвиток"&nbsp; не виборює депутатські крісла, але ми дуже стурбовані тим, що на фоні&nbsp; цих безпрецедентних ризиків держава не відмобілізована, влада, суспільство, ресурси не&nbsp; сконцентровані. І в той час, коли на Сході гинуть наші бійці,&nbsp; державна влада працює&nbsp; у стандартному бюрократично-корупційному&nbsp; режимі. Ми&nbsp; абсолютно&nbsp; підтримуємо необхідність&nbsp; розгляду&nbsp; ситуації на самому високому рівні. Питання воєнного стану не є предметом загальнодоступної дискусії. Необхідно проводити у відповідному форматі системні глибокі&nbsp;&nbsp; розгляди ситуації з участю, починаючи з Служби зовнішньої розвідки,&nbsp;&nbsp; Міністерства закордонних справ, Міністерства оборони, Служби безпеки, і приймати ті рішення, які зможуть дати нам шанс захистити і нашу державність, і наші національні інтереси.</p>
<p>Не менш серйозні і внутрішні загрози. По суті&nbsp; зупинена вся промисловість на Сході, яка давала не так давно&nbsp;&nbsp;&nbsp;&nbsp; 15 відсотків валового продукту України. В Україні&nbsp;&nbsp; збільшується проблема біженців і чисельність їх уже не десятки, а наближається до&nbsp; сотень тисяч. В уряду немає&nbsp; плану антикризових дій. І це питання вимагає&nbsp;&nbsp; негайного розгляду. Інакше, коли&nbsp; об'єднаються воєнно-політичні і соціально-економічні ризики, ми втратимо контроль над ситуацією з відповідними наслідками.&nbsp; Об'єднання "Економічний розвиток"&nbsp; вимагає концентрованих цілеспрямованих дій.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Народний депутат&nbsp; Продан, фракція "УДАР" передає слово народному депутату Геращенко. Будь ласка, Ірина.</p>
<p>&nbsp;</p>
<p>10:26:49</p>
<p>ГЕРАЩЕНКО І.В.</p>
<p>Шановні колеги, 1 вересня 1939 року розпочалася Друга світова війна і потім через два роки саме Україна стала тією країною, яка в 1941 прийняла перший найсильніший удар неоголошеної Кремлем… неоголошеної Гітлером війни проти Радянського Союзу.</p>
<p>Сьогодні так само Україна приймає на себе страшний і перший удар, оголошений Кремлем. І навіть в цій сесійній залі сімдесят відсотків людей вже не бояться говорити про те, що це є пряма військова агресія.</p>
<p>Як перемогти цього противника, цього агресора? Тільки демонструючи єдність і тільки демонструючи відданість одній справі – захистити Україну. Для того нам всім потрібно прийняти надзвичайно важливі рішення, які будуть працювати в першу силу і… посилення нашої армії. Ми повернулися тільки-но із зони АТО і були тими першими народними депутатами, які разом із моїми колегами Іриною Луценко, Марією Іоновою&nbsp; відвідали польові військові госпіталі. Саме туди привозять наших перших поранених хлопців із Іловайська, із, зараз з Луганського аеропорту, де тривають найскладніші бої.</p>
<p>Так ось, шановні колеги, ви знаєте, мабуть, потрібно, щоби кожен народний депутат подивився як сьогодні героїчно наші хлопці захищають Україну, але скільки ми ще з вами маємо віддати, в тому числі і наших зусиль, щоби захистити і військових лікарів, надати їм статус учасників антитерористичної операції. На цей час уряд не розробив відповідної процедури надання статусу учасників АТО навіть для наших військових. Але, очевидно, що маємо апелювати від Верховної Ради, щоби цей статус отримали так само і військові лікарі, які щодня ризикують життям.</p>
<p>В той же час – ви тільки вдумайтеся! – що Дніпропетровський військовий госпіталь, який приймає найскладніших поранених, належить зараз через фінансові махінації і продажі нечесні ВТБ – банку Російської Федерації, країни-агресора, яка вкрала в нас половину нашої території&nbsp; в Криму, і зараз намагається&nbsp; &nbsp;<b>з</b>агарбати ще шматки і, в тому числі в Криму як мінімум&nbsp; 2 військових госпіталі і 6 санаторіїв. Очевидно, що це питання терміново має бути вирішено на державному рівні. Так само, як і те, що єдиний навчальний заклад, який сьогодні готував військових лікарів в Києві – це Українська військова медична академія, передали своє приміщення Вищому спеціалізованому суду з карних питань. У нас судді сьогодні найбідніші, ми звертаємось до Верховної Ради України&nbsp; з проханням якнайшвидше вирішити і це питання.</p>
<p>І останнє. Очевидно, що тільки через люстрацію влади ми зможемо так само захистити Україну. Очевидно, що потрібно терміново перейти до виборів за пропорційною системою, щоби жоден з тих, хто був причетний до розколу України і які вже зараз починають кучно окучувати…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ГЕРАЩЕНКО І.В. …починають кучно окучувати території на Донбасі, які знаходяться під контролем української влади, не проповзли до парламенту. Ми вчора поверталися зі Слов'янська, так ви знаєте, ця електричка, вона схожа вже на таке виїзне засідання Верховної Ради – половина Партії регіонів намагається там знову гречкою засіяти ці території. Жодному тому, хто був причетний до розколу країни немає, не має отримати жодного шансу бути причетним до української влади. Слава Україні! Дякуємо за увагу.</p>
<p>&nbsp;</p>
<p>ГОЛОВУЮЧИЙ. Народний депутат Тягнибок, фракція "Свобода".</p>
<p>&nbsp;</p>
<p>10:30:40</p>
<p>ТЯГНИБОК О.Я.</p>
<p>Слава Україні! Олег Тягнибок, фракція Всеукраїнське об'єднання "Свобода".</p>
<p>Шановне товариство, війна з Москвою в України була споконвіків. Тому що чи це була царська Росія, чи це була сталінська Росія, чи ленінська, чи це була брежнєвська Росія, чи єльцинівська, чи теперішня путінська Росія – вони завжди Україну сприймали як сировинний придаток і вони зажди намагалися українців використовувати як рабів і кріпаків, і завжди вони претендували на нашу територію. Тому постійно "Свобода" говорила, що для того, щоби зберегти мир в українській державі, нашу незалежність, територіальну цілісність, треба бути готовим до протистояння з Москвою. Нас не слухали! І сьогодні це протистояння набуло просто неймовірних обертів. І нині ми тут з парламентської трибуни говоримо до українського суспільства що для нас зараз є найважливіше – це зберегти &nbsp;життя людей українців, оце є найважніше. І ті голосування, які нам зараз залишилися тут в парламенті цього скликання, мають бути направлені саме на це, щоб зберегти життя кожного українця. Це жахливо, коли сьогодні вже пішла статистика, не окремі вбивства наших людей на нашій же території, а пішла статистика! А чому це сталося?. Бо ми тут не ухвалили найважніших речей – це є введення воєнного стану, і ми чекаємо від Президента, і вимагаємо від РНБО, і Президента сюди подати подання, тому що воєнний стан – це є найближчий час до миру. Ми не ухвалили Закону про люстрацію, про очищення влади, і це є надважливо сьогодні. Тому що купа генералів зараз в нас є тих, які працюють до цього часу на Москву, тих, в яких родичі працюють на Москву і там сидять, в Москві, у відповідних відомствах і здають наших людей, і українців вбивають на нашій же території.</p>
<p>Ми, на превеликий жаль, в цьому парламенті не ухвалили Закон про пропорційну систему за відкритими списками виборів до парламенту і це нам&nbsp; треба зробити, ще зараз, у вересні місяці. Берімо приклад з Української повстанської армії, з армії нескорених, бо саме в тій армії цінувалося життя кожного вояка, кожного повстанця і за кожну смерть відповідав командир. У нас в Україні сьогодні, на превеликий жаль, цього немає.</p>
<p>І 14 жовтня, коли ми з вами будемо святкувати День відновлення і створення Української повстанської армії, це має бути день нашої української перемоги. І 14 жовтня, за календарним планом, ми маємо сюди прийти в парламент і проголосувати таке питання про визнання вояків УОН- УПА борцями за державну незалежність України. Тому що це є символи, які допоможуть сьогодні перемогти московського ворога, перемогти ненажерливого кривавого Путіна. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Грушевський, депутатська група "За мир та стабільність".</p>
<p>&nbsp;</p>
<p>10:34:01</p>
<p>ГРУШЕВСЬКИЙ В.А.</p>
<p>Шановні колеги, шановна громада України, вчора було&nbsp; 1 вересня – це День знань. 23 роки діти могли 1 вересня з усмішкою на обличчі з батьками йти до 1 класу, і всі раділи. А а що трапилось у 2014 році? Діти Донбасу, Луганську не змогли піти до 1 класу, в зоні АТО не змогли,&nbsp; і біля зони АТО і це правда.</p>
<p>Сьогодні ми маємо шанс, а він уже не за горами – втратити&nbsp; ціле покоління. І це будуть діти війни, і ці діти ніколи в житті не простять, що в них забрали дитинство, що в них забрали студентство, що в них забрали життя батьків, рідних і близьких.</p>
<p>Західні партнери нам радять, обіцяють, підтримують, але найбільша допомога цих західних партнерів – скасувати державний&nbsp; борг України за 23 роки і забрати всі кошти, які знаходяться на західних рахунках сотні золотої багатих людей України, і це було б підтвердження намірів. Замість цього, нам пропонують озброєння. Для чого? Щоб ми воювали, українці, щоб знищувалась економіка. А вона знищена економіка Донбасу, Луганську. Уряд замість того, щоб запропонувати програму виходу, запропонував і більшість підтримали передачу ГТС в управління. Де газ? Немає газу.</p>
<p>Сьогодні вже&nbsp; вієрне відключення електроенергії. Це ефективна робота уряду? Ні. Сьогодні уряд вносить бюджетну децентралізацію – це&nbsp; імітація, тому що&nbsp; лікарні, клуби передаються на райцентри, на сільські ради, а коштів немає, а потрібно прийняти тільки один законопроект, щоб податок на прибуток залишався на території – там, де заробляються кошти. Це закон 2919 і це найбільша децентралізація.</p>
<p>Сьогодні уряд повинен у найближчий сесійний день запропонувати на три місяці програму: як будуть виплачуватися пенсії, борги по заробітній платі, скільки отримували пільги, які сьогодні більшість прийняла, ті, хто був у зоні АТО, а вони їх отримали? Ні! Тому що людей водять: принеси справку, ще одну справку. Тому що коштів у бюджеті нема!</p>
<p>Шановні колеги, ми повинні всі об'єднатися і займатися реальними стравами, щоб…</p>
<p>&nbsp;</p>
<p>ГОЛОВУЮЧИЙ.&nbsp; Півхвилини дайте завершити.</p>
<p>&nbsp;</p>
<p>ГРУШЕВСЬКИЙ В.А. …щоб економіку зберегти. А вибори можна робити хоч кожен день. Але головне, щоб після виборів залишилася цілісна і об'єднана Україна. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Бондаренко, Партія регіонів.</p>
<p>&nbsp;</p>
<p>10:37:39</p>
<p>БОНДАРЕНКО О.А.</p>
<p>Уважаемые коллеги! Здесь забыли о том, что невинно убиенных тысячи. Мирные жители на Донбассе были убиты в результате АТО. Я прошу почтить минутой молчания их память. <i>(Хвилина мовчання)</i></p>
<p>Спасибо большое.</p>
<p>Именно этот факт мне позволяет говорить о том, что власть, которая сейчас здесь находится, делит людей на украинцев и "неукраинцев", власть, которая посылает армию бомбить мирные города, преступна, власть, которая отнимает право на обучение детей…</p>
<p>&nbsp;</p>
<p>ГОЛОВУЮЧИЙ. Я прошу виключити мікрофон і припинити провокацію і російську агітацію. Нам достатньо ОРТ і РТР. Сідайте на своє місце, будь ласка. На місце своє сідайте, будь ласка. <i>(Шум у залі)</i> Українська армія захищає Україну і вас захищає українська армія. Вам на коліна треба стати перед українською армією. Будь ласка, звільніть трибуну! <i>(Оплески)</i></p>
<p>Шановні колеги, я прошу…&nbsp; Прошу, шановні колеги, нам треба ще дати можливість позафракційним виступити. І я прошу, колеги, увага! Позафракційних тільки записатися на виступ. Я обіцяв і позафракційним також дати слово, будь ласка.</p>
<p>Включить систему "Рада". Народний депутат Міщенко від позафракційних, будь ласка. Народний депутат Міщенко передає слово народному депутату Ляшко, будь ласка.</p>
<p>&nbsp;</p>
<p>10:39:54</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Увесь світ, все українське суспільство бачить, що сьогодні Росія оголосила війну Україні. Сьогодні через агресивні, через брутальні, через абсолютно протиправні дії Росії ллється кров українських мирних громадян, ллється кров українських військовослужбовців. І знаходяться люди, які начебто є народними депутатами України, які виходять сюди і відверто працюють на ворога. Я вимагаю від Голови Верховної Ради негайно прийняти рішення, правові рішення про позбавлення депутатських мандатів тих, хто працює сьогодні на ворога. Давайте називати речі своїми іменами. Україна в ситуації війни, кожен, хто підтримує агресора – це зрадник. Зрадник має відповідати за законами військового часу. Зрадник не має права носити мандата народного депутата. Зрадник має бути розстріляний на фронті, там, де розстрілюють наших молодих хлопців, там, де вбивають дітей російські "Гради", російська артилерія.</p>
<p>Олександр Петрович Довженко, 125-ліття від дня народження якого ми будемо відзначати у вересні, у далекому буремному військовому &nbsp;1943 році писав: "Ми б'ємося за те, що не має ціни в усьому світі – за Батьківщину". Сьогодні більш, ніж через 70, ми знову вимушені зі зброєю в руках відстоювати Незалежність нашої Батьківщини. Агресор Путін, кремлівська челядь, кремлівські карлики і шизофреніки не залишили нам&nbsp; вибору. Ми або маємо здатися на милість&nbsp; переможця і в підсумку це все-одно призведе до втрати нації, до загибелі держави, або боротися.</p>
<p>Я закликаю українське суспільство, я закликаю українську владу боротися. Путіна зупинить тільки сила, збройна сила, сила&nbsp; санкцій, сила міжнародного&nbsp; спротиву. Путін – це шизофренік. Путін – це наступник Гітлера. Путін знову сьогодні… 70 років тому… 75 років тому розпочалась Друга світова війна. Сьогодні Путін розв'язує в Україні, розв'язав третю світову війну.</p>
<p>Я звертаюся до міжнародної спільноти, до лідерів Франції, Німеччини, інших країн, які хочу домовитися з Путіним. Не робіть помилок своїх попередників недалекоглядних із ХХ століття. Даладьє, Чемберлен – вони теж хотіли домовитися з Гітлером. У підсумку це призвело до поразки своєї Європи, до&nbsp; мільйонних жертв у найбільшій світовій війні.&nbsp;&nbsp;&nbsp;&nbsp;</p>
<p>Я звертаюся до Президента Порошенка. Не намагайтесь домовитися з Путіним. Домовленості з Путіним – це втрата країни, це втрата незалежності. У нас вихід один – боротися!</p>
<p>Я ще раз кажу,&nbsp; Путіна зупинить лише сила. Час сьогодні радикальних змін. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги! Всі представники депутатських фракцій і груп мали можливість виступити, мали можливість виступити позафракційні. Зараз нам треба перейти до розгляду питань порядку денного.</p>
<p>І перше питання, яке нам треба обговорити і, відповідно, проголосувати, це питання порядку денного п'ятої сесії Верховної Ради України – законопроект №4570а.</p>
<p>Я прошу секретаріат запросити всіх народних депутатів до сесійної зали. Ми вчора провели Погоджувальну раду з керівниками депутатських груп і фракцій, і в принципі всі підтримали рішення, яке традиційно приймає наш парламент. Для того, щоб ми не втрачали час Верховної Ради і півдня не обговорювали включення до порядку денного&nbsp; окремо кожного закону, вноситься пропозиція, щоб всі наробки &nbsp;народних депутатів, комітетів, фракцій, ми могли підтримати єдиним пакетом, включивши всі ці законопроекти до порядку денного 5-ї сесії Верховної Ради України. Я дуже прошу, шановні колеги, підтримати цю пропозицію без обговорення, тому що, я ще раз підкреслюю, тут законопроекти представлені всіх депутатських груп і фракцій і тих, хто раніше був в коаліції і тих, хто раніше був в опозиції. Прошу, шановні колеги, сісти на свої робочі місця і підтримати проект Постанови <i>(4570а)</i> "Про порядок денний 5-ї сесії Верховної Ради України 7-го скликання". Прошу, шановні колеги, за основну і в цілому проголосувати. Прошу голосувати.</p>
<p>&nbsp;</p>
<p>10:45:16</p>
<p>За-204</p>
<p>Рішення не прийнято.</p>
<p>По фракціям, будь ласка. 59 – "Батьківщина",&nbsp; 0 – "Регіони", "УДАР" – 26, 27 – "Економічний розвиток", "За мир та стабільність" – 1, "Суверенна європейська Україна" – 25, "Свобода" – 35, позафракційні – 31.</p>
<p>Шановні колеги! Я хочу запитати представників депутатських груп і фракцій, керівників депутатських груп і фракцій. Щось змінилось з вчорашнього дня? Нічого не змінилось. Я бачу, що Партія регіонів не підтримує порядок денний. Давайте проголосуємо за виключення проектів законів Партії регіонів. Раз вони не голосують. Можемо так проголосувати, шановні колеги? Можемо.</p>
<p>Олександр Сергійович, буде фракція голосувати? Не буде. Давайте за виключення законопроектів Партії регіонів. Підтримуємо порядок денний на 5-ту сесію. Прошу, шановні колеги. Прошу, колеги, народні депутати. Я прошу, народний депутат Тимошенко, інші, хто в проходах, давайте проголосуємо, це ж стосується ваших законопроектів, щоб ми не втрачали кожний раз час на включення їх до порядку денного. Прошу сісти на свої робочі місця.</p>
<p>Прошу налаштуватись на голосування, шановні народні депутати. Прошу підтримати проект Постанови 4570: про порядок&nbsp; денний сесії Верховної Ради&nbsp; сьоме скликання&nbsp; із зауваженнями, які я оголосив.</p>
<p>Прошу, шановні колеги, всіх голосувати. Включіть, будь ласка,&nbsp; систему "Рада". Прошу підтримати.&nbsp; Сергій Григорович, це ж порядок денний.</p>
<p>&nbsp;</p>
<p>10:47:04</p>
<p>За-208</p>
<p>Рішення не прийнято.</p>
<p>По фракціям, будь ласка.&nbsp; 75 – "Батьківщина", 0 – "регіони", "УДАР" –&nbsp; 29, "Економічний розвиток" –&nbsp; 20, "За мир і стабільність" – 0, "Суверенна європейська Україна" – 22.</p>
<p>Будь ласка,&nbsp;&nbsp; шановні колеги, я прошу, по хвилині&nbsp; дати представникам груп&nbsp; і фракцій з цього питання.&nbsp; Олег Тягнибок.&nbsp;&nbsp; Включіть мікрофон.</p>
<p>&nbsp;</p>
<p>10:47:32</p>
<p>ТЯГНИБОК О.Я.</p>
<p>Олег Тягнибок, фракція&nbsp; Всеукраїнського&nbsp; об'єднання "Свобода".</p>
<p>От, товариство, я хочу, щоб вся Україна, яка&nbsp; нас зараз слухає чи дивиться,&nbsp; розуміла, що&nbsp; зараз відбувається&nbsp; у сесійній залі. Вчора на&nbsp; Погоджувальній раді&nbsp; представники Партії регіонів, не має&nbsp; значення, як вони зараз називаються – стабільність, нестабільність, Партія регіонів чи якось&nbsp; по-іншому, вони&nbsp; говорили, що будуть голосувати за те, щоб всі питання були внесені в порядок денний для того, щоб ми не затягували час і не голосували тут по одному питанню. І це до обіду буде&nbsp; голосування тільки&nbsp; по порядку денному. А нам треба голосувати за ті закони, які допоможуть нам перемогти у війні з&nbsp; Москвою. Але ці негідники, вони&nbsp; є посібники терористів, і ми&nbsp; ото чули, як ця Бондаренко сюди виходила і виговорювала дурниці. От вони, власне, служать&nbsp; Москві, тому і не голосують.</p>
<p>Я звертаюся до тих, які були післяянуковичевською коаліцією тут у залі, сконцентруємося, 100 відсотків голосів.&nbsp; Дивіться, як&nbsp; "Свобода" – всі 100 відсотків проголосували і втерли&nbsp; їм носа. Слава Україні!</p>
<p>&nbsp;</p>
<p>ГОЛОВУЮЧИЙ. Дякую&nbsp; за пропозицію.</p>
<p>Будь ласка,&nbsp; народний депутат&nbsp; Розенко, "УДАР".</p>
<p>&nbsp;</p>
<p>10:48:46</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Шановний Олександре Валентиновичу,&nbsp; шановні народні депутати! Ну, мене просто глибоко обурює позиція Партії регіонів і фракції комуністів. Сьогодні в Україні де-факто війна. У нас на розгляді Верховної Ради України стоїть ціла низка законопроектів посилення нашої обороноздатності, обороноздатності і захисту кожного громадянина України вд тої агресії, яку ми бачимо сьогодні на Сході. Ми повинні як народні обранці захистити кожного. І сьогодні ми бачимо пряме блокування роботи Верховної Ради України, зрив роботи Верховної Ради України, намагання нас фактично роззброїти перед навалою іноземного агресора.</p>
<p>Тому я закликаю зараз всіх народних депутатів повернутися до зали. І вас, Олександр Валентинович, повторно проголосувати календарний план проведення роботи…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Грушевський, будь ласка.</p>
<p>&nbsp;</p>
<p>10:50:00</p>
<p>ГРУШЕВСЬКИЙ В.А.</p>
<p>Дякую, Олександр Валентинович. Порядок денний нараховує близько п'ятиста чи шестиста законопроектів. Шановна громада і шановні колеги, можливо якісно розглянути і прийняти ці законопроекти – ні. Сьогодні особливий період в Україні. Тому порядок денний повинен бути особливий, розподілений. Урядові закони, які повинні направлені на економічну стабілізацію ситуації в Україні. Закони народних депутатів не популіські, а дієві, які вони на сьогоднішній день будуть дійсно вирішувати питання в Україні. А це&nbsp; закон 2919, щоб податок на прибуток&nbsp; залишався на території України.</p>
<p>Сьогодні не час приймати законопроекти, як пекти пиріжки. Сьогодні час аналізувати і законопроекти приймати не по скороченій процедурі, а виважено. Тому що від кожного законопроекту залежить життя українця не на рік …</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський.</p>
<p>&nbsp;</p>
<p>10:51:22</p>
<p>ЗАРУБІНСЬКИЙ О.О.</p>
<p>Шановний пане Голово, шановні колеги!</p>
<p>Наша група і я особисто проголосував за даний порядок денний і будемо і надалі голосувати, якщо буде ставитися він. І це дає мені право бути абсолютно об'єктивним, зараз казати те, що я скажу.</p>
<p>Шановні колеги, повноваження Верховної Ради України сьомого скликання Указом Президента достроково припинені, повноваження. Одним з ключових повноважень є законодавча діяльність. Таким чином цим Указом повноваження наші завершені. Так, є принцип безперервності влади, але тут є серйозна юридична колізія. Тому я думаю, що нам треба проголосувати за цей порядок денний, але звернути увагу на те, що сказав представник нашої групи Володимир Литвин – має відбутися дуже серйозне, а не декоративне, закрите засідання з трьома ключовими питаннями. Ситуація щодо оборони нашої держави – раз. Ситуація з енергоринком на зиму – два. І ситуація з фінансовою системою. А від цього вже…</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Соболєв.</p>
<p>&nbsp;</p>
<p>10:52:36</p>
<p>СОБОЛЄВ С.В.</p>
<p>Шановні колеги, дві з половиною години вчора Погоджувальна рада врахувала всі пропозиції народних депутатів, фракцій, які були подані для включення в порядок денний на цю сесію. Я думаю, що немає жодного питання із тих, які були включені, є такими, які не відповідають стану речей в країні. Це і фінансування Збройних Сил, це і питання врегулювання податкового законодавства, це питання, які стосуються бюджетного законодавства. На мій погляд всі ті, хто сьогодні не голосують, а це очевидно фракція "За мир і стабільність", фракція комуністів і фракція регіонів, фактично зробили все можливе для того, щоб провалити голосування по найважливіших питаннях порядку денного.</p>
<p>Наша пропозиція – ще раз поставити на голосування. і я думаю, що кожен депутат, який розуміє, наскільки відповідальні є рішення, підтримає таке рішення. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, єдине хочу нагадати, що фракції комуністів у Верховній Раді України не існує, для протоколу.&nbsp;</p>
<p>Будь ласка, народний депутат Рудьковський.</p>
<p>&nbsp;</p>
<p>10:53:54</p>
<p>РУДЬКОВСЬКИЙ М.М.</p>
<p>Шановні колеги, від позафракційних звертаюсь до депутатів фракцій, які входили до більшості, давайте об'єднаємось і проголосуємо всі закони, які ми не доопрацювали на попередній сесії, вони зараз конче необхідні. У нас&nbsp; є там питання і мораторію на підняття комунальних тарифів, у нас там є і питання внесення змін до бюджету. Бо, зараз у багатьох районах вчителям по два-три місяці не виплачують заробітну плату, бо не передбачено по бюджету. У нас стоїть питання підготовка до зими і там є законопроекти, які дадуть нам можливість пережити зиму, у нас питання забезпечення і боєздатності армії, і інші питання, які конче необхідні сьогодні.</p>
<p>Я звертаюсь, Олександре Валентиновичу, ще раз поставити, запросити депутатів із кулуарів і давайте ми приймемо це рішення, це конче необхідно. Дякую.</p>
<p>&nbsp;</p>
<p>ГОЛОВУЮЧИЙ. Я звертаюсь до працівників секретаріату, прошу зробити ще раз оголошення, щоб всі депутати, які знаходяться в будинку Верховної Ради, зайшли до сесійної зали.</p>
<p>Останній виступ, будь ласка, з цього питання Анатолій Кінах.</p>
<p>&nbsp;</p>
<p>10:55:17</p>
<p>КІНАХ А.К.</p>
<p>Дякую. Об'єднання "Економічний розвиток".</p>
<p>Шановні народні депутати! Об'єднання "Економічний розвиток" підтримує запропонований порядок денний. Ми звертаємось до всіх наших колег, що в умовах спроби проведення дуже сумнівних, з точки зору кінцевих результатів, дострокових виборів в необхідності подолання військової агресії Росії, в умовах поглиблення соціально-економічної кризи найпринциповіше значення має наша робота, спрямована на загальнодержавні інтереси, кон'юнктура повинна бути на другому плані. Але необхідно чіткий, пріоритетний план питань, який повинен бути сформульований, в тому числі, урядом і парламентом, це ратифікація Угоди про асоціацію з Європейським Союзом, позаблоковий статус, вирішення проблем промисловості і енергетики, особливо на Сході, оподаткування благодійної допомоги тощо. І цей план повинен бути внесений негайно.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги,&nbsp; я ще раз&nbsp; прошу сісти на свої робочі місця. Прошу, колеги, увага! Катерина Тимофіївна, прошу, сідайте, будь ласка, на своє робоче місце! <i>(Шум у залі)</i> Знаю, знаю!.</p>
<p>Будь ласка, Ігор Олексійович, на своє робоче місце.</p>
<p>Давайте зараз спробуємо, колеги, проголосувати… Я останній раз ставлю на голосування. Розумію, що багато депутатів вже почали займатися виборчими проектами. Але, шановні колеги, країна знаходиться у тому стані, що вибори у нас повинні бути&nbsp; на другому або на десятому плані. А на першому плані повинен бути захист України і ті законодавчі рішення, які для цього необхідні.</p>
<p>Прошу, шановні колеги, підтримати прийняття Постанови про порядок денний п'ятої сесії Верховної Ради&nbsp; сьомого скликання. Реєстраційний номер, нагадаю,&nbsp; 4570а. Прошу всіх народних депутатів голосувати. Прошу.</p>
<p>&nbsp;</p>
<p>10:57:37</p>
<p>За-236</p>
<p>Рішення прийнято. Дякую, шановні колеги.</p>
<p>Шановні народні депутати, наступне питання також&nbsp; обговорювалося на Погоджувальній раді&nbsp; керівників депутатських груп і фракцій, і була пропозиція, враховуючи, що почалася виборча кампанія, враховуючи, що дуже багато питань, які треба депутатам вирішувати на своїх округах, зустрічаючись з виборцями, у тому числі, і працюючи, допомагаючи армії у зоні антитерористичної операції, зменшити кількість сесійного часу роботи Верховної Ради.</p>
<p>До вашої уваги внесений Регламентним комітетом проект про внесення зміни до календарного плану проведення п'ятої сесії Верховної Ради&nbsp; сьомого скликання (реєстраційний номер 4573а). Дуже коротко щодо змісту цього проекту. Він включає в себе позицію, що під час сесійних тижнів парламент у сесійному режимі працює тільки у вівторок. Всі інші дні – у комітетах і на округах.</p>
<p>У випадку необхідності негайно зібрати Верховну Раду, виходячи з ситуації, яка в країні, Голова Верховної Ради&nbsp; має право негайно оголосити засідання, сесійне засідання Верховної Ради України. Шановні колеги, є необхідність обговорити це питання? Бачу, що нема. Дякую.</p>
<p>олеги, прошу визначитися шляхом голосування щодо підтримки проекту 4573а. Прошу голосувати, шановні колеги.</p>
<p>&nbsp;</p>
<p>10:59:26</p>
<p>За-169</p>
<p>Рішення не прийнято.</p>
<p>По фракціям, будь ласка. "Батьківщина" – 37,&nbsp; Партія регіонів – 0,&nbsp; "УДАР" – 29, "Економічний розвиток" – 28, "ЗМС" – 3, "Суверенна європейська Україна" – 26, " Свобода" – 0, позафракційні – 46.</p>
<p>Шановні колеги, я бачу, що нема голосів під це рішення. Я пропоную його не обговорювати, тому що я не бачу механізм його прийняття. Перейти далі щодо порядку денного, шановні колеги.</p>
<p>Будь ласка, проект Закону про внесення змін до Митного кодексу України (щодо спрощення ввезення продукції оборонного призначення), (реєстраційний номер 4555а). Прошу, шановні колеги, прошу підтримати розгляд цих питань в першому читання за скороченою процедурою. Шановні колеги, прошу підтримати пропозицію, прошу голосувати.</p>
<p>&nbsp;</p>
<p>11:00:32</p>
<p>За-217</p>
<p>Це процедурне рішення, нагадую. За – 217. Рішення прийнято.</p>
<p>Шановні колеги, прошу заступника міністра оборони Мехеда Петро Миколайович доповісти проект закону.</p>
<p>&nbsp;</p>
<p>МЕХЕД П.М.</p>
<p>Шановний Олександре Валентиновичу, шановні народні депутати!</p>
<p>Проект закону... (реєстраційні 4555а і 4556а) розроблені Міністерством оброни з метою звільнення привезених на митну територію України&nbsp; &nbsp;від оподаткування ввізним митом та&nbsp; податком на додану вартість продукції оборонного призначення. Під час дії особливого періоду введення надзвичайного стану та&nbsp; у період проведення антитерористичної операції.</p>
<p>Перелік, який затверджується Кабінетом Міністрів.</p>
<p>Вносяться змін до статті 197 Податкового кодексу України та до статті 282 Митного кодексу України.&nbsp; Зазначені зміни дозволять Міністерству оборони спростити ввезення на митну територію України продукції оборонного призначення, зменшити свої витрати та дозволить оперативно забезпечити підрозділи Збройних сил&nbsp; України та інших військових формувань озброєнням, військовою та спеціальною технікою, боєприпасами під час дії особливого періоду.</p>
<p>Разом з тим, на внесений Кабінетом Міністрів законопроект у Верховній Раді зареєстрований альтернативний законопроект, який ініціюється народним депутатом України Терьохіним. Альтернативний законопроект дублює внесений Кабінетом Міністрів проект закону та у порівнянні з останнім знижує оперативність вирішення питання забезпечення&nbsp; Збройних сил.</p>
<p>Прошу підтримати законопроекти (реєстраційний номер 4555а та 4556а), які вносяться Кабінетом Міністрів. Прошу підтримати. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Дякую. Шановні колеги! Будь ласка… сідайте, будь ласка,&nbsp; Петро Миколайович. Від комітету голова Комітету з питань&nbsp; податкової та митної політики Хомутиннік Віталій Юрійович.</p>
<p>&nbsp;</p>
<p>11:03:26</p>
<p>ХОМУТИННІК В.Ю.</p>
<p>Шановні колеги! Шановний Олександре Валентиновичу! Законопроекти, внесені урядом, безумовно, сьогодні на часі з урахуванням того, що проходять військові дії, і нашій армії необхідне належне оснащення для захисту. Тому внесені законопроекти змін до Податкового кодексу до&nbsp; Митного кодексу ставлять на меті звільнення від оподаткування і&nbsp; митом, і податком на додану вартість ввезення в Україну збройної техніки та інших речей, які будуть&nbsp; замовлені Міністерством оборони.</p>
<p>&nbsp;Єдина відмінність від&nbsp; законопроектів, поданих Кабінетом Міністрів, та альтернативним законопроектом Сергія Терьохіна полягає в тому, що народний депутат Терьохін пропонує виписати чіткі коди по тій номенклатурі позицій, які будуть ввезені. Тому&nbsp; комітет в таких випадках завжди&nbsp; стояв на позиції чіткого переліку кодів, щоб не було підстав для зловживання цим законодавством.</p>
<p>Тому якщо взяти так, то комітет тільки сьогодні отримав дані законопроекти і ще не встиг розглянути. Але&nbsp; моя особиста думка полягає в тому, що необхідно прийняти&nbsp; більш виважений законопроект, щоб після того, як пройде певний час&nbsp; щоб ми&nbsp; друг друга не звинувачували в тому, що&nbsp; завезли якісь інші товари, які б не були потрібні армії і спрямували пільги на ці цілі.</p>
<p>Тому якщо була така згода, можна було б проголосувати в першому читанні…</p>
<p>&nbsp;</p>
<p>ГОЛОВУЮЧИЙ. Будь ласка, давайте можливість завершити.</p>
<p>&nbsp;</p>
<p>ХОМУТИННІК В.Ю. І до другого читання, якщо ми будемо працювати в четвер, вивести на остаточну редакцію чи послухати народного депутата Терьохіна, якщо&nbsp; ці позиції з'ясовані і погоджені в урядом, які пропозиції коди в його законопроекті, то прийняти його законопроект в цілому. Дякую.</p>
<p>&nbsp;</p>
<p>ГОЛОВУЮЧИЙ. Зрозуміло. Шановні колеги, в зв'язку з тим, що ці два закони,&nbsp; увага, пов'язані між собою – йдеться про закон 4555а і&nbsp; 4556а, 4556а-1. Йдеться про одну й ту ж саму позицію щодо спрощення ввезення продукції оборонного призначення і не оподаткування&nbsp; її. Це стосується змін&nbsp; до Митного кодексу і&nbsp; до Податкового кодексу. В зв'язку з тим, що заступник міністра оборони фактично представив дві позиції, які пропонує підтримати, я би просив автора альтернативного закону <i>(4556а-1)</i> Сергію Терьохіну зразу виступити, а потім щоб ми обговорили зразу ці два закони. Будь ласка, Сергій Анатолійович.</p>
<p>&nbsp;</p>
<p>11:06:43</p>
<p>ТЕРЬОХІН С.А.</p>
<p>Дякую, Олександр Валентиновичу.&nbsp; Шановні колеги, добрий день.</p>
<p>Головна відмінність від урядових законопроектів, мого законопроекту в тому, що відповідно до Конституції Україні і вимог Податкового та Митного кодексів, в моєму законопроекті виписані коди по&nbsp; УКТЗЕД&nbsp; прямо в законі, це між іншим вимога 4-х рішень Конституційного суду. Я хочу озвучити, що то за коди, по товарним позиціям:&nbsp; 3601- 3603 – це капсули, детонатори, ракети; 8710 – це танки, бронемашини з озброєнням чи без озброєння і їхні частини; частина групи 90 – це телескопічні приціли, інші оптичні пристрої для зброї;&nbsp; група 93 за виключенням там мисливської зброї, там всяких шабель і так ділі – це&nbsp; зброя та боєприпаси, їх частини та приладдя. Якщо ми пишимо ці коди в обидвох законопроектах і в принципі можна було приймати і в цілому. Єдине зауваження, Олександр Валентинович, зверніть увагу, в Митному кодексі дається тимчасове звільнення від мита, найбільше мито на зброю в нас стоїть ТНЗЕДі – це&nbsp; 5 відсотків. Скажіть будь ласка, а скільки ще десятки років нам в Україну треба буде ввозити зброю? Правда, це не тимчасовий захід, необхідно просто знизити ці 5 відсотків по цих кодах до нуля і хай вони не оподатковуються митом.</p>
<p>І ще одне по ПДВ. Виникає ще одна проблемка. Якщо, припустимо, БТР поставляється за кордону він ПДВ не обкладається, але якщо БТР поставляється українським заводом, то там є ПДВ. Тому для того щоб урівняти в оподаткуванні зброю, бронетехніку які і імпортуються і виробляється всередині України…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>ТЕРЬОХІН С.А. Треба це звільнення поширити на і&nbsp; вітчизняну, і&nbsp; на іноземну продукцію. З таким врахуванням, я думаю,&nbsp; в уряду&nbsp; немає жодних заперечень з цього приводу, з кодами, з митом,&nbsp; із звільненням не&nbsp; на період, а по крайній мірі назавжди, не 5 відсотків, а&nbsp; нуль. Із поширенням&nbsp; пільг по ПДВ як&nbsp; на іноземну, так і вітчизняну&nbsp; військову продукцію, можна приймати в цілому ці&nbsp; два закони. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги,&nbsp; єдине, я хочу сказати, Сергій Анатолійович, ми&nbsp; не імпортуємо&nbsp; бронетехніку, ми&nbsp; експортуємо, ми поставляємо її на експорт. Тому у&nbsp;&nbsp; нас немає формату завезення&nbsp;&nbsp; ні БТРів, ні танків тощо, тому що&nbsp; це наша експортна позиція. Зрозуміло.</p>
<p>Шановні колеги,&nbsp; прошу записатися&nbsp; на виступи з цього питання. Включіть, будь ласка, систему "Рада". Народний депутат Тягнибок Олег&nbsp; Ярославович. Будь ласка.</p>
<p>&nbsp;</p>
<p>11:10:05</p>
<p>ТЯГНИБОК О.Я.</p>
<p>Слово&nbsp; прошу передати Михайлові Блавацькому.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон Михайла Блавацького.</p>
<p>&nbsp;</p>
<p>11:10:11</p>
<p>БЛАВАЦЬКИЙ М.В.</p>
<p>Михайло Блавацький, Всеукраїнське&nbsp; об'єднання "Свобода".</p>
<p>Шановне товариство, шановні депутати! Цей законопроект&nbsp; тільки був зареєстрований&nbsp; 29 числа, він не проходив через&nbsp; розгляд нашого комітету. Хоча це дуже важливий закон, і я вважаю, що&nbsp; потрібно запросити на засідання комітету голову "Укроборонпрому"&nbsp; для того, щоб&nbsp; ми отримали сьогодні чітку відповідь, скільки&nbsp; коштів було&nbsp; перераховано з Міністерства оборони і з державного&nbsp; бюджету на ремонт і будівництво нової техніки, скільки сьогодні&nbsp;&nbsp; стоїть танків?&nbsp;&nbsp; У нас є інформація, що нові&nbsp; БМП, які поступають на озброєння Міністерства оборони, сьогодні поступають у приватні підприємства для так званої переробки&nbsp; і доопрацювання якогось, якого ми не розуміємо. Коли в БМП сьогодні&nbsp; пропонують ставити&nbsp; кондиціонери чи якісь додаткові рації, коли на рації у цей же час було вже витрачено більше 80 мільйонів&nbsp; гривень, і де вони&nbsp;&nbsp; відсутні.&nbsp; Тому що ми бачимо сьогодні, яка&nbsp;&nbsp; ситуація. А також розглянути і поставляти все озброєння по кодах так, як пропонує законопроект Терьохіна. Ми це все будемо підтримувати, але заодно будемо мати великі претензії сьогодні до нашого уряду і до міністра оборони. Тому що величезна претензія сьогодні до голови фіскальної служби: за чотири місяці з України було виведено 140 мільярдів гривень в офшорні компанії. Сьогодні немає Януковича, а хто займається цими схемами, ми не маємо відповіді. І ми повинні отримати, що ті фірми, які знаходяться в офшорних компаніях, можливо, вони будуть поставляти озброєння з Російської Федерації. Ми теж проти цього, ми все повинні знати. Списки міністерств нашого, прем'єр… нашого Кабінету Міністрів не повинні бути враховані.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Катеринчук Микола Дмитрович, будь ласка.</p>
<p>&nbsp;</p>
<p>11:12:17</p>
<p>КАТЕРИНЧУК М.Д.</p>
<p>Микола Катеринчук, фракція "Батьківщина", Європейська партія України. Безумовно, що сам підхід, який є в обох законопроектах, заслуговує на підтримку. Да, ми повинні прийняти все необхідне для того, щоб наша обороноздатність була так само ще і не тільки за рахунок вітчизняного ВВП, а ще і той можливості, які є в Сполучених Штатах Америки і європейських наших партнерів. І для цього нам треба встановити певний режим по операціям по оподаткуванню. Тому що це буде певною мірою ще і прискорювати ці всі, скажемо, заходи, які необхідно просто проводити.</p>
<p>Наше ВВП, наш ВПК він в основному це важка зброя. Танки, БТР, про що ви говорите, але дуже важливо, щоб там з'явилося сучасне оптичне високоточне озброєння і прилади. І я впевнений, що Міністерство оборони і пропозиція Терьохіна вони саме направлені на те, щоб така співпраця в оборонній сфері у нас була.</p>
<p>Єдине, що я просив би, все ж таки зважати Міністерство оборони на те, що у нас є дійсно рішення Конституційного Суду, який забороняє уряду самостійно проводити такі речі. Тому законопроект Терьохіна треба підтримати в першому читанні і в цілому, і негайно. І всім проголосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Безбах, Партія регіонів.</p>
<p>&nbsp;</p>
<p>11:13:47</p>
<p>БЕЗБАХ Я.Я.</p>
<p>Прошу передать слово Анне Герман, пожалуйста. Спасибо.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутат Герман.</p>
<p>&nbsp;</p>
<p>11:13:53</p>
<p>ГЕРМАН Г.М.</p>
<p>Ганна Герман, фракція Партії регіонів. Шановні колеги, даний законопроект свідчить, що влада не готується до мирного врегулювання, влада має плани продовжувати війну і заробляти на війні великі гроші для тих фірм, які знаходяться біля уряду. Солдати і офіцери як були погано оснащені в зоні АТО, так і є вони погано оснащені, вони масово гинуть, а фірми урядові заробляють на війні. І ми сьогодні навіть без кодів повинні дозволяти їм ще ввозити без мита Бог знає що. Якщо ви кажете, Олександре Валентиновичу, що ми ні БТРів не потребуємо, ні танків, бо ми маємо своє, що конкретно ми будемо ввозити, чиї фірми на цьому і скільки зароблять? І коли перестануть гинути українські солдати, які дуже погано оснащені, і які знаходяться в зоні АТО? Дякую.</p>
<p>&nbsp;</p>
<p>ГОЛОВУЮЧИЙ. Народний депутат Продан, фракція "УДАР".</p>
<p>&nbsp;</p>
<p>11:14:57</p>
<p>ПРОДАН О.П.</p>
<p>Шановний Олександре Валентиновичу, шановні колеги! Насправді ми зараз з вами знаходимося в ситуації, коли звертаємося до інших країн, звертаємося до міжнародних організацій з проханням надати нам допомогу в боротьбі з агресором, і одночасно намагаємося, ну, та ситуація, яка є, стягнути з цієї допомоги мито. Тому фракція "УДАР Віталія Кличка" однозначно підтримує зниження і відміну мита&nbsp; на ввезення необхідного для України озброєння. Тому що ми знаємо всі стару, древню приказку: "Хочеш миру – готуйся до війни". Саме тому зараз Україна повинна зробити все для того, щоб бути сильною, щоб бути суб'єктом в перемовинах з усім світом, і в першу чергу на сьогодні з Росією.</p>
<p>Крім того, ми хочемо звернути увагу на те, що перелік, який наданий в законопроекті Сергія Анатолійовича, він може бути не виключний. І може виникнути така ситуація, як у же у нас з вами виникала, коли ми приймали закони, якими визначали виключні переліки, а потім з'ясовували, що ще щось треба десь дописати, а це закон. Тому ми пропонуємо все-таки перелік залишити за Кабінетом Міністрів&nbsp; для того, щоб забезпечити всім необхідним наші Збройні Сили, але разом з тим підтримуємо пропозицію Сергія Анатолійовича про те, що умови для виробництва, для ввезення&nbsp;&nbsp;&nbsp;&nbsp; для продажу як імпортних озброєнь, так і власного озброєння повинні бути рівними. Тому ПДВ повинно бути однаковим як на імпорт, так і на виробництво. Будемо підтримувати законопроекти і робити все для того, щоб як найшвидше на Сході України і на всій її території наступив мир. Дякую.</p>
<p>&nbsp;</p>
<p>ГОЛОВУЮЧИЙ. Дякую за підтримку.</p>
<p>Шановні колеги, я б просив, Сергій Анатолійович, давайте одну хвилину я вам дам, з трибуни можна, щоб бистріше, для того, щоб ми визначились з цих питань.</p>
<p>&nbsp;</p>
<p>11:16:52</p>
<p>ТЕРЬОХІН С.А.</p>
<p>Дякую, Олександр Валентиновичу. Дуже добре, що є практично консенсус&nbsp; в цьому залі з цього питання.</p>
<p>Я ще раз хотів би під стенограму озвучити, яким чином можна прийняти ці два закони в першому читанні і взагалі в цілому? По позиції мита. Поставити перелік, відповідно до кодів ТНЗЕД, він виключений, він погоджений і зняти не на якийсь проміжок часу це мито, там 5 відсотків нагадую, а взагалі обнулити. Це відповідає нашим зобов'язанням перед Світовою Організацією Торгівлі повністю, можемо зменшувати.</p>
<p>По позиції податку на додану вартість. Поставити перелік по зброї і обладнанню, озброєнню. Друге, поставити звільнення як для імпортної зброї так і для тієї, яка виробляється вітчизняними підприємствами. Тут дійсно є тимчасовий характер цієї пільги, оскільки вона має бути обмежена…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ТЕРЬОХІН С.А. Обмежена часом проведення антитерористичної операції, але, або якщо, не дай Боже, буде введений надзвичайний стан якийсь або, дай Боже, воєнний стан, також часом&nbsp; надзвичайного стану або воєнного стану.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу сідати на свої робочі місця, підготуватися до важливого голосування. Прошу секретаріат зробити оголошення, щоб всі народні депутати зайшли до сесійної зали. Поки депутати сідають на свої робочі місця, ви знаєте, я хочу проінформувати вас, що керівництвом Верховної Ради разом з українськими вченими розроблене нове робоче місце для народного депутата, повністю комп'ютеризоване,&nbsp; не можна проголосувати за іншого, не можна використовувати картку іншого народного&nbsp; депутата тощо.</p>
<p>Але, шановні колеги, от я дивлюсь, на, скажемо, сесійну залу, і бачу, що цей проект недопрацьований. Чому? Тому що нам ще треба в нових робочих місцях фіксувати позицію народного депутата, щоб його пристібати або якось іншим шляхом його приклеювати його до робочого місця, щоб хоча б до перерви народний депутат не бігав по залу або в кулуарах, а працював у Верховній Раді. Тому вченим треба буде допрацювати нове робоче місце народного депутата.</p>
<p>Колеги, сідайте, будь ласка, на свої робочі місця, потім поговорите. Серйозне, відповідальне голосування, важливе голосування. Прошу підготуватися до голосування. Запросіть всіх народних депутатів. Сідайте, будь ласка.</p>
<p>Шановні колеги, є пропозиція підтримати законопроект про внесення змін до Митного кодексу (щодо спрощення ввезення продукції оборонного призначення), 4555а за основу і в цілому з урахуванням&nbsp; поправок і тих зауважень, які оголосив народний депутат Терьохін. Нема заперечень, шановні колеги? Нема заперечень.</p>
<p>Прошу, шановні колеги, підтримати за основу і в цілому. Прошу голосувати.</p>
<p>&nbsp;</p>
<p>11:20:29</p>
<p>За-225</p>
<p>Шановні колеги… По фракціях, будь ласка. Я прошу сісти на свої робочі місця. Прошу запросити всіх депутатів, колеги, до сесійної зали.</p>
<p>71 – "Батьківщина", 0 – Регіони , "УДАР" – 34, 26 – "Економічний розвиток", 0 – ЗМС, "Суверенна європейська Україна" – 25, 35 – "Свобода",&nbsp; позафракційні – 34.</p>
<p>Прошу, шановні колеги, прошу всіх до сесійної зали. Прошу повернутися до прийняття цього рішення.</p>
<p>Прошу, шановні колеги, підтримати повернення до законопроекту 4555а. Прошу голосувати. Голосуємо! Голосуємо!</p>
<p>&nbsp;</p>
<p>11:21:15</p>
<p>За-233</p>
<p>Рішення прийнято.</p>
<p>Зразу ж прошу, шановні колеги, не розслабляючись, Едуард Йосипович, будь ласка, тисніть на кнопочку. За основу і в цілому – прошу голосувати.</p>
<p>&nbsp;</p>
<p>11:21:42</p>
<p>За-234</p>
<p>Рішення прийнято. Дякую.</p>
<p>Шановні колеги, зразу давайте приймемо за основу і в цілому законопроект 4556а-1 – це допрацьований закон Сергія Терьохіна з його правками. Прошу підтримати, шановні колеги, це стосується внесення змін до Податкового кодексу щодо спрощення ввезення продукції оборонного призначення. Це два закони, які вирішують одне питання. Прошу голосувати – за основу і в цілому.</p>
<p>&nbsp;</p>
<p>11:22:19</p>
<p>За-231</p>
<p>Рішення прийнято. Дякую.</p>
<p>По фракціям, будь ласка. 73 "за" – "Батьківщина",&nbsp; Партія регіонів – 0,&nbsp; "УДАР" – 35, 28 – "Економічний розвиток", "ЗМС" – 0, "Суверенна європейська Україна" – 25, "Свобода" – 35,&nbsp; позафракційні – 35.</p>
<p>Шановні колеги, оці голосування всім українцям показують, хто підтримує армію, хто підтримує обороноздатність країни, а хто працює на російських окупантів. І це висновок, який повинні зробити наші громадяни разом з генеральною прокуратурою, до речі.</p>
<p>Шановні колеги, проект Закону про внесення змін до деяких законів України щодо залучення транспортних засобів для вивезення населення із зони надзвичайної ситуації, районів можливих бойових дій. Прошу, шановні колеги, 4554а. Голова Державної служби надзвичайних ситуацій Бочковський Сергій Станіславович.</p>
<p>&nbsp;</p>
<p>БОЧКОВСЬКИЙ С.С.</p>
<p>Шановний пане Голово, шановні народні депутати, проект Закону України про внесення змін до деяких законів України щодо залучення транспортних засобів для вивезення населення із зони надзвичайної ситуації, районів можливих бойових дій, підготовлений Державною службою України з надзвичайних ситуацій.</p>
<p>Метою проекту є встановлення правових засад залучення транспортних засобів для вивезення населення шляхом внесення змін до законів України: "Про транспорт", "Про залізничний транспорт", "Про правовий режим надзвичайного стану", "Про правовий режим воєнного стану", "Про автомобільний транспорт" а також Кодекс цивільного захисту України.</p>
<p>Основою даного законопроекту є те, що обсяги транспортних засобів за типами і марками, які планується залучити до заходів з вивезення&nbsp; населення, встановлюються органом, що прийняв це рішення. До заходів з вивезення населення можуть залучатися транспортні засоби як суб'єктів господарювання, так і громадян. При цьому передбачається врегулювати питання реєстрації та видачі посвідчень про залучення транспортного засобу до здійснення заходів з вивезення населення, яке видається водієві. Реалізація акта також дозволить законодавчо врегулювати питання здійснення компенсації вартості послуг і розміру фактичних витрат суб'єкту господарювання та громадянину транспортні засоби,&nbsp; які залучені для вивезення населення.&nbsp; Компенсацію таких витрат планується здійснювати за рахунок коштів, що виділяються з відповідного бюджету на ліквідацію наслідків надзвичайної ситуації або усунення загрози її виникнення.</p>
<p>Прийняття закону дозволить залучати у необхідному обсязі транспортні засоби для вивезення населення із зони надзвичайних ситуацій і районів можливих бойових дій…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ. Завершуйте.&nbsp;</p>
<p>&nbsp;</p>
<p>БОЧКОВСЬКИЙ С.С. …мінімізувати людські витрати та обсяги матеріальних збитків, заподіяні їх наслідками.</p>
<p>Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Від профільного комітету голова Комітету Борис Колесніков готовий доповідати?</p>
<p>Не бачу його в залі сесійному?</p>
<p>Зверніться, будь ласка, до Бориса&nbsp; Колеснікова. (Сідайте, будь ласка). Співдоповідь ваша по цьому закону. Це закон стосується захисту цивільного населення в зоні проведення антитерористичної операції.</p>
<p>&nbsp;</p>
<p>11:26:40</p>
<p>КОЛЕСНІКОВ Б.В.</p>
<p>Уважаемые коллеги! Закон поступил вчера поздно ночью, сегодня…</p>
<p>&nbsp;</p>
<p>ГОЛОС ІЗ ЗАЛУ. …доповідати українською мовою.</p>
<p>&nbsp;</p>
<p>КОЛЕСНІКОВ Б.В. Фарион, по вам плачет сумасшедший дом уже давно, вы раскалываете Украину.</p>
<p>А по закону, я скажу, что он поступил поздно ночью…</p>
<p>&nbsp;</p>
<p>ГОЛОВУЮЧИЙ. Я прошу доповідайте закон, будь ласка. Закон&nbsp; доповідайте…</p>
<p>&nbsp;</p>
<p>КОЛЕСНІКОВ Б.В. Закон поступил поздно ночью, комитет не рассматривал, вывода в комитета нет и быть не может. Пусть Кабинет Министров научится вовремя подавать документы. Мнение комитета, мы не можем рассматривать.</p>
<p>Для вас…</p>
<p><i>(Шум у залі) </i></p>
<p>&nbsp;</p>
<p>ГОЛОВУЮЧИЙ. Сідайте, будь ласка, відключіть мікрофон.</p>
<p>Шановні колеги! Я нагадаю, що йдеться про захист цивільного населення&nbsp; в&nbsp; зоні проведення антитерористичної операції і щодня зволікання&nbsp; з цим питанням ставить під загрозу життя людей.</p>
<p>Я дивуюсь позиції голови комітету, який, до речі, говорить, що він родом з Донбасу.</p>
<p>Тому шановні колеги, прошу записатись на виступи з цього питання.</p>
<p>Народний депутат Янків, фракція "Свобода".</p>
<p>&nbsp;</p>
<p>11:28:18</p>
<p>ЯНКІВ І.Т.</p>
<p>Прошу передати слово Анатолію Вітіву.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Анатолія Вітіва.</p>
<p>&nbsp;</p>
<p>11:28:23</p>
<p>ВІТІВ А.М.</p>
<p>Анатолій Вітів Всеукраїнське об'єднання "Свобода".</p>
<p>Безумовно, питання евакуації ранених з зони бойових дій є надзвичайно актуальним. Я два дні назад мав розмову з одним з лікарів, який працює в 51-ій бригаді.</p>
<p>Насправді, ситуація є катастрофічною. Зараз ми&nbsp; займаємося в принципі латанням дірок, бо всі ті норми, які зараз є у тому&nbsp; законі,&nbsp; є чітко прописані у&nbsp; Законі про військовий стан.&nbsp; А ми зараз щось удосконалюємо, замість винести у&nbsp; парламент, Президенту Закон&nbsp; про введення військового стану, ми латаємо діри. Бо багато норм, які&nbsp; є&nbsp; у&nbsp; тому Законі&nbsp; про воєнний стан, є зараз нагально необхідні. Вони включають і всі ті норми, які є у даному законі.</p>
<p>Звісно, що "Свобода"&nbsp; підтримує прийняття того закону, але&nbsp; ми маємо&nbsp; виходити з основного, ми зараз повинні називати речі своїми іменами.&nbsp; Ми зайняли зараз позицію&nbsp; страуса: ховаємо голову&nbsp; у пісок&nbsp;&nbsp; і кажемо, що війни немає. Коли весь світ заявляє, що є відкрита агресія Росії, що йде&nbsp; україно-російська війна, а ми&nbsp;&nbsp; парламент України і Президент ніяк не можемо визнати того доконаного факту. Та давайте нарешті&nbsp; назвемо речі своїми іменами і будемо діяти згідно Закону про військовий стан і тоді багато питань, які треба вирішувати,&nbsp;&nbsp; будуть вирішувати оперативно, а не так затягуватися, коли гинуть наші&nbsp; тисячі людей. Вчора на Волинь призвели&nbsp; 20 чоловік з 51-ї бригади. До якого часу ми будемо знущатися над Українським народом!&nbsp; Давайте назвемо речі своїми іменами&nbsp; і почнемо боротьбу&nbsp; за незалежність&nbsp; України. Давайте відстоювати Українську державу! Дякую.</p>
<p>&nbsp;</p>
<p>ГОЛОВУЮЧИЙ. Народний депутат Немиря, фракція "Батьківщина".</p>
<p>&nbsp;</p>
<p>11:30:27</p>
<p>НЕМИРЯ Г.М.</p>
<p>Прошу передати слово депутату Одарченко.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; включіть мікрофон народного депутата&nbsp; Одарченка.</p>
<p>&nbsp;</p>
<p>11:30:33</p>
<p>ОДАРЧЕНКО Ю.В.</p>
<p>Юрій Одарченко, фракція "Батьківщина".&nbsp; Олександре Валентиновичу,&nbsp; я переконаний, що ми стали на хибний&nbsp; шлях, коли ми міняємо цивільне законодавство&nbsp; під потреби воєнного стану.&nbsp; Зараз ми з вами&nbsp; всі чітко бачимо, що&nbsp;&nbsp; ті закони, які&nbsp; ми з вами прийняли в рамках зламу&nbsp; цивільного законодавства і допомоги тим людям, які воюють, вони не працюють. Є чіткий механізм реагування на подібного роду речі,&nbsp; реагування&nbsp; на війну – це&nbsp; введення&nbsp; воєнного&nbsp; стану.</p>
<p>І сьогодні, підстроюючись під чиюсь думку, латання дир за допомогою змін цивільного законодавства, ми тим самим підставляємо життя людей, які сьогоднії знаходяться в зоні бойових дій. Всі офіцери, рядові, які сьогодні виходять з зони АТО, свідчать про відсутність структури, яка б допомагала організувати ведення бойових дій, вони свідчать про абсолютну відсутність структури. Вони свідчать про те, що всі учасники АТО діють самостійно і по цій причині багато людей гине, багато людей поранені. Переконаний в тому, що введення воєнного стану, воно врегулює ці питання і дасть нам впевненість в перемозі. Чи є у нас ознаки агресії Російської Федерації? Так, ми абсолютно чітко свідчим проте, що вони агресивно захоплюють наші території в Донецьку, Луганську, в тому числі і в Херсонській області на Чонгарі на 12 кілометрів російські війська зайшли в глуб Херсонської області, вони захопили майно Україні. І ми сьогодні, підтанцьовуючи комусь, не вводимо воєнний стан, а робимо вигляд, що ми міняємо цивільне законодавство. Я хочу нагадати всім, що зміна цивільного законодавства це назавжди …</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>11:32:39</p>
<p>ОДАРЧЕНКО Ю.В.</p>
<p>Я хочу всім нагадати, що зміни до цивільного законодавства, яке ми приймаємо зараз, вони будуть завжди, а введення воєнного стану, воно регулює дії військових, дії цивільного населення, народного господарства тільки під час війни. Я наполягаю на тому, щоб Верховна Рада ставила перед Президентом питання введення воєнного стану, щоб ми запобігли подальшим жертвам, які сьогодні є в зоні АТО в наслідок…</p>
<p>&nbsp;</p>
<p>ГОЛОВУЮЧИЙ. Дякую. Народний депутат Каплін, "УДАР".</p>
<p>&nbsp;</p>
<p>11:33:18</p>
<p>КАПЛІН С.М.</p>
<p>Прошу передати слово Оксані Продан.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Оксани Продан.</p>
<p>&nbsp;</p>
<p>11:33:24</p>
<p>ПРОДАН О.П.</p>
<p>Шановний Олександр Валентиновичу! Шановні колеги!</p>
<p>Ми з вами проголосували ще на весні закон про мобілізаційну підготовку та мобілізацію, в тому законопроекті, уже в діючому законі, є норми, які визначають мобілізаційний план&nbsp; стосовно мобілізації транспортних засобів. Є норми стосовно затвердження Кабінету Міністрів Положення про військово-транспортний обов'язок. Насправді, сьогодні є всі повноваження у Кабінету Міністрів визначити в якому порядку повинні вилучатися транспортні засоби для того, щоб забезпечити дійсно необхідну сьогодні евакуацію людей на Сході України.</p>
<p>Чому це не відбувається? Чому до сих пір не затверджений порядок, передбачений затвердженим і прийнятим нашим законом стосовно компенсації всім мобілізованим сьогодні людям їхньої заробітної плати з державного бюджету, який теж повинен зробити Кабінет Міністрів. Теж ми не маємо відповіді. І на мої звернення до Кабінету Міністрів, де цей порядок, я отримую відповіді про те, що готується, і навіть проекту його немає.</p>
<p>Разом з тим ми розуміємо, що, напевно, щось пробуксовує. І готові підтримати ініціативу Кабінету Міністрів, але в зазначеному законопроекті передбачається видача посвідчень знову ж таки в затвердженому Кабінетом Міністрів порядку. І ми розуміємо, що ця норма&nbsp;&nbsp; працювати знову ж таки не буде, як не працюють всі прийняті нами з вами раніше. Крім того, цим законопроектом передбачається компенсація за витрати транспортним засобом тільки фізичним особам. Компенсації за втрати юридичним особам, підприємствам, які в основному будуть здійснювати і вже сьогодні здійснюють евакуацію, цим законопроектом не передбачається. Тому пропонуємо підготувати поправками до другого читання ту редакцію, яка реально буде працювати.</p>
<p>Але сьогодні я би дуже просила, Олександре Валентиновичу, звернути увагу Кабінета Міністрів на те, що у його компетенції сьогодні є можливість ще раз передбачені законом положення, які повинен затвердити Кабмін, врегулювати це питання і забезпечити належ6ну евакуацію тих людей…</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Будь ласка, народний депутат Кудря, включіть мікрофон.</p>
<p>&nbsp;</p>
<p>11:35:32</p>
<p>КУДРЯ В.І.</p>
<p>Володимир Кудря, місто Олександрія, Кіровоградщина. Шановні колеги, шановні виборці, у всі часи військові і не дуже військові був такий девіз. Виходив командир і говорив своїм підлеглим: "Роби, як я". Я сьогодні подивився на доповідача, на його телосложение,&nbsp; говоря по-русски, і хотів би запитати, скільки раз він підтягувався на перекладені, скільки раз він робить підйом переворотом, і за скільки секунд він три поверхи із штурмовою драбиною вийде на верх. Поки отакі командири будуть, які зажиріли уже на харчах, ніколи український народ і українське військо не отримає ніяких перемог. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Кузьмука Олександра Івановича.</p>
<p>&nbsp;</p>
<p>11:36:23</p>
<p>КУЗЬМУК О.І.</p>
<p>Шановні колеги, ми з вами сьогодні бачимо подані закони, які дублюють один одного. І в подальшому є закон, який також веде мову про транспортні зобов'язання. В чому справа? А тому що до сих пір не створена Ставка Верховного Головнокомандуючого, яка б чітко контролювала ці речі. А не створена, тому що не введений воєнний стан. І далі ми будемо так приймати закони для того, щоби рятувати якось ситуацію. Сьогодні треба думати уже подавати транспорт в Маріуполь, а ми ще чекаємо. Я прошу ще раз, давайте будемо рекомендувати Президенту прийняття рішення щодо ведення воєнного стану по всій державі.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський.</p>
<p>&nbsp;</p>
<p>11:37:22</p>
<p>ЗАРУБІНСЬКИЙ О.О.</p>
<p>Дякую, Олександре Валентиновичу. Шановні колеги, практично представники всіх фракцій і груп говорили про одне: говорили про те, що можна приймати 10, 15, 20 законопроектів і законів, де мова йде про якісь фрагментарні речі (там про машини, там, може, про автобуси, там про транспорт), але це все прописано в законодавстві українському про воєнний стан. Я думаю, що вже досить маніпулювати виборчими речами, знаходити аргументи, щоб, бачите, коли воєнний стан, то може хтось не може використати свій рейтинг, поки що який є, очевидно. На сьогоднішній день питання воєнного стану – це питання оборони України. Хто виступає сьогодні проти воєнного стану, той виступає не за дострокові вибори, вони відбудуться, заради Бога, а той виступає, щоб була персональна, ієрархізована, чітка відповідальність знизу до гори. Має бути відповідальність за оборону держави, треба виходити на воєнний стан.&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, ми обговорили це питання, воно достатньо важливе.</p>
<p>Що стосується воєнного стану, з цього питання виступало багато народних депутатів. Колеги, я хочу нагадати, що Верховна Рада не може сама проголосувати цей закон. Ми можемо тільки схвалити рішення, яке надає парламенту Президент України і, я переконаний, в цьому випадку Верховна Рада зволікати не буде. Але поки цього рішення нема, Верховна Рада не може спостерігати за проблемами, які є зараз під час проведення антитерористичної операції, фактично бойових дій, щодо захисту нашої країни. І саме тому ми з вами змушені приймати закони, так, які дублюють воєнний стан, але ж, які вирішують конкретні питання. В даному випадку йдеться про евакуацію цивільного населення поранених з зони бойових дій.</p>
<p>І тут, шановні колеги, мені здається, треба нам все ж таки підтримати. У випадку прийняття рішення, всі закони, які дублюють, ми зможемо одним рішенням їх відкоригувати або скасувати, але зараз нам треба діяти. І Верховна Рада, я ще раз кажу, не може бути спостерігачем в цих питаннях.</p>
<p>Прошу, шановні колеги, зайти до сесійної зали, сісти (я давав всім слово, хто записався, шановні колеги). Я, колеги, прошу всіх народних депутатів сісти на свої робочі місця. Прошу, шановні колеги, сідайте.</p>
<p>Колеги, фракція може наполягати на одній хвилині, будь ласка, у випадку, коли не записалися на виступ. Долженков, одна хвилина.</p>
<p>&nbsp;</p>
<p>11:40:09</p>
<p>ДОЛЖЕНКОВ О.В.</p>
<p>Передаю слово Бутківському Віктору Володимировичу.</p>
<p>&nbsp;</p>
<p>11:40:15</p>
<p>БУТКІВСЬКИЙ В.В.</p>
<p>Уважаемый Александр Валентинович, во-первых, я хотел бы сделать замечание предыдущему выступающему "За мир і стабільність", который начал критиковать совершенно незаконно начальника государственной службы. Человек с первых дней работал в АТО и был неоднократно в АТО, и даже сами говорят о том мирные жители.</p>
<p>Но, возвращаясь к закону, убрать слово "гражданское население" и добавить те автомобильные предприятия, которые есть перевозчиками гражданского населения и мы будем поддерживать этот закон. Спасибо.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Шановні колеги, була пропозиція зараз прийняти його в першому читанні, а не в цілому. І до другого читання за скороченою процедурою доопрацювати, в тому числі, і пропозицію народного депутата Бутківського. Немає заперечень? На цьому наполягала і фракція "УДАР" під час свого виступу.</p>
<p>Прошу, шановні колеги, прошу підтримати проект 4554а, підкреслю, в першому читанні. Прошу, колеги, саме це ставиться зараз на голосування з тим, щоб за скороченою процедурою доопрацювати цей закон і найближчим часом прийняти його за основу і в цілому. Прошу підтримати, шановні колеги, законопроект 4554 про внесення змін до деяких Законів України (щодо залучення транспортних&nbsp; засобів для вивезення населення із зони надзвичайних ситуацій в районі можливих бойових дій).</p>
<p>Прошу, колеги,&nbsp; голосувати.</p>
<p>&nbsp;</p>
<p>11:41:55</p>
<p>За-234</p>
<p>Рішення прийнято.</p>
<p>Скорочену процедуру прошу підтримати розгляду цього закону. Прошу голосувати, шановні колеги, за скорочену процедуру розгляду цього питання. Прошу.</p>
<p>&nbsp;</p>
<p>11:42:18</p>
<p>За-219</p>
<p>Колеги, 219, рішення прийнято за скорочену процедуру.</p>
<p>Шановні друзі, я звертаюсь до вас, люди не можуть чекати повну процедуру розгляду цього закону. Йдеться про&nbsp; життя людей. Просив би, давайте за скорочену процедуру проголосуємо.</p>
<p>Прошу, шановні колеги, підтримайте, будь ласка.</p>
<p>&nbsp;</p>
<p>11:42:47</p>
<p>За-234</p>
<p>Рішення прийнято. Дякую.</p>
<p>Шановні колеги, у нас є з вами можливість прийняти одне кадрове рішення. Прошу, шановні колеги, не розходимося, питання достатньо швидко вирішується шляхом голосування. 20 серпня міністр економічного розвитку і торгівлі України Шеремета Павло Михайлович подав до Верховної Ради&nbsp; України заяву про свою відставку з посади члена Кабінету Міністрів. Відповідно до пункту 12 статті 80 Конституції України, статті 18 Закону "Про Кабінет Міністрів України" на голосування ставиться питання про звільнення Шеремети Павла Михайловича&nbsp; з посади Міністра економічного розвитку і торгівлі України у зв'язку з поданою заявою про відставку. Прошу народних депутатів визначитись шляхом голосування.</p>
<p>Питання, шановні&nbsp; колеги?</p>
<p>Будь ласка, Капліну включіть мікрофон.</p>
<p>&nbsp;</p>
<p>11:43:47</p>
<p>КАПЛІН С.М.</p>
<p>Шановні колеги, ми, розглядаючи таке важливе питання, в таких соціально-економічних умовах, в яких зараз опинилася держава, перед цим повинні заслухати міністра з аргументацією, що йому там чи хто не подобається? По яким причинам він йде? Що він зробив? І що потрібно зробити аби у нас не було б черги міністрів, які&nbsp; перед виборами будуть йти, я так розумію, в округа з посад міністрів. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, за інформацією, яку я маю з Кабінету&nbsp; Міністрів, пан Шеремета зараз фактично подавши заяву не виконує свої функції. І саме тому, ми не&nbsp; можемо зволікати, треба призначати виконуючого обов'язки тощо. Це його право написати заяву про відставку. Він цим правом скористався.</p>
<p>Я прошу шановні колеги, для того, щоб ми могли все ж таки ефективно забезпечити роботу Міністерства економіки. Є перший заступник, будуть внесені пропозиції, я маю сумнів, що Верховна Рада буде&nbsp; приймати щодо призначення міністра. Я сподіваюсь, що вже нова Верховна Рада буде формувати новий склад Кабінету Міністрів. Але в цих умовах, щоб ми не створювали&nbsp; проблему, коли буде заблокована робота, ефективна робота Міністерства економіки.</p>
<p>Прошу шановні колеги підтримати рішення щодо звільнення Павла Михайловича Шеремети з посади міністра економічного розвитку й торгівлі відповідно поданої заяви про відставку.</p>
<p>Прошу голосувати шановні колеги.</p>
<p>&nbsp;</p>
<p>11:45:35</p>
<p>За-213</p>
<p>Рішення не прийнято.</p>
<p>По фракціях, будь ласка. "Батьківщина" – 60, Партія регіонів – 37, "УДАР" – 0, "Економічний розвиток" – 15, "ЗМС" – 1, 25 – "Суверенна європейська Україна", 35 – "Свобода", позафракційні – 40.</p>
<p>Я прошу включити мікрофон керівника фракції.</p>
<p>Віталій&nbsp; Анатольович, в чому проблема в "УДАРА" по голосуванню? Ми зараз заблокуємо інше голосування, я вам прогнозую цей&nbsp; процес.</p>
<p>&nbsp;</p>
<p>11:45:58</p>
<p>КОВАЛЬЧУК В.А.</p>
<p>Шановні колеги! Шановний Олександре Валентиновичу!&nbsp;&nbsp;</p>
<p>Ще раз хочу наголосити на нашій позиції, що ми вважаємо, що міністр економіки повинен перед тим, як.... прозвітувати про свою діяльність і вказати причини, чому він збирається у відставку в цей період. А якщо він не працює, то в такому випадку його треба звільняти по статті Кодексу законів про працю, відповідно до Закону про Кабінет Міністрів, от і все. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Зрозуміла позиція. Дякую за конструктивність. І я&nbsp; подивлюсь, як далі будуть деякі закони голосуватися.</p>
<p>Будь ласка, шановні колеги, наступне питання. Наступне питання, воно стосується проекту Закону про внесення змін до деяких законів України про забезпечення належної організації та проведення виборів народних депутатів України. Я би просив голову Комітету з державного будівництва та місцевого самоврядування Жванію Давида Важаєвича вийти на трибуну.</p>
<p>Поки він готується до доповіді, я дуже коротко прокоментую ситуацію, шановні колеги. Про що йдеться? Йдеться про те, що у нас є технічні питання, які не розв'язані. Виборча кампанія розпочалася. Ми не можемо зараз по ходу кампанії змінювати принципово виборчій формат, тому що зразу будуть судові позови і буде визначено, що не легітимно відбуваються вибори в Україні. Але є технічні правки, які не стосуються принципових речей виборчого законодавства. Але ж ці правки дозволять нам зекономити до трьохсот мільйонів гривень і забезпечити прозоре, ефективне проведення виборчої кампанії. Прошу, Давид Важаєвич, акцентуйте на цьому увагу.</p>
<p>&nbsp;</p>
<p>11:47:35</p>
<p>ЖВАНІЯ Д.В.</p>
<p>Дякую. Шановні колеги, шановний головуючий, проект Закону України про внесення змін до деяких законів України щодо забезпечення незалежної організації та проведення виборів народних депутатів України (реєстраційний номер 4331) був розроблений мною у зв'язку з тим, що аналіз практики застосування виборчого законодавства на парламентських виборах 2012 року, позачергових президентських виборах 2014 року, позачергових місцевих виборах свідчить про необхідність вдосконалення окремих положень Закону про вибори народних депутатів України, яким регулюється здійснення виборчих процедур.</p>
<p>Переважна частина змін спрямована на уточнення та деталізацію&nbsp; приписів чинного закону, корегування строків перебігу виборчого процесу, скорочення бюджетних витрат на проведення виборів, а також забезпечення заходів безпеки членам виборчих комісій під час здійснення ними&nbsp; повноважень охорони виборчих бюлетенів та іншої виборчої документації. Пропоную зменшити видатки з Держбюджету на організацію виборів; вилучити положення щодо державного фінансування передвиборчої агітації у ЗМІ та оприлюднення у друкованих ЗМІ інформацію про організацію виборчого процесу; зменшити мінімальний склад ОВК до 12 осіб… з 12 осіб до 9 осіб і ДВК – з&nbsp; 10 осіб до 8 осіб; не проводити навчання членів виборчих комісій за рахунок бюджетних коштів. Це призведе до економії близько 140 мільйонів гривень з Державного бюджету України.</p>
<p>Пропоную оптимізувати&nbsp; організацію виборчого процесу: внести корективи у строки організації окремих виборчих процедур та оприлюднення рішень комісії; віднести до повноважень ЦВК виготовлення печаток, бланків, протоколів, іншої виборчої документації; передбачити посилення охорони комісії за адресами їх місцезнаходження та виборчої документації під час її транспортування.</p>
<p>У зв'язку з ситуацією, що склалася у Донецькій та Луганській областях, з метою забезпечення незалежної підготовки та проведення виборів народних депутатів України в одномандатних округах…</p>
<p>&nbsp;</p>
<p>ГОЛОВУЮЧИЙ. Дайте можливість&nbsp; завершити.</p>
<p>&nbsp;</p>
<p>ЖВАНІЯ Д.В. …що утворені в межах цих областей, пропоную надати ЦВК право переглянути та змінити межі&nbsp; та центри одномандатних округів у цих областях за пропозиціями губернаторів.</p>
<p>Законопроект отримав позитивний висновок Головного науково-експертного управління та сьогодні був розглянутий на засіданні Комітету з питань державного будівництва та місцевого самоврядування.</p>
<p>Враховуючи, що виборчий процес позачергових парламентських виборів вже розпочався, члени комітету запропонували доповнити законопроект положеннями, які пропонуються: уточнити у визначені законом строки для здійснення окремих виборчих процедур; уточнити форму виборчого бюлетеню для голосування в одномандатному окрузі; передбачити оприлюднення на офіційному сайті ЦВК у повному обсязі проміжних та остаточних фінансових звітів про&nbsp; надходження та використання коштів виборчих фондів політичних партій та кандидатів. Запропоновані зміни були підтримані комітетом та запрошеними на засідання&nbsp; членами ЦВК. Ці зміни дозволять зекономити додатково 100 мільйонів гривень&nbsp; бюджетних коштів на цих виборах.</p>
<p>Комітет ухвалив висновок: рекомендувати Верховній Раді України за наслідками&nbsp; розгляду в першому читанні прийняти&nbsp; законопроект за основу та в цілому. Враховуючи вищесказане, доповнення, які були роздані вам у вигляді порівняльної таблиці, вам всі уже роздані, якщо парламентарії визнають важливість невідкладного прийняття законопроекту під час ходу виборчого процесу і він буде прийнятий в цілому, пропонуємо доручити комітету при підготовці його на підпис Голови Верховної Ради, здійснити спільно з Головним юридичним управлінням технічне та юридичне доопрацювання.</p>
<p>Шановні колеги! Шановні депутати! Прошу підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги.&nbsp; Прошу сідати Давид Важаєвич. Прошу записатись на виступи щодо цього питання.</p>
<p>Це скорочена процедура.</p>
<p>Народний депутат Мирний, фракція "Свобода".</p>
<p>&nbsp;</p>
<p>11:51:59</p>
<p>МИРНИЙ О.Б.</p>
<p>Прошу передати слово Олегу Тягнибоку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон.</p>
<p>&nbsp;</p>
<p>11:52:04</p>
<p>ТЯГНИБОК О.Я.</p>
<p>Олег Тягнибок, Фракція Всеукраїнського об'єднання "Свобода".</p>
<p>Шановне товариство! Колись екс-голова парламенту, покійний Іван Степанович Плющ казав, що тут в парламенті можна все вирішити, парламент вирішує все. І тому сьогодні в такій екстремальній ситуації, в якій опинилася українська держава і українське суспільство, я думаю, що парламент може взяти на себе відповідальність і якщо є відчуття, а таке відчуття є, що в цьому залі може таки зараз знайтися 226 голосів для того, щоби поміняти абсолютно злочинну, … систему виборів до парламенту 50/50 мажоритарно-пропорційну, яку, я вам хочу нагадати, формувалося під Януковича і його режиму для того. щоб за рахунок мажоритарних округів мати контрольований парламент, то ми у Верховній Раді України це повинні зробити. І фракція Всеукраїнського об'єднання "Свобода" наполягає на тому, щоб ми таки проголосували за зміну виборчої системи і щоб ми цим парламентом, саме цим парламентом, пішли в історію, проголосувавши за пропорційну систему за відкритими списками, то чого вимагав майдан, то чого вимагає сьогодні українське суспільство. Зараз треба дати відповідні вказівки&nbsp; Центральній виборчій комісії, щоб вони припинила реєстрацію мажоритарників, щоб не було ніяких потім позовів чи ніяких непорозумінь. І звісно, що фракція&nbsp; "Свободи"&nbsp; підтримує ці ініціативи, які сьогодні були озвучені головою комітету. І ми за них&nbsp; окремо за&nbsp; кожну проголосуємо, але в цілому&nbsp; ми не будемо голосувати&nbsp; за цей законопроект, за ці зміни, бо це&nbsp; задемонструє, що ми підтримуємо змішану бандитську мажоритарно-пропорційну основу…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат&nbsp; Журавський.&nbsp;&nbsp;</p>
<p>&nbsp;</p>
<p>11:54:12</p>
<p>ЖУРАВСЬКИЙ В.С.</p>
<p>Шановний Олександре Валентиновичу, шановні колеги! Я можу вам сказати із досвіду світового, навіть в&nbsp; африканських країнах під час&nbsp; оголошення виборчої кампанії Закон про вибори не&nbsp; змінюють, навіть&nbsp; в недемократичних, тоталітарних&nbsp; державах.</p>
<p>Сьогодні почався виборчий процес. Ті законопроекти, які ставилися на голосування,&nbsp; суто мажоритарна система, суто пропорційна&nbsp; система з закритими списками, з відкритими –&nbsp; вони не найшли підтримки народних обранців. Неодноразово ставились ці&nbsp; запитання. Наше завдання, щоб&nbsp; вибори, які оголошені, вони були визнані у світі, вони були легітимні і новий парламент був легітимний. Така&nbsp; позиція нашої групи. Тому будь-які зміни у цей процес, крім хаосу, нічого&nbsp; не дають. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Одарченко, "Батьківщина".</p>
<p>&nbsp;</p>
<p>11:55:22</p>
<p>ОДАРЧЕНКО Ю.В.</p>
<p>Шановні колеги,&nbsp; ми&nbsp; всі пам'ятаємо, як Янукович спочатку&nbsp; в злочинний спосіб зламав Конституцію, потім&nbsp; у такий же злочинний спосіб, користуючись підтримкою "тушок", зламав виборче законодавство, застосувавши ту&nbsp; систему&nbsp; 50 на 50, яка йому була вигідна для того, щоб мати певну&nbsp; більшість&nbsp; у залі Верховної Ради. Ми зараз бачимо на всіх вулицях біг-борди, де Порошенко пише "жити по-новому", але сьогодні&nbsp; у парламенті&nbsp; ми не відчуваємо цього "життя по-новому", тому що застосовуються ті ж самі методи, які застосовував Янукович.</p>
<p>Сьогодні Президент Порошенко вважає за доцільним мати ту систему, яка йому дасть можливість зосередити всю владу у себе в руках.</p>
<p>Я хочу нагадати всім людям, що це вже у нас було в історії в Україні, коли в однієї людини була влада, а саме в Януковича. Ми всі знаємо чим це закінчилося.</p>
<p>Олександр Валентинович, я вам хочу ще нагадати про таку деталь. В Херсонській облдержадміністрації вісімнадцятого звільнили голову ОДА. Не дивлячись на те, що це є прикордонна область і є Закон про територіальну оборону, Президент Порошенко шукає туди начальника штаба Блоку Петра Порошенка, злочинно не призначаючи голову ОДА, не дивлячись не те, що на кордоні є перестрілки, всередині міста є соціальне напруження.</p>
<p>Я з цієї трибуни абсолютно офіційно звертаюся, що сьогодні на&nbsp; Порошенка буде подано до суду як до Президента України. І в позові буде вказано на те, що він злочинно не виконує Закони про територіальну оборону, не призначаючи голову ОДА&nbsp; в прикордонній області. Не треба інтереси виборів підміняти територіальними інтересами України. Не треба ставити головами ОДА тих людей, які…</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, ті, хто записалися, отримали можливість. Зараз по одній хвилині я можу від фракцій дати. Будь ласка, Каплін, "УДАР".</p>
<p>&nbsp;</p>
<p>11:57:41</p>
<p>КАПЛІН С.М.</p>
<p>Шановні колеги, шановні українці! Ну, по-перше, наша політична сила "УДАР Віталія Кличка" підтримує ці зміни, цей законопроект.</p>
<p>По-друге, ми продовжуємо говорити і вимагаємо, щоб Верховна Рада України проголосувала такі зміни до чинного виборчого законодавства. І збулася мрія українців, вони отримали нову виборчу систему, коли наступну Верховну Раду&nbsp; України буде сформовано виключно на пропорційній основі з відкритими списками. Аби не було більше котів у мішку, аби люди могли визначитися і за партію, і за ту людину, якій вони довіряють.</p>
<p>І третє, ми зараз повинні забезпечити можливості голосування цих законодавчих&nbsp; змін. Голова Верховної Ради має зробити все, аби були перекриті щурячі підземні переходи і депутати, які проголосували тут нову систему або не проголосували, вийшли парадним входом до сотень тисяч людей і сказали, чому вони це зробили або не зробили.</p>
<p>І третє, останнє. Давайте припинимо в уряді цю так звану "арсеніаду", коли у нас міністри стають проханими, коли вони стрибають…</p>
<p>&nbsp;</p>
<p>ГОЛОВУЮЧИЙ. Будь ласка, уже ж закінчили виступ, да. Дякую.</p>
<p>Мірошниченко, народний депутат.</p>
<p>&nbsp;</p>
<p>11:59:17</p>
<p>МІРОШНИЧЕНКО Ю.Р.</p>
<p>Шановні колеги, я в першу чергу хотів би звернутися до представників опозиції і до позафракційних депутатів. Справа в тому, що ми дійсно хотіли ухвалити Закон з вами про вибори до Верховної Ради за відкритими регіональними списками. Це не вийшло. І сьогодні стоїть питання чи зможемо забезпечити чесні і прозорі вибори, які би були визнані нашими&nbsp; громадянами і всім світом. Цей законопроект дозволяє організувати нам вибори таким чином, щоб ми мінімізували ті ризики, які пов'язані із ситуацією в країні. Наша група позафракційних депутатів буде підтримувати цей законопроект. Закликаю всіх наших колег, в першу, я ще раз наголошую, від опозиції і позафракційних, щоби ми дали чесні, прозорі, демократичні правила організації виборів до Верховної Ради. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Рудьковський. Потім – Зарубінський. І підводимо риску. 1 хвилина.</p>
<p>&nbsp;</p>
<p>12:00:11</p>
<p>РУДЬКОВСЬКИЙ М.М.</p>
<p>Шановні колеги,&nbsp; я думаю, не потрібно робити винних у тому, що ми не прийняли закон з відкритими списками. Ні Президент не винен, ні Прем'єр-міністр, ні спікер парламенту, ми всі разом з вами винуваті в тому, що ми не змінили законодавство до початку виборчого процесу. Я ще 3 місяці назад вніс закон 4906-1, підготовлений разом з Венеціанською комісією, який давав можливість обрати парламент за системою відкритих регіональних списків, понизити виборчий бар'єр для того, щоб зайшли до парламенту нові політичні сили і не стояли під парламентом, не штурмували, а зайшли&nbsp; в парламент і брали участь у політичній дискусії.</p>
<p>Я пропоную все-таки підтримати ті зміни, які запропоновані, вони дадуть можливість організувати виборчий процес, в тому числі і на Донбасі. Але, Давид Важаєвич, треба понизити бар'єр, щоб зайшли нові демократичні сили до…</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський. Прошу, шановні колеги, підготуватися до голосування.</p>
<p>&nbsp;</p>
<p>12:01:27</p>
<p>ЗАРУБІНСЬКИЙ О.О.</p>
<p>Шановні колеги, в кожній виборчій системі є свої плюси і є мінуси, ви це прекрасно знаєте, і багато чого залежить від того, точніше, все, як вона імплементується, реалізується. Але, знаєте, проти чого я? Проти того, що називав Оруелл в своєму романі "1984" іноязом, отака цікава мова, коли йдеться про одне, а говориться про інше. Я взяв зареєстровані законопроекти. Шановні, які відкриті списки? Та тут написано "відкриті списки". Шановні журналісти, це закриті списки повністю. Відкритий список це тоді, коли, помовчіть, вірогідність потрапляння депутата у Верховну Раду залежить від того, як за неї проголосували, і це ієрархія вибудовується від цього. А закриті списки, коли з'їзд визначає цю періодичність. А ще вдвічі закриті списки, коли після виборів з'їзд ще може взяти і поміняти на своє, російською мовою, усмотрение. Тому давайте говорити правду: або відкриті списки, або закриті. Нам пропонується закрита повністю партійна система. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадую, що зараз йдеться про закон 4531а про внесення змін до деяких законів України щодо забезпечення належної організації та проведення виборів народних депутатів. Цей закон дозволяє не тільки зняти деякі протиріччя і спростити, і забезпечити прозорість виборів, але ж і дає суттєву економію бюджетних коштів. І саме з цього кута я просив би подивитися на цю пропозицію і підтримати цей проект 4531а.</p>
<p>Прошу, шановні колеги, визначитися щодо прийняття. Давид Важаєвич, яка пропозиція, в першому чи в цілому? В цілому. Пропозиція за основу і в цілому 4531а. Прошу голосувати, шановні колеги.</p>
<p>&nbsp;</p>
<p>12:03:35</p>
<p>За-134</p>
<p>За аж 134 голоси, рішення не прийнято.</p>
<p>По фракціям, будь ласка. 32 – "Батьківщина", "регіони" – 0,&nbsp; "УДАР" – 29, "Економічний розвиток" – 16, ЗМС – 0, "Суверенна європейська Україна" – 26, "Свобода" – 0, позафракційні – 31.</p>
<p>Шановні колеги, оголошується перерва на&nbsp; 30 хвилин. Ми продовжимо нашу&nbsp; роботу о 12 годині 35 хвилин.</p>
<p>Я прошу всіх керівників депутатських груп і фракцій до кабінету Голови Верховної Ради, прошу.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Прошу сідати на свої робочі місця.</p>
<p>Секретаріат Верховної Ради оголосіть, будь ласка, голосно тричі в кулуарах Верховної Ради щодо запрошення всіх народних депутатів до сесійної зали.&nbsp; Нам з вами, шановні колеги, приймати дуже важливі питання, і я би просив, щоб ми мали можливість гідно працювати.</p>
<p>Будь ласка, зробіть оголошення.</p>
<p>Я звертаюсь до керівників&nbsp; депутатських груп і фракцій, особливо бачу, що "Батьківщина", мабуть, десь нараду проводить. Будь ласка, запросіть народних депутатів.</p>
<p>Колеги, запросіть народних депутатів до сесійної зали.</p>
<p>Колеги, зараз будуть йти закони і буде дуже соромно, коли фракція покаже, будь-яка фракція покаже низький результат. Зокрема буде йтись про&nbsp; Закон щодо соціального захистуосіб, які нагороджені орденом Небесної Сотні, Героїв Небесної Сотні. Я прошу колеги, давайте до зали, організуємо роботу парламенту.</p>
<p>Інформую вас, шановні народні депутати, що під час наради&nbsp; керівників депутатських груп і фракцій ми обговорили&nbsp; ситуацію навколо плану роботи, календарного плану роботи Верховної Ради. І вийшли на узгоджене рішення, щоб все ж таки ще раз спробувати проголосувати пропозицію щодо зменшення кількості сесійних днів роботи Верховної Ради. В той же час була внесена пропозиція провести в цей четвер закрите засідання Верховної Ради за участю керівників силового блоку, Кабінету Міністрів, Національного банку для того, щоб оговорити питання захисту України, питання обороноздатності, посилення обороноздатності нашої країни питання економічної&nbsp;&nbsp; &nbsp;безпеки, енергетичної безпеки. Всі ці питання потребують негайних рішень, в тому числі рішень Верховної Ради&nbsp; України. Тому, шановні колеги, я ще раз прошу сідати на свої робочі місця.</p>
<p>Ми також обговорили питання, щоб повернутися до розгляду проекту, який ми з вами не змогли проголосувати перед перервою. Йдеться про проект Закону про внесення змін до деяких законів України щодо забезпечення належної організації та проведення виборів народних депутатів. Шановні колеги, я дуже прошу, щоб зараз депутатські групи і фракції, а також позафракційні депутати визначилися щодо повернення до розгляду цього питання для того, щоб ми могли, у всякому разі, спробувати його проголосувати коли не в цілому, то у першому читанні. І я просив би, Давид Важаєвич… Давид Важаєвич, одна хвилина, будь ласка,&nbsp; щодо&nbsp; повернення до&nbsp; закону 4531.</p>
<p>&nbsp;</p>
<p>13:01:31</p>
<p>ЖВАНІЯ Д.В.</p>
<p>Шановні колеги, шановні народні депутати! Ще раз хочу нагадати про важливість даного законопроекту. Даний законопроект, по-перше, зекономить гроші з держбюджету. Я ще раз наголошую, що ми зекономимо десь 240-280 мільйонів доларів…&nbsp; гривень на цих виборах. По-друге, ми забезпечуємо максимальну безпеку для членів ДВК, ЦВК… для ОВК для проведення виборів на тих територіях, де є сьогодні неспокійно, мається на увазі Луганська область, Донецька область. І якщо такі території ще будуть за час проведення виборів виникати.</p>
<p>По-друге, там йшлося про те, що будуть перетворення округів у Донецькій, Луганській областях, це неправда. Це будуть тільки виноситися окружні комісії туди, там, де буде мир, там, де буде можливість для того, щоб спокійно провести всі процедури про переділ округів у цих областях не йдеться, щоби не хвилювалися депутати, які обрані на цих округах в Донецькій і Луганській областях…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ЖВАНІЯ Д.В. Тому, шановні колеги, цей закон є абсолютно технічний, який забезпечує безпеку і економію грошей. Безпеку людей і економію грошей. Тому я ще раз до вас звертаюся, він не має ніякого відношення і до системи&nbsp; виборчої. Тобто якщо якісь зміни якась політична партія хоче внести в виборче законодавство, це інша справа. Цей законопроект дає можливість проведення виборів в тому&nbsp; процесі, який вже розпочався.&nbsp; Сьогодні&nbsp; в Центральну виборчу комісію вже подали заявки біля 80 кандидатів в народні депутати, зареєстровано десь біля вже 20 кандидатів, тому процес вже пішов. І сьогодні я думаю, що заяви про те, що ми змінюємо якусь виборчу систему – це є просто на цей час&nbsp; голий популізм.</p>
<p>Прошу, шановні колеги, віднестися до цього питання з відповідальністю і проголосувати за даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. &nbsp;Шановні колеги, прошу Верховну Раду зараз визначитися щодо&nbsp; повернення&nbsp; до розгляду питання, реєстраційний номер якого 4531. Нагадаю, це проект Закону про внесення змін до деяких законів України щодо забезпечення належної організації та проведення виборів народних депутатів України.</p>
<p>Прошу, шановні колеги,&nbsp; підтримати повернення до розгляду цього питання. Прошу голосувати.</p>
<p>&nbsp;</p>
<p>13:04:29</p>
<p>За-152</p>
<p>Рішення не прийнято.</p>
<p>По фракціях, будь ласка. "Батьківщина" – 26, Партія регіонів – 0, "УДАР" – 33, "Економічний розвиток" – 18, ЗМС – 0, "Суверенна європейська Україна" – 20, "Свобода" – 33, позафракційні – 22.</p>
<p>Шановні колеги, у нас з вами ще одне питання, яке стосується фінансування&nbsp; виборчого процесу. Це проект Закону про внесення змін до додатка № 3 до Закону України про Державний бюджет&nbsp; на поточний&nbsp; рік (щодо збільшення видатків Центральної виборчої комісії на позачергові вибори народних депутатів&nbsp; у 2014 році). Реєстраційний номер 4464а, нагадую.</p>
<p>Я би просив, шановні колеги, що в будь-якому варіанті нам треба фінансувати вибори. Безумовно, цей закон враховував прийняття попереднього закону, але в цьому випадку все одно краще 600 мільйонів, які пропонує Кабмін, ніж ніякі не мати фінансові ресурси для проведення.</p>
<p>Я просив би Олександра Віталійовича Шлапака, міністра фінансів, будь ласка, з парламентської трибуни проінформуйте народних депутатів щодо змісту цього закону, коротко.</p>
<p>&nbsp;</p>
<p>ШЛАПАК О.В.</p>
<p>Шановний Олександр Валентиновичу! Шановні народні депутати!</p>
<p>Власне, Голова Верховної Ради доповів суть законопроекту, який я збираюсь вам презентувати. Це зміни до Додатку № 3 Закону України "Про Державний бюджет на 2014 рік", ці зміни повинні забезпечити фінансування для проведення позачергових виборів народних депутатів.</p>
<p>Щодо суми. Наша цифра – 604&nbsp; мільйони гривень, однак мушу визнати, що цю суму ми готували разом з тими законопроектами, що пропонували зміни до виборчого законодавства і пропонували відтак зменшення коштів на вибори народних депутатів, адже дуже хочеться на цьому зекономити. На жаль, жоден з законопроектів, а їх було багато, які пропонували такі зміни і ось останній, який щойно пропонувався шановним Давидом Важаєвичем, не пройшов. І тому ми мусимо говорити про повну суму&nbsp; фінансування таких виборів, а відповідно до заявки Центральної виборчої комісії це 986 мільйонів 700 тисяч гривень. Враховуючи, що на рахунках у ЦВК з попередніх виборів залишилося близько 23 мільйонів, то ми вимушені говорити про суму 964 мільйони гривень.</p>
<p>Щодо джерела. Єдиним джерелом для проведення позачергових виборів, щодо фінансування позачергових виборів, може бути на думку Кабінету Міністрів, лишень стрічка "державні капітальні видатки", що розподіляються Кабінетом Міністрів України. Отже остаточна пропозиція, з якою ми звертаємось до вас, профінансувати суму в розмірі 963 мільйони 900 тисяч гривень за рахунок державних капітальних видатків в позачергові виборі народних депутатів України. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, не передбачає скорочена процедура запитання.&nbsp; Олександр&nbsp; Віталійович, давайте&nbsp; Микола Рудьковський хоче одне запитання. Не заперечуєте? Будь ласка,&nbsp; задайте одне запитання.&nbsp;</p>
<p>&nbsp;</p>
<p>13:07:51</p>
<p>РУДЬКОВСЬКИЙ М.М.</p>
<p>Спасибі. Шановний пане міністр, я розумію, що нам потрібно прийняти рішення про фінансування виборчого&nbsp; процесу. Але&nbsp; я звертаюся до вас. У місті Прилуки вже&nbsp; 3 місяці не виплачується заробітна плата освітянам і не виплачується медикам,&nbsp; державним службовцям.&nbsp; В Козельці, в Бобровиці не передбачено більше коштів на&nbsp; заробітну плату. І так в багатьох областях.</p>
<p>Я вас прошу, разом з цими змінами до бюджету давайте ми внесемо зміни для того, щоб виборчий процес люди проходили і отримували вчасно заробітну плату. Бо уряду&nbsp; уже вніс законопроект, який вводить&nbsp; індексацію, якщо вчасно не сплачують&nbsp; комунальні&nbsp; тарифи. У мене&nbsp; запитання: як можна&nbsp; вчасно оплачувати комунальні тарифи, якщо невчасно виплачується заробітна плата, і не передбачено в&nbsp; бюджеті, як люди будуть жити до нового року. Скажіть, що&nbsp; ми внесемо зміни у четвер і тоді будемо голосувати.</p>
<p>&nbsp;</p>
<p>ШЛАПАК О.В. Шановний пане Микола, перш за все хочу доповісти Верховній Раді, що ніякої заборгованості&nbsp; трьохмісячної у Прилуках немає. <i>(Шум у залі)</i> Я кажу ще раз, на сьогоднішній день, так, у багатьох бюджетах не вистачає коштів на останні місяці року. Ми збираємо зараз таку інформацію і&nbsp; будемо інформувати Верховну Раду&nbsp; і разом з вами радитися, яким&nbsp; чином дожити до кінця року.</p>
<p>Що стосується&nbsp; пропозицій, які я вніс, вони випливають з&nbsp; тих рішень, що прийняті відповідно до української Конституції.&nbsp; Позачергові вибори оголошені, вони повинні почати фінансуватися вже вчора. Рішення щодо фінансування&nbsp; у ваших руках. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги,&nbsp; я не бачу&nbsp; народного депутата&nbsp; Гєллєра (сідайте, Олександр Віталійович), голову бюджетного комітету. Будь ласка,&nbsp; хто від бюджетного комітету? Прошу на трибуну.&nbsp; Да, будь ласка.</p>
<p>&nbsp;</p>
<p>13:10:08</p>
<p>ПАВЛОВ К.Ю.</p>
<p>Народний депутат Павлов.</p>
<p>Шановний Олександре Валентиновичу, шановні народні депутати і запрошені, на даний час Комітет з питань бюджету на своєму засіданні ще не розглядав урядовий законопроект номер 4464а. За наслідками попереднього опрацювання законопроекта хочу зазначити наступне, що законопроектом пропонуються видатки ЦВК для проведення виборів народних депутатів збільшити на 604 мільйони та зменшити на таку суму видатки Мінфіну щодо державних капітальних видатків, що розподіляються Кабінетом Міністрів України. Тобто реалізація законопроекту не потребуватиме додаткових витрат державного бюджету, оскільки передбачає перерозподіл видатків між головними розпорядниками бюджетних коштів без змін загального обсягу видатків. Отже, законопроект є збалансованим.</p>
<p>Головним науково-експертним управлінням зазначено, що законопроект може бути прийнятий за основу. Але із зауваженням пана міністра хочу наголосити, що у разі прийняття під час розгляду законопроекту рішення щодо уточнення обсягу коштів державного бюджету для проведення 26 жовтня позачергових виборів народних депутатів внаслідок внесення змін до виборчого законодавства та згідно з розрахунку ЦВК, законопроект потребуватиме&nbsp; корегування бюджетних показників. Відповідні зміни мають бути внесені до додатку до законопроекту в частині уточнення обсягу збільшень видатків на проведення виборів народних депутатів та зменшення у такому ж обсязі джерела компенсаційних додаткових видатків, а також щодо підсумкових показників видатків ЦВК та Мінфіну. За таких умов та у разі прийняття законопроекту Комітет з питань бюджету разом з Головним юридичним управлінням Апарату при оформлені такого закону має внести необхідні техніко-юридичні уточнення показників у додатку до законопроекту пов'язані з уточненням обсягу коштів для проведення виборів народних депутатів України. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати питання, бажання? Нема необхідності? Нема бажаючих.</p>
<p>Прошу, шановні колеги, сісти на своїх робочі місця і підтримати проект 4464а з урахуванням тих позицій, які оголосив міністр фінансів України Олександр Віталійович Шлапак.</p>
<p>Прошу, шановні колеги, голосувати.</p>
<p>Пропозиція я так розумію, Олександр Віталійович, за основу і в цілому, так пропозиція? Так.</p>
<p>Будь ласка, за основу і в цілому прошу голосувати.</p>
<p>&nbsp;</p>
<p>13:12:42</p>
<p>За-184</p>
<p>Рішення не прийнято.</p>
<p>По фракціям, будь ласка. "Батьківщина" – 46, Партія регіонів – 0, "УДАР" – 35, "Економічний розвиток" – 20, ЗМС – 0, "Суверенна європейська Україна" – 24, "Свобода" – 34, позафракційні – 25.</p>
<p>Шановні колеги, я розумію, що нам прийдеться ще… потім репліки будуть. Ще прийдеться, я передбачаю, повернутися до цього питання по готовності Верховної Ради приймати це рішення. Можливо, це буде після закритого засідання парламенту.</p>
<p>Шановні колеги, наступне дуже важливе питання і зразу переходимо до календарного плану, який нам треба змінити. Це проект 4662. Дуже уважно прошу почути всіх депутатів його назву.</p>
<p>Проект Закону про внесення змін до деяких законів України щодо соціального захисту осіб, які нагороджені орденом Героїв Небесної Сотні. Будь ласка, доповідає Представник Президента України – Князевич Руслан Петрович. Руслан Петрович, будь ласка.</p>
<p>&nbsp;</p>
<p>КНЯЗЕВИЧ Р.П.</p>
<p>Шановний пане Голово, шановні колеги! Зовсім недавно ми з вами прийняли рішення про те, що ми ввели новий вид нагороди – орден Героїв Небесної Сотні. Разом з тим, вашій увазі пропонується проект Закону про внесення змін до деяких законів України щодо соціального захисту осіб, які нагороджені орденом Героїв Небесної Сотні.</p>
<p>Даний проект було розроблено з метою забезпечення соціального захисту осіб, які під час Революції гідності і інших подій, що пов'язані із захистом незалежності, суверенітету і&nbsp; територіальної цілісності України виявили особливу громадянську мужність та патріотизм, та були нагороджені орденом Героя Небесної Сотні. Зокрема, законопроектом пропонується.</p>
<p>Перше. Доповнити перелік осіб, які мають особливі перед Батьківщиною, особами, які нагороджені орденом Героя Небесної Сотні.</p>
<p>Друге. Надати зазначеним особам відповідні пільги.</p>
<p>Наступне. Встановити пенсії за особливі заслуги перед Україною.</p>
<p>Наслідком прийняття цього закону стане встановлення та забезпечення соціального захисту осіб, нагороджених орденом Героя Небесної сотні на рівні, що дійсно відповідає їх заслугам.</p>
<p>Тому, шановні колеги, зважаючи на те, що цей законопроект, внесений Президентом і визначений як невідкладний, прошу, якщо можна, сьогодні розглянути це питання і прийняти цей закон в першому читанні і в цілому, щоб можна було вже невідкладно здійснювати ті надважливі заходи, які визначені цим законопроектом по відношенню до тих осіб, які вже нагороджені орденом Героя Небесної сотні. Дуже дякую. Прошу підтримати в цілому.</p>
<p>&nbsp;</p>
<p>ГОЛОВУЮЧИЙ. Будь ласка, коротко, співдоповідь голови Комітету у справах пенсіонерів, ветеранів, інвалідів Сушкевича Валерія Михайловича. З місця, будь ласка, включіть мікрофон.</p>
<p>&nbsp;</p>
<p>13:15:47</p>
<p>СУШКЕВИЧ В.М.</p>
<p>Дякую, Олександр Валентинович. Народний депутат Сушкевич, голова Комітету у справах пенсіонерів, ветеранів, інвалідів, фракція "Батьківщина".</p>
<p>Шановні колеги, як вже зазначалось, проект направлений на посилення соціального захисту осіб, які під час революції гідності та інших подій, пов'язаних із захистом України, суверенітету і територіальної цілісності, виявили особливу громадську мужність, надзвичайну мужність, патріотизм, самовіданно служили українському народу, вони для нас зразок є і будуть. Вони відстоювали конституційні засади демократії, права і свободи людини, вели активну благодійну гуманістичну і громадську діяльність, і нагороджені сьогодні вже новим орденом, орденом Героїв Небесної сотні. І таким чином ідентифікація нагородження людини, яка змогла сьогодні захистити українську державу, є пропозиції ті, які сьогодні герої Небесної сотні і люди, які захищали українську державу, вони мають відповідні пільги, які мають відношення до таких людей, які мають статус героя України і інші, які мають статус "особливі заслуги перед Батьківщиною". Цим особам, крім того, тих преференцій, які передбачені чинним законодавством, які сьогодні будуть передбачені, відповідно до нагородження орденом, надається право на встановлення пенсій за особливі заслуги перед Україною в розмірі 35 відсотків або до 40 відсотків прожиткового мінімуму для осіб, які втратили працездатність.</p>
<p>Друзі, я хочу сказати, що це не такі великі фінанси і підтримка&nbsp; це десь від&nbsp; 332 гривень до 380 гривень, які будуть отримувати наші герої.</p>
<p>Я хочу сказати, що Головне науково-експертне управління підтримує зазначений законопроект та вважає, що за результатами його можна прийняти в першому читанні і він може бути прийнятий.</p>
<p>&nbsp;</p>
<p>ГОЛОВУЮЧИЙ. За основу і в цілому. Так? Така пропозиція.</p>
<p>Будь ласка, дайте завершити голові комітету виступ.</p>
<p>&nbsp;</p>
<p>13:18:02</p>
<p>СУШКЕВИЧ В.М.</p>
<p>На жаль, так сталося, що комітет не встиг розглянути цей законопроект, який зареєстрований тільки-тільки 29 серпня. Але, я як голова комітету висловлюю свою особисту думку і деяких членів комітету з тими, з ким я переговорив, які підтримують про те, що&nbsp; цей законопроект повинен бути терміново прийнятий за основу&nbsp; і цілому. Тому що мова йде про те, що ми повинні надавати&nbsp; людям, цим людям, нашим героям відповідну соціальну допомогу і підтримку. Дякую.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є необхідність обговорювати це питання? Є необхідність.</p>
<p>Будь ласка, запишіться.</p>
<p>Народний депутат Марцінків, фракція "Свобода".</p>
<p>&nbsp;</p>
<p>13:18:56</p>
<p>МАРЦІНКІВ Р.Р.</p>
<p>Прошу передати слово Едуарду Леонову.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Едуарда Леонова.</p>
<p>&nbsp;</p>
<p>13:19:02</p>
<p>ЛЕОНОВ Е.В.</p>
<p>Всеукраїнське об'єднання "Свобода", Едуард Леонов, Крим, Севастополь.</p>
<p>Розглядаючи цей&nbsp; законопроект ми повинні пам'ятати про те, що за останній час в Україні відбулися дуже суттєві зміни, взагалі в розумінні суспільства героїзму, в розумінні суспільства звитяги. І ті люди, які на Майдані особливо відзначилися, відстоюючи незалежність України і свободу України. Ті люди, які зараз воюють на Донбасі на Сході, захищаючи Україну і її Незалежність мусять бути звичайно, що прирівняні до тих людей, які до цього моменту мали державні нагороди рівня Героя України або інших нагород, які тягнуть за собою пільги. Тому що Україна пише зараз свою нову історію. Українські герої пишуть зараз своєю кров'ю історію України і звичайно, що ми не маємо права замовчувати забувати про те, що ті молоді люди, які зараз не шкодують свого життя, ті молоді люди, які не шкодують свого здоров'я за незалежність України повинні бути відзначені на державному рівні.</p>
<p>Всеукраїнське об'єднання "Свобода", як та політична сила, яка була на гострії подій постійно, відчуваємо ту необхідність і наполягаємо на тому, щоб&nbsp; держава гідно відзначала молодих Героїв України, не тільки тих людей, які в далекому минулому прислужилися державі, але й тих молодих людей, які зараз борються на фронтах і які віддавали свої життя на Майдані і які віддавали своє здоров'я і сили. Цей законопроект говорить лише про соціальну справедливість, про те, щоб молоді герої шанувалися так само, як і літні герої. Тому ми будемо підтримувати цей законопроект і закликаємо всіх проголосувати за основу і в цілому зараз в сесійній залі. Слава України!</p>
<p>&nbsp;</p>
<p>ГОЛОВУЮЧИЙ. Народний депутат Пацкан, фракція "УДАР".</p>
<p>&nbsp;</p>
<p>13:21:03</p>
<p>ПАЦКАН В.В.</p>
<p>Прошу передати слово Павлу Розенко.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Павло Розенко.</p>
<p>&nbsp;</p>
<p>13:21:08</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>І, справді, у нас в країні зараз непроста ситуація, - ситуація, коли ми повинні, це наш громадянський обов'язок як всіх народних депутатів України, думати і приймати конкретні рішення щодо посилення соціального захисту, соціального захисту в першу чергу учасників бойових дій, тих хлопців, які зараз перебувають в зоні АТО, тих хлопців, які загинули в сім'ях... сімей тих хлопців, які загинули на майдані, які отримують від держави, справді, визнання, які внесли свій внесок значний в перемогу України і в нинішню перемогу, і в майбутню перемогу. Але дивує інше, що при цій ситуації, коли ми повинні гроші виділяти, в тому числі на посилення соціального захисту, частина, скажімо так, Верховної Ради України не хоче зекономити на елементарних речах.</p>
<p>Я&nbsp; прокоментую просто попереднє голосування, коли в нас сьогодні виборча кампанія в Україні коштуватиме приблизно один мільярд гривень, яких в державі практично сьогодні немає, сьогодні вноситься законопроект, щоб скоротити щонайменше вдвічі фінансування, внести зміни до виборчого законодавства, зробити виборчу систему більш прозору, скоротити видатки на вибори в Україні. І частина залу – це&nbsp; колишня фракція комуністів і колишні регіонали за це голосувати не можуть. Мільярд гривень треба викинути на позачергові вибори. Або ви думаєте, що ви заблокуєте таким чином вибори? Не дочекаєтесь, шановні!&nbsp; Вибори відбудуться. Ця Верховна Рада України&nbsp; повинна…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>13:23:16</p>
<p>РОЗЕНКО П.В.</p>
<p>Ця Верховна Рада України повинна піти на політичну пенсію. І більшість з тих, абсолютна більшість&nbsp; регіоналів і комуністів підуть на цю пенсію,народ їх вигонить.&nbsp; Тому не думайте, що ви перечекаєте і заблокуєте&nbsp; рішення про виборчий процес тут&nbsp; у залі Верховної Ради України. Вибори будуть.&nbsp; Але наше завдання:&nbsp; скоротити видатки на вибори і переправити&nbsp; це фінансування, справді,&nbsp; на соціальний&nbsp; захист військовослужбовців, учасників АТО, інших героїчних наших хлопців.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат&nbsp; Ілик, фракція&nbsp; "Батьківщина".</p>
<p>&nbsp;</p>
<p>13:23:53</p>
<p>ІЛИК Р.Р.</p>
<p>Роман Ілик, 121 виборчий&nbsp; округ, Дрогобиччина.</p>
<p>Шановний пане Голово, шановні&nbsp; колеги депутати! Я нагадаю вам, що&nbsp; це вже, слава Богу, третій законопроект, який ми&nbsp; розглядаємо у стінах Верховної Ради, який стосується вшанування героїв Майдану. І він стосується дуже простого питання – соціального забезпечення сімей тих людей, які стали інвалідами, які залишилися без рук, без ніг, без очей. Я думаю, що повинно&nbsp; для всіх вистачити передусім морального&nbsp; зобов'язання, щоб віддати&nbsp; належне і для тих, хто постраждав, і для їх сімей. Вважаю, що&nbsp; треба взагалі менше слів, а більше&nbsp; благородних справ. Не перейматися грошами на вибори: більше&nbsp; потрачено, менше потрачено. Треба говорити сьогодні про інші речі, як цим людям в таких складних умовах,&nbsp; в яких вони&nbsp; сьогодні опинилися, взагалі виживати в Україні. Тому&nbsp; пропоную&nbsp; взагалі це питання не обговорювати і не вести ніякої дискусії, а робити, справді добрі і благородні справи.</p>
<p>Фракція "Батьківщина" буде підтримувати&nbsp; цей&nbsp; законопроект і закликає всіх колег в сесійному залі проголосувати за цей закон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Народний депутат Безбах, Партія регіонів.</p>
<p>&nbsp;</p>
<p>13:25:16</p>
<p>БЕЗБАХ Я.Я.</p>
<p>Прошу передати слово Герман Ганні Миколаївні.</p>
<p>&nbsp;</p>
<p>13:25:21</p>
<p>ГЕРМАН Г.М.</p>
<p>Дорогі друзі! Соціальний захист треба давати&nbsp; усім потерпілим у цій війні. І не можна тут ділити людей.</p>
<p>Вчора було 1 вересня. 800 дітей Донбасу більше ніколи не почують шкільного дзвоника, бо вони загинули у цій війні. Ми їх вже нічим не можемо захистити.</p>
<p>Я прошу Верховну Раду хвилиною мовчання вшанувати пам'ять загиблих дітей Донбасу.</p>
<p>&nbsp;</p>
<p>ГОЛОВУЮЧИЙ. Шановні колеги! Одна хвилина, народний депутат Зарубінський.&nbsp; <i>(Шум у залі)</i></p>
<p>&nbsp;</p>
<p>13:26:25</p>
<p>ЗАРУБІНСЬКИЙ О.О.</p>
<p>Дякую. Дякую, Олександр Валентинович.</p>
<p>Шановні колеги, коли в назві законопроекту є питання про соціальний захист, тим більше соціальний захист людей, який немає вже, в яких залишилися сім'ї, я думаю, що питання підтримки – це питання просто ставлення до людей, ставлення до людської гідності. Але я про інше.</p>
<p>Тут хотів би порадити моїм колегам. Вони видають вердикти вже: хто пішов в небуття, хто не пішов небуття. Шановні колеги, зараз в Україні такий&nbsp; стан фінансовий, економічний, енергетичний, питання оборони, що дуже багато&nbsp; тих, хто сьогодні каже про небуття інших, очевидно все-таки і самі теж підуть в небуття. Тому я думаю, що треба толерантніше ставитися до своїх колег, а не видавати тут ярлики, вердикти і так далі.</p>
<p>Ще раз хочу&nbsp; сказати, історія все покаже. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Опанащенко. Поки він виступає, прошу секретаріат зробити оголошення, щоб всі народні депутати&nbsp; зайшли до сесійної зали. Всі. Це відповідальне питання для Верховної Ради. Будь ласка.</p>
<p>&nbsp;</p>
<p>13:27:30</p>
<p>ОПАНАЩЕНКО М.В.</p>
<p>В тому, що відбувається і те, що наші солдати обороняють і виконують завдання держави і гинуть, я вважаю, це важливий законопроект і їхні родини повинні отримувати соціальний захист, це дуже корисний законопроект. Але це повинно стати для нас усіх з вами уроком. Той радикалізм, який є зараз у парламенті, те налаштування одних депутатів на інших, чи є в нього мирний вихід? Чи об'єднуємо ми такими діями суспільство? Тому я прошу депутатів не піднімати тих тем, які розколюють суспільство і в такий важкий час нам потрібно навпаки демонструвати політику єдності, політику миру, а не продовжувати ті радикальні наступи один на одного і пропонувати це робити усій країні. Це шлях в нікуди, нам потрібно, навпаки, об'єднатися і демонструвати політику єдності хоча б в останні дні роботи Верховної Ради.</p>
<p>&nbsp;</p>
<p>ГОЛОВУЮЧИЙ. Зрозуміло.</p>
<p>Шановні колеги, я прошу підготуватись до голосування,&nbsp; прошу сісти на свої робочі місця. Прошу, шановні колеги, підтримати проект закону про внесення змін до деяких Законів України щодо соціального захисту осіб, які нагороджені Орденом героїв Небесної сотні, як правило цей орден дається посмертно, шановні колеги. Прошу шановні народні депутати підтримати прийняття за основну і в цілому законопроект 4562а. Прошу всіх голосувати.</p>
<p>&nbsp;</p>
<p>13:29:29</p>
<p>За-221</p>
<p>Рішення не прийнято.</p>
<p>По фракціям, будь ласка. 68 – "Батьківщина", регіони – 7, 36 – "УДАР", 21 – "Економічний розвиток", 1 – "За мир і стабільність", "Суверенна європейська Україна" – 27, 35 – "Свобода", 26 – позафракційні.</p>
<p>Будь ласка, народний депутат Журавський.</p>
<p>Я прошу ще раз оголосити щоб всі зайшли до залу. Колеги всі зайшли до залу і голосувати.</p>
<p>&nbsp;</p>
<p>13:29:47</p>
<p>ЖУРАВСЬКИЙ В.С.</p>
<p>Шановні колеги!&nbsp; Я закликаю тих людей, які зараз дають інтерв'ю в кулуарах і які в буфеті п'ють каву, чай. Ідіть, &nbsp;будь ласка, до залу і підтримайте цей важливий законопроект. Просто по совісті, заради Господа Бога і тих людей, які загинули. Прошу.</p>
<p>&nbsp;</p>
<p>ГОЛОВУЮЧИЙ. Прошу, шановні колеги. Я бачу ще депутати зайшли до залу. Прошу повернутися до цього питання. Колеги, давайте всі разом проголосуємо. Йдеться про героїв, які загинули за свободу України. Прошу, прошу підтримати.</p>
<p>&nbsp;</p>
<p>13:30:39</p>
<p>За-243</p>
<p>Рішення прийнято.</p>
<p>Можемо, коли хочемо.</p>
<p>Прошу, шановні колеги, за основу і в цілому проголосувати цей закон.</p>
<p>&nbsp;</p>
<p>13:30:58</p>
<p>За-240</p>
<p>Рішення прийнято. Дякую.</p>
<p>По фракціям, будь ласка. 70 - "Батьківщина", регіони – 12, 37 – " Віталія Кличка УДАР", 26 – "Економічний розвиток", ЗМС – 1, "Суверенна європейська Україна" – 27, 35 –&nbsp; "Свобода", позафракційні – 32.</p>
<p>Шановні колеги, зараз я прошу не розходитися. Ми повинні прийняти дуже важливе питання. На засіданні, на Погоджувальній раді, вірніше, керівників депутатських груп і фракцій ми домовилися&nbsp; повернутися до змін щодо нашого календарного плану роботи верховної Ради. Ідеться про те, щоб – колеги, увага! – ідеться про те, щоб все ж таки ми, враховуючи ситуацію, скоротили до одного дня наші сесійні тижні, збільшивши кількість роботи і в комітетах, і у фракціях. З іншого боку, була пропозиція, яка висловлювалася під час виступів від фракцій зранку, ця пропозиція була підтримана депутатськими групами і фракціями під час наради, щодо проведення в четвер, в цей четвер, закритого сесійного засідання, де запросити керівників силових структур і відомств, керівництво Кабінету Міністрів, економічний, енергетичний блок. І дуже серйозно, відверто, ні на камери, ні для піару, проговорити про ту небезпечну ситуацію, яка склалася в країні щодо захисту нашої країни, щодо вирішення негайних першочергових питань. Шановні колеги, саме така пропозиція була. І прохання підтримати внесення змін до календарного плану проведення п'ятої сесії з урахуванням, що у цей четвер ми проводимо закрите сесійне засідання. Прошу, шановні колеги, підтримати зміни до календарного плану. Прошу голосувати.</p>
<p>&nbsp;</p>
<p>13:33:07</p>
<p>За-262</p>
<p>Рішення прийнято, дякую.</p>
<p>По фракціям. 48 – "Батьківщина", регіони – 46, 33 – "УДАР", "Економічний розвиток" – 30, 27 – ЗМС, "Суверенна європейська Україна" – 27, "Свобода" – 1, позафракційні – 50.</p>
<p>Шановні колеги, ми повертаємось ще до одного питання, яке ми не змогли проголосувати, це кадрове питання. Нагадаю, це стосується заяви міністра економічного розвитку і торгівлі пана Шеремету, попросила фракція "УДАР" запросити його до залу для того, щоби можна було його почути, підстави для подання заяви. Я доручив секретаріату, мені доповів керівник секретаріату, що пан Шеремета, написавши заяву, сам пішов у відпустку і нема його на робочому місці. Саме тому, шановні колеги, маємо право приймати рішення і за відсутності міністра, який написав заяву про свою відставку.</p>
<p>Прошу, шановні колеги, підтримати питання щодо звільнення Шеремети Павла Михайловича з посади міністра економічного розвитку та торгівлі у зв'язку з поданою заявою про відставку. Прошу, шановні колеги, голосувати. Прошу підтримати.</p>
<p>&nbsp;</p>
<p>13:34:37</p>
<p>За-252</p>
<p>Рішення прийнято, дякую.</p>
<p>Шановні колеги, наступне питання, також важливе для нашої країни. Зверніть увагу, що у нас в порядку денному фактично неважливих питань сьогодні не внесено.</p>
<p>Йдеться про проект Закону про внесення змін до деяких законодавчих актів щодо протидії інформаційній агресії іноземних&nbsp; держав (реєстраційний номер проекту 4263а). Прошу народного депутата Томенка Миколу Володимировича доповісти проект Закону.</p>
<p>&nbsp;</p>
<p>13:35:13</p>
<p>ТОМЕНКО М.В.</p>
<p>Шановні колеги, йдеться про законодавчі ініціативи групи народних депутатів у складі Олени Кондратюк, Миколи Томенко, Віталій Крутій, Галина Чорна, Микола Баграєв, які спільно з експертами медіа-середовища Національної ради з питань телебачення і радіомовлення відпрацювали механізм, як оперативно і професійно і в межах чинного законодавства протидіяти інформаційній агресії іноземних держав.</p>
<p>На сьогоднішній день Національна ради з питань телебачення і радіомовлення всілякими способами діє в тій частині, що ви знаєте, ухвалює рішення про тимчасове відключення російських каналів в разі, коли під час моніторингу ми&nbsp; маємо факти розпалювання міжнаціональної ворожнечі, пропагування війни, агресії тощо. На сьогоднішній день уже рішення ухвалено стосовно 11-и каналів.</p>
<p>Натомість, сама процедура розгляду – це добра воля судів, активна позиція Нацради чи, скажімо, СБУ чи інших інститутів. Ми розписуємо чітку процедуру, як не добра воля, а як повинно бути, в які терміни все це розглядається. Ми не виходимо за межі позасудового розгляду, оскільки я вважаю, що ми&nbsp; повинні триматися лінії європейської практики, але достатньо оперативно розглядати це питання. Отже, в разі необхідності СБУ звертається до Нацради, Нацрада протягом .… днів розглядає це питання, передає позов про тимчасову заборону в суд, і суд протягом трьох днів розглядає це питання. Таким чином, фактично, ми в тижневому режимі ухвалюємо рішення.</p>
<p>Процедура тимчасового відключення, ми пропонуємо її зафіксувати протягом шести місяців, бо сподіваємося, що і на інформаційному просторі, і на військовому фронті ми переможемо і тоді будемо працювати у цивілізованому європейському режимі.</p>
<p>Олександр Іванович, прохання …</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити виступ.</p>
<p>&nbsp;</p>
<p>ТОМЕНКО М.В. … прохання від громади, оскільки ці норми проаналізовані і неодноразово обговорені на різноманітних круглих столах при тому, якщо є добра воля, а вона, я думаю, повинна бути – сьогодні захищати нашу інформаційну безпеку, проголосувати в першому і в цілому і з одним невеликим уточнення, що експерти запропонували: замість слів "телерадіопрограм" написати "аудіовізуальної продукції", замість "телерадіопрограми" – "аудіовізуальна продукція". І в такій редакції – в першому і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, співдоповідь Комітету з питань верховенства права та правосуддя Ємець Леонід Олександрович, будь ласка.</p>
<p>&nbsp;</p>
<p>13:38:13</p>
<p>ЄМЕЦЬ Л.О.</p>
<p>Дякую. Шановні колеги! Ємець Леонід, 221-й виборчий округ, фракція "Батьківщина".</p>
<p>Отже, комітет Верховної Ради з питань верховенства права та правосуддя розглянув на своєму засіданні 23 липня цього року проект Закону про внесення змін до деяких законодавчих актів України щодо протидії інформаційній агресії&nbsp; іноземних держав, поданий&nbsp; народними депутатами Томенко та відповідно іншими. Хочу зазначити, що Конституція в статті 34 частині третій&nbsp; визначає, що здійснення прав, передбачених статтею 1 та 2 цієї статті, а це мається на увазі право на свободу думки і слово, право на вільне вираження своїх поглядів і переконань, право вільно зберігати, використовувати і поширювати інформацію усно, письмово або в інший спосіб може бути обмежено законом в інтересах національної безпеки, територіальної цілісності або громадського порядку.</p>
<p>Отже, даний&nbsp; законопроект не протирічить жодним чином позиціям Конституції щодо свободи вираження своєї думки. Але є зауваження Головного експертного управління Верховної Ради України в частині, що даним законопроектом не&nbsp; визначено, який саме&nbsp; адміністративний суд буде приймати рішення, чи це буде місцевий суд, чи це буде апеляційний суд, чи, можливо, це буде взагалі вищій&nbsp; адміністративний суд України.</p>
<p>Також є ряд інших зауважень, на які вказує науково-експертне управління і рекомендує повернути даний законопроект суб'єкту &nbsp;законодавчої ініціативи. Врахувавши ці та інші зауваження, та юридичні позиції, Комітет Верховної Ради з питань правосуддя прийняв рішення, що даний законопроект може бути прийнятий, але за основу з подальшим доопрацюванням щодо тих зауважень, які були враховані як Науково-експертним управлінням так і зауваженнями народних…</p>
<p>&nbsp;</p>
<p>ГОЛОВУЮЧИЙ. Будь ласка, завершуйте.</p>
<p>&nbsp;</p>
<p>ЄМЕЦЬ Л.О. Отже, даний законопроект комітет пропонує прийняти за основу.</p>
<p>&nbsp;</p>
<p>ГОЛОВУЮЧИЙ. Тобто в першому читанні, так я розумію?</p>
<p>&nbsp;</p>
<p>ЄМЕЦЬ Л.О. В першому читанні.</p>
<p>&nbsp;</p>
<p>ГОЛОВУЮЧИЙ. Зрозуміло. Дякую. Сідайте.</p>
<p>Шановні колеги, не треба руки піднімати, запишіться на виступи, два –"за", два – "проти". Будь ласка. Народний депутат Одарченко, "Батьківщина". Будь ласка.</p>
<p>&nbsp;</p>
<p>13:40:55</p>
<p>ОДАРЧЕНКО Ю.В.</p>
<p>Прошу передати слово Володимиру Яворівському.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Володимира Яворівського.</p>
<p>&nbsp;</p>
<p>13:41:02</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, "Батьківщина".</p>
<p>Шановні колеги, ясна річ, що ще недавно такий законопроект, внесений до Верховної Ради, очевидно б вважався дикістю абсолютною і повернення до печерної доби, щось забороняти. Але сьогодні в Україні така ситуація, що цей законопроект архіважливий і його потрібно приймати. Склалася ситуація, коли фактично наші засоби масової інформації до Росії, по-перше, не всі добивають, а по-друге, що і не транслюють, і не дають можливості, щоб ми заходили в російський інформаційний простір. Натомість, звичайно, Росія сьогодні окупувала наш простір. Зараз постійно крутиться в їхніх засобах масової інформації, що Путін розповідає нам, що на протязі півтора-два тижні, він вже може бути в Києві. Ми знаємо ці потоки страшної брехні, які наробили стільки біди, зазомбувавши, звичайно, багатьох радіослухачів, телеглядачів на Донеччині і на Луганщині.</p>
<p>Безперечно, мені видається, в цьому законі розумна норма про те, що не будь-хто може входити з такою пропозицією про заборону того чи іншого, скажімо, там російського, в першу чергу про це мається на увазі каналу, що це подання буде робити Наглядова рада, наша Національна рада з питань радіомовлення і телебачення і тільки вона. Тобто це будуть робити професіонали, очевидно, буде чітко називатися той чи інший канал. І точніше, нам треба не боятися і&nbsp; забороняти не просто, скажімо, окремі передачі, а просто не допускати в наш інформаційний простір найжахливіші, найфашисткіші, так би я назвав,&nbsp; канали, які сьогодні функціонують в Росії.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Лопачак, фракція "Свобода".</p>
<p>&nbsp;</p>
<p>13:43:09</p>
<p>ЛОПАЧАК М.Р.</p>
<p>Прошу передати слово Галині Чорній.</p>
<p>&nbsp;</p>
<p>ГОЛОВУЮЧИЙ. Включіть мікрофон Галини Чорної.</p>
<p>&nbsp;</p>
<p>13:43:15</p>
<p>ЧОРНА Г.М.</p>
<p>Галина Чорна, Всеукраїнське об'єднання "Свобода".</p>
<p>Шановне товариство! Абсолютно очевидно, що на сьогодні в Україні точиться фактично дві війни і є два фронти.</p>
<p>Перший фронт&nbsp; це є фронт з допомогою зброї і другий&nbsp; фронт – це є та інформаційна&nbsp; війна, яка ведеться, зокрема, на окупованих територіях і не тільки на&nbsp; окупованих територіях, а й загалом на всій території України. Абсолютно очевидно, що сьогодні ці&nbsp; телеканали, російські телеканали, які ще&nbsp; все ретранслюються на&nbsp; території України,&nbsp; вони&nbsp; підвищують&nbsp; ступень брехні, ступень маніпуляції аби вводити в оману населення нашої території аби вводити в оману населення України.</p>
<p>На сьогодні вже всі російські прогресивні журналісти зазначають, що російські телеканали вони перевищують міру маніпуляції. І на сьогодні вже відійшли від методів Гебельса вже до методів іншого нацистського пропагандиста Юліуса Шнейдера, який відомо, не тільки маніпулював інформацією, а й&nbsp; перекручував, який цю інформацію відверто вигадував.&nbsp;&nbsp;&nbsp;&nbsp;&nbsp;</p>
<p>Нещодавно мені разом з моїми побратимами вдалося побувати на російсько-українському кордоні в Луганській області. І я довідалася, що ці російські телеканали вони дуже добре власне&nbsp; ретранслюються на території отих прикордонних областей. І переважна більшість людей, які мешкають на російсько-українському кордоні вони, зокрема. дивляться&nbsp;&nbsp; &nbsp;не українські телеканали, бо немає до них доступу, а дивляться телеканали, власне, російські. Це величезна біда, і цей законопроект він дуже корисний тим, що, власне, він розширює повноваження Національної ради з питань телебачення і радіомовлення і чітко виписує той механізм, який дозволить…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершіть.</p>
<p>&nbsp;</p>
<p>13:45:21</p>
<p>ЧОРНА Г.М.&nbsp; …і власне дозволить виписати&nbsp; чітко той механізм, який дозволить захистити громадян України від російських телеканалів і який спростить оту процедуру – процедуру обмеження ретрансляції російських телеканалів, найстрашніших телеканалів, які є зараз фактично інформаційною зброєю на території України.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Фірсов, "УДАР".</p>
<p>&nbsp;</p>
<p>13:45:53</p>
<p>ФІРСОВ Є.П.</p>
<p>Пане Голово, прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон Ірини Геращенко.</p>
<p>&nbsp;</p>
<p>13:46:00</p>
<p>ГЕРАЩЕНКО І.В.</p>
<p>Шановні колеги, фракція "УДАР" підтримує голову профільного комітету і пропонує, щоби цей законопроект ми сьогодні прийняли і в першому читанні, і в цілому. І якщо у інших наших колег є зауваження, то можна вносити зміни, тому що для всіх тих, хто щодня спілкується із нашими військовими, із&nbsp; переселенцями, із людьми, хто залишилися в зоні АТО, абсолютно очевидно, що війна, оголошена Росією Україні, вона має страшні наслідки, в першу чергу, в інформаційному просторі.</p>
<p>Але, на жаль, які б закони ми&nbsp; не приймали, а цей закон потрібно сьогодні прийняти, щоби будь-які так звані російські телеканали, які перетворилися сьогодні&nbsp; насправді на пропагандистські такі просто танки, які пруть боровом і вбивають&nbsp; інформаційно наших людей… Але я не знаю, як зупинити ту інформаційну війну, яка відбувається в цій сесійній залі. Коли тут панянки в "Шанелі" знову-таки продовжують спекулювати на смертях дітей українських, то потрібно від них вимагати, Олександр Валентинович, щоб вони називали і імена вбивць цих дітей і&nbsp; говорили про те, що танки російські сюди надсилає Путін, які розстрілюють українських дітей. Про те, що в Лутугіно в госпіталі знаходяться ще й досі невивезені українські громадяни, які постраждали від "Градів", &nbsp;коли виходили гуманітарною колоною. Про те, що сьогодні страшні картинки, які бояться показувати наші журналісти з дітьми з ампутованими кінцівками в Луганську і Донецьку після бомбьожек, які влаштовує там ворожа авіація, ось про що треба говорити. Коли виповзає на цю трибуну панянка, яка на російських телеканалах дозволяє собі ганьбити українську армію, яка захищає українських дітей, то потрібно говорити і про це. І особливо я хочу звернутись до засобів масової інформації. От ви знаєте, що говорять наші солдати, які зараз вийшли з Іловайську і вийшли з Луганську з оточення, вони запитують, а на наших теле…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>13:48:03</p>
<p>ГЕРАЩЕНКО І.В. … а на наших телеканалах усвідомлюють, що йде війна? Як там можуть йти серіали російські про "ментов", "бандюков" і таке інше. Щодня там мають іти серіали і сюжети про героїчну українську армію, яка звільняє українських дітей, яка сьогодні зробила все для того щоб в Слав'янську, Лисичанську в Сєверодонецьку відкрилися всі школи, про наших лікарів, які витягують наших людей, а ось цей весь бруд російський потрібно без різних санкцій, в тому числі, просто не показувати. Це питання інформаційної безпеки і відповідальності, в тому числі, власників телеканалів їх пора уже заслухати отут в Верховній Раді, що вони шарашать по нашим телеканалам.</p>
<p>&nbsp;</p>
<p>ГОЛОВУЮЧИЙ. Народний депутат Чечетов.</p>
<p>&nbsp;</p>
<p>13:48:48</p>
<p>ЧЕЧЕТОВ М.В.</p>
<p>Шановний Олександр Валентиновичу. Шановні народні депутати.</p>
<p>Законопроектом пропонується встановити, що на території України заборонено ретрансляцію теле- та радіопрограм, що містять заклики до насильницьких змін чи повалення конституційного ладу України, розв'язання агресивної&nbsp; війни або конфлікту, розпалювання ворожнечі чи ненависті. При цьому Нацрада з питань телебачення і радіомовлення наділяється правом щодо звернення до суду про тимчасову заборону ретрансляції таких програм. Вважаємо, що проект потребує доопрацювання, оскільки запропонована заборона ретрансляції на території України теле- чи радіопрограм, що містять заклики до розв'язання агресивної війни або воєнного конфлікту може мати наслідком, наприклад, заборону трансляції каналів країн Європи та Сполучених Штатів Америки, що підтримали збройний конфлікт в Іраку. Прохання направити законопроект на доопрацювання. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Шановні колеги, у нас наступний закон фактично також регулює це питання. Ну, з цього питання. Будь ласка, одна хвилина народний депутат Зарубінський.</p>
<p>&nbsp;</p>
<p>13:49:58</p>
<p>ЗАРУБІНСЬКИЙ О.О.</p>
<p>Дуже дякую, Олександр Валентиновичу.</p>
<p>Шановні колеги, ідея цього законопроекту зрозуміла, ідея автора є зрозумілою, але закони мають бути законами, а не деклараціями. Тобто в законі має автор дотримуватися юридичної техніки. Я хочу звернути увагу на таке, тут прописано, що можна санкції застосовувати, коли шляхом розповсюдження створюються реальна небезпека територіальної цілісності держави.</p>
<p>Шановні колеги, в юриспруденції є принцип правової визначеності. Хто буде визначати небезпека реальна чи ні? Ви розумієте, що ми в закон інкорпоруємо абсолютно оціночне судження, яке залежить від інтерпретації. Кого? Суб'єкта того чи іншого. Тому правильно пропонував комітет, тут є ще багато недолугості, в тому числі, наприклад, те, що не передбачена можливість оскарження рішення суду. Існує ж принцип адміністративного судочинства, не можна одними законами знищувати інші закони. Тому комітет був правий, що можна, якщо приймати, то за основу, але треба займатися законопроектами з юридичної точки зору.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Мірошниченко, будь ласка, одна хвилина.</p>
<p>&nbsp;</p>
<p>13:51:14</p>
<p>МІРОШНИЧЕНКО І.М.</p>
<p>Ігор Мірошниченко, фракція Всеукраїнського об'єднання "Свобода".</p>
<p>Олександр Валентинович, я звичайно розумію, що попередній виступаючий дуже добре розбирається в юриспруденції, а той, хто виступав перед ним, дуже хоче, в лапках, захистити український інформаційний простір. Так хоче, що намагається заговорити ту тему, яка сьогодні є надзвичайно важливою, і ця тема це питання національної безпеки. Ми вже заговорювали ці теми тоді, коли 23 лютого я особисто реєстрував постанову, яка забороняла трансляцію російських телеканалів. І тоді дуже багато людей говорили, що це не на часі, що це збурить домогосподарок. У підсумку це збурило весь Схід, який був зазомбований російською пропагандою, і сьогодні ми змушені воювати за свідомість українців.</p>
<p>Тому звичайно, юридичні нюанси і там коми чи крапки, вони є дуже важливими, але суть цього закону, вона є ще більш важливою. І я вважаю, що його необхідно ухвалювати невідкладно, бо ми вже й так запізнилися. Ми все робимо дуже пізно, нам треба робити все вчасно. Цей законопроект треба підтримати сьогодні в цілому.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Будь ласка,&nbsp; шановні колеги… Прошу, &nbsp;Микола Володимирович, одна хвилина і будемо приймати рішення. Томенко включіть мікрофон.</p>
<p>&nbsp;</p>
<p>13:52:29</p>
<p>ТОМЕНКО М.В.</p>
<p>Шановні колеги,&nbsp; я&nbsp; не хочу нікого ображати, в старі часи в селі там говорили, що не всіх божевільних ще війна забрала. Ми про одне розповідаємо, а виступи я тут чує про інше. Я хочу вас сказати, що такого толерантного підходу, який&nbsp; ми пропонуємо, ми зберігаємо&nbsp;&nbsp; судовий порядок розгляду питання. В Криму росіяни ходять по квартирах стукають,&nbsp; хто в соціальних мережах пише про Україну. І не чув я тут&nbsp; жодного виступу, щоб вони захистили свободу слова&nbsp; в Криму і розказали про&nbsp; Путіна. Ми зберігаємо, Нацрада&nbsp; розглядає, передаємо в суд, суд розглядає, канал може&nbsp; оскаржувати. Ну ще, якої демократії вам ще зберегти, щоб тут&nbsp; уже&nbsp; стріляли з каналів російських&nbsp; по українським&nbsp;&nbsp; глядачам?</p>
<p>Я вимагаю, Олександре Валентиновичу, розглядати це питання,&nbsp; хватить гратися у цю юридичну еквілібристику, голосуємо&nbsp; в першому і в цілому, тому що якщо далі ми будемо гратися&nbsp; в цю…</p>
<p>&nbsp;</p>
<p>ГОЛОВУЮЧИЙ. Шановні колеги, зрозуміла пропозиція. Єдине,&nbsp; давайте порадимось. Профільний комітет, який співдоповідь робив,&nbsp; запропонував у першому читанні. Давайте спочатку у першому читанні проголосуємо. Коли буде підтримка&nbsp; після цього в цілому, я поставлю&nbsp; зразу на голосування.</p>
<p>Прошу, шановні колеги, визначитися щодо підтримки законопроекту (реєстраційний номер 4263а) про внесення змін до деяких законодавчих актів України щодо протидії інформаційній агресії іноземних держав – за основу. Прошу, шановні колеги, за основу&nbsp;&nbsp; 4263а. Прошу голосувати.</p>
<p>&nbsp;</p>
<p>13:54:30</p>
<p>За-195</p>
<p>Рішення не прийнято.</p>
<p>По фракціям, будь ласка. "Батьківщина" – 63, "регіони" – 0, 33 – "УДАР", 16 – "Економічний розвиток", ЗМС – 0, 22 – "Суверенна європейська Україна", 35 – "Свобода",&nbsp; позафракційні – 26.</p>
<p>Шановні колеги, у нас&nbsp; є ще один формат. Наступний закон іде, який ми можемо прийняти, він, фактично, регулює ті ж самі питання. І, може, ми тоді ті&nbsp; норми, які були в законі Томенка Миколи Володимировича, включимо і&nbsp; підтримаємо в законі народного депутата Княжицького. Я просив би, давайте коротко проінформуємо з тим, щоб можна було приймати рішення, 4297а –&nbsp; проект Закону про внесення змін до Закону України "Про телебачення і радіомовлення" щодо встановлення процедури тимчасового обмеження трансляції та ретрансляції на території України програм телерадіоорганізацій, які не підпадають під юрисдикцію України. Будь ласка, народний депутат Княжицький.</p>
<p>&nbsp;</p>
<p>13:55:25</p>
<p>КНЯЖИЦЬКИЙ М.Л.</p>
<p>Дякую. Отже, про що йде мова. Якщо ви слідкуєте за нашим інформаційним простором, то ви бачите, що вже зараз Міністерство внутрішніх справ спільно з Національною радою через рішення судів, фактично, припиняють мовлення в Україні каналів, які закликають до війни і поширюють міжнаціональну ворожнечу. Ці процеси вже йдуть. Нам важливо в законодавчому полі дати Національній раді права такі, які не дозволили б зловживати тією ситуацією, яка є в Україні.</p>
<p>Що пропонує конкретно мій законопроект? Ми конкретно пропонуємо, щоб Національна рада мала право на 30 днів до рішення суду своїм рішенням призупиняти мовлення телерадіопрограм, які закликають до національної ворожнечі, до повалення конституційного ладу, пропагують війну і національну нетерпимість тощо.</p>
<p>Але це не всі телерадіопрограми, а лише ті, які походять з країн, які не підписали європейську конвенцію про транскордонне мовлення. Це не стосується українських каналів. Це дуже важливо порівняно з попереднім законопроектом, бо цей законопроект захищає українські канали.</p>
<p>Що відбувається після того, як Національна рада отримає таке право? Фактично, Національна рада після цього має право звернутися до суду для того, щоб далі той законопроект, який ми мали прийняти Миколи Томенка міг ступити в&nbsp; силу і міг абсолютно нормально діяти. Нормативно врегульовує цей законопроект механізм обмеження ретрансляції таких програм, у тому числі, можливість звернення до регуляторного органу України, під юрисдикцію якої потрапляє ця програма.</p>
<p>Цей законопроект абсолютно відповідає Європейській конвенції про транскордонне мовлення. Прийнявши цей законопроект, як я вже говорив, ми, з одного боку, захистимо український інформаційний простір, з іншого, дамо можливість Національній раді ефективно діяти.</p>
<p>І ще одне, британський регулятор Ofcom так само як німецький, польський регулятор, так саме як і балтійські регулятори мають право своїми рішеннями (і вони це роблять), призупиняти до рішення суду будь-які програми, які не лише закликають до…</p>
<p>&nbsp;</p>
<p>ГОЛОВУЮЧИЙ. Будь ласка, завершуйте.</p>
<p>&nbsp;</p>
<p>КНЯЖИЦЬКИЙ М.Л. А, наприклад, шкодять суспільній моралі. Закликаю вас проголосувати за цей законопроект в цілому, за основу і в цілому. Він повністю підтриманий Комітетом з питань свободи слова та засобів масової інформації. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, співдоповідь голови Комітету з питань свободи слова та інформації Томенко Миколі Володимировичу.</p>
<p>&nbsp;</p>
<p>13:57:57</p>
<p>ТОМЕНКО М.В.</p>
<p>Шановні колеги, комітет підтримує і даний законопроект, оскільки ідеться про механізм подібний до попереднього механізму, який я доповідав, який дає можливість оперативно реагувати на інформаційну війну проти України. Звичайно, я думаю, що ті люди, які не&nbsp; спілкувалися із людьми, які останні півроку жили в системі російського телебачення, очевидно, вони і не збиралися голосувати, або вони вважають, що руський мір Путіна… До речі, унікальна штука. Я останнім часом читаю і дивуюся. Бачите, уже Путін почав говорити, що іслам дуже близька для російського православ'я ідеологія. Тому що кадировці, які воюють проти українців, вони ж і проти християн воюють. Я не пам'ятаю в світовій історії ситуації, щоби виникла така історія, що Путін і російські, донецькі, луганські терористи запро……… чеченці, які принижують православ'я, принижують християнство і вбивають християн, і вони дякують Путіну і Кадирову за те, що ті допомагають їм "возрождать Донбасс". І це показує російське телебачення, принижених наших солдатів, коли проводять вони паради. І тут знаходяться люди, які називаються депутатами Верховної Ради України, і вони говорять, що, ну,&nbsp; в Іраці, напевне ж, там погана ситуація. Скільки ще інформаційно треба принизити нашу країну, щоби ви голосували за те, щоби такі канали не існували в українській державі?</p>
<p>Я сподіваюся, що, якщо ми тут не здатні це все зробити, то під час виборів все-таки українські громадяни проведуть &nbsp;зачистку тих людей, які тут не один рік служать Путіну, а мусять служити Україні. Прошу проголосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми обговорили попередній закон. Є необхідність обговорювати цей? Фактично це є закон, який регламентує ті ж самі питання, дає достатньо ефективний механізм реалізації тих задач, які стоять перед ним. Тому, шановні колеги, давайте захистимо інформаційний простір від пропаганди, ворожої українському суспільству, від інформаційної агресії, яку нав'язують нам зовні. Прохання, шановні колеги, сісти на свої робочі місця. Будь ласка, запросіть усіх. Будь ласка, давайте, це останнє голосування перед перервою.</p>
<p>Проект Закону про внесення змін до Закону України "Про телебачення і радіомовлення" (щодо встановлення процедури тимчасового обмеження трансляції та ретрансляції на території програм телерадіоорганізацій, які не підпадають під юрисдикцію України) 4297а. Пропозиція яка, Микола Володимирович, комітету, за основу і в цілому?&nbsp; за основу і в цілому. Прошу, шановні колеги, давайте проголосуємо. Ярославе, я прошу. Будь ласка, голосуємо.</p>
<p>&nbsp;</p>
<p>14:01:09</p>
<p>За-200</p>
<p>Рішення не прийнято.</p>
<p>По фракціям. 68 – "Батьківщина", зараз, 0 – Регіони, "УДАР" – 35, 15 – "Економічний розвиток", "За мир і стабільність" – 0, "Суверенна європейська Україна" – 21, 35 – "Свобода", позафракційні – 26.</p>
<p>Шановні колеги, я так бачу, багато рук підтримують прийняття цього закону. Давайте може після перерви повернемось до цього питання? Да, після перерви. Колеги, нема голосів зараз.</p>
<p>Колеги, я єдине вас інформую до оголошення перерви.</p>
<p>Законопроект 4245, щоб ми потім не витрачали час, це проект Закону про внесення змін до Податкового кодексу України (щодо оподаткування благодійної допомоги). Ми говорили завтра ми закон… Фактично до другого читання підготовлений Закон про внесення змін до Податкового кодексу (щодо деяких питань оподаткування благодійної допомоги). Ми сьогодні в другому читанні будемо його розглядати, це закон 4455. Він повністю фактично врегульовує ці питання. Тому прохання, щоб ми зняли і врахували це під час голосування у другому читанні за проект 4455а.</p>
<p>А зараз оголошується перерва до 16-ї години. Прошу, колеги, не запізнюватись, треба дуже багато&nbsp; ще прийняти рішень.</p>
<p>Шановні колеги! Я єдине звертаюсь, поки ще не всі розійшлися, до комітету, який очолює народний депутат Жванія Давид Важаєвич. До мене звернулися автори Закону про люстрацію і просять попросити комітет, щоб він спробував під час&nbsp; перерви розглянути це питання. Я прошу комітет розглянути і по готовності дати мені інформацію, коли цей закон буде готовий для того, щоб ми могли його заслухати у Верховній Раді. Прошу.</p>
<p>&nbsp;</p>
<p>&nbsp;</p>

