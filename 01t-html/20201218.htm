Стенограма пленарного засідання
18 грудня 2020

<p align=center>ЗАСІДАННЯ ДВАДЦЯТЬ ЧЕТВЕРТЕ</p>
<p align=center>Зал засідань Верховної Ради України</p>
<p align=center>18 грудня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:09:26</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації! Будь ласка, запросіть народних депутатів до зали для реєстрації.</p>
<p>Поки збираються колеги, в мене прохання: підійдіть до трибуни керівники депутатських фракцій та груп. Є одне питання, його необхідно обговорити.</p>
<p>Шановні колеги, будь ласка, підготуйтесь до реєстрації. Готові реєструватись? Необхідно нагадувати, як відбувається реєстрація, да? Якщо треба, то реєстрація відбувається шляхом натискання кнопки "за" перша зліва. Прошу реєструватись. Це та, що зелена.</p>
<p></p>
<p>10:13:30</p>
<p>В залі зареєстровано 170 народних депутатів України. Пленарне засідання Верховної Ради України оголошую відкритим.</p>
<p>Шановні колеги, у засіданні Верховної Ради України бере участь Прем'єр-міністр України Денис Анатолійович Шмигаль та члени Кабінету Міністрів України. Прошу привітати колег.</p>
<p>Шановні колеги, надійшла заява про реальну перерву на вимогу двох фракцій. Денис Анатолійович, шановні колеги, я вимушений вибачитись, але необхідно зараз буде провести таку перерву. Лише після цього зможемо повернутися до питання заслуховування "години запитань до Уряду".</p>
<p>Я не чую, я вас не чую.</p>
<p>Денис Анатолійович, колеги звертаються, якщо є можливість, також долучитися доцільно. Фракція "Європейська солідарність" і "Голос", я так розумію?</p>
<p>Оголошується перерва до 10:45. Прошу керівників депутатських фракцій та груп зібратися у моєму кабінеті.</p>
<p></p>
<p align=center><i>(Після перерви)</i></p>
<p></p>
<p>10:56:48</p>
<p>ГОЛОВУЮЧИЙ. Шановні колеги! Тільки що відбулася нарада з приводу дійсно… Галина Миколаївна, повертайтесь, там немає де голосувати.</p>
<p>Шановні колеги, запросіть народних депутатів до зали.</p>
<p>Шановні колеги! Хвилинку уваги, будь ласка. Шановні колеги, будь ласка, хвилинку уваги! Ярославе Івановичу, хвилинку уваги, можна?</p>
<p>Шановні колеги, відбулася нарада. Артуре Володимировичу, відбулася нарада представників усіх депутатських фракцій та груп. Разом з Прем'єр-міністром ми обговорювали ситуацію, яка, можливо, вчора мала місце. Про це вже багато написали в ЗМІ, про це говорять наші колеги саме з цього приводу вони брали перерву.</p>
<p>Я маю на увазі те явище, яке, на щастя, з одного боку стало винятком у стінах Верховної Ради України дев'ятого скликання, але воно іноді повертається. Це явище називається неперсональне голосування або "кнопкодавство". Я думаю, що відношення до цього засобу роботи народних депутатів України в усіх негативне. Але тим не менш, час від часу, така інформація з'являється у ЗМІ, а деякі факти у нас були на початку нашої роботи і ви це теж добре знаєте. Ми навіть прийняли Закон про відповідальність за неперсональне голосування, яке тягне за собою кримінальну відповідальність. Але сьогодні всі колеги говорять, що воно не працює. Тому домовилися ми про наступне.</p>
<p>Перше. В нас є регламентний комітет – я звертаюся, Сергій Віталійович, до вас, до Апарату, я впевнений, що він долучиться до цього процесу. До 15 січня (це не моя пропозиція, це спільна позиція всіх депутатських фракцій та груп, тому я сподіваюся, що і в комітеті вона буде саме такою) розробити зміни до законодавства, які б зробили більш жорстку відповідальність за неперсональне голосування, і в рамках збільшення кримінальної відповідальності, і в рамках збільшення штрафів за такі дії. Це необхідно зробити до 15 січня для того, щоб на початку нашої роботи, витримавши всі необхідні строки, ми змогли розглянути цей законопроект одним із перших після Нового року. <i>(Оплески)</i> Дякую.</p>
<p>Друге. Також всі фракції звернулися до мене з пропозицією встановити додаткові камери в залі, які б фіксували неперсональне голосування, яке, не дай Боже, буде відбуватися в залі.</p>
<p>Третє. <i>(Шум у залі)</i> Ні, там, де їх нема, наприклад, в ложах. Ні-ні, в ложах, наприклад. Я ж кажу, про що просять, а я це забезпечу. У всіх ложах.</p>
<p>Далі. <i>(Шум у залі)</i> Навіть там, де працює зелена кнопка – да.</p>
<p>Далі. Ще одна пропозиція, яку я підтримую, і з нею погодилися всі фракції. На початку роботи Верховної Ради України дев'ятого скликання працювала підготовча депутатська група, і ми чітко визначили, які місця виділені до якої фракції. В нас залишився резерв, тому що, на жаль, сьогодні ми маємо тимчасово окуповані території Донбасу і Криму, і не всі наші можливі колеги можуть обиратися там. Тому нас трохи менше, ніж передбачає Конституція. Тому в нас залишилися вільні місця, які були названі як резервні, але вони вже стали не резервними, а постійними для тих чи інших народних депутатів. Тому ми повертаємося до того розташування депутатських фракцій та груп, яке було під час розподілу місць між фракціями та групами на початку нашої роботи. Всі інші місця для голосування будуть відключені від системи "Рада". <i>(Оплески)</i> Дякую.</p>
<p>Я сподіваюсь, я всі наші пропозиції висловив, шановні колеги? І ще одна позиція, ні... <i>(Шум у залі)</i> Я вас не чую, по-перше. По-друге, я не договорив, Інна Романівна.</p>
<p>Я звертаюся до комітету. Надійшла заява від двох фракцій, вона буде розписана і направлена на комітет. На найближчому засіданні комітету, яке відбудеться згідно графіку, розглянути ситуацію, яка, можливо, мала місце щодо одного з голосувань вчора, всі його знають, всі про нього чули і вивчити цю ситуацію на регламентному комітеті. Всі матеріали, які до мене надійдуть, я розпишу на профільний комітет. Все? Тепер все. Дякую.</p>
<p>Переходимо до нашої роботи. Шановні колеги, до слова запрошується Прем'єр-міністр України Денис Анатолійович Шмигаль.</p>
<p>Денис Анатолійович, вибачте, одну хвилинку. Перерва із заміною на виступ? Будь ласка.</p>
<p></p>
<p>11:06:15</p>
<p>ЯКИМЕНКО П.В.</p>
<p>Усім доброго дня! Шановні народні депутати, ви всі знаєте, що вчора не стало нашого мера міста Харкова Геннадія Кернеса. Це непоправна утрата для всієї України. Але для нас, харків'ян, це особлива втрата, бо з ним пішла ціла епоха нашого міста. Харків до Геннадія Адольфовича – це два різних міста: до і після. Своєю наполегливою професійною роботою він зробив Харків європейським та успішним містом. Але найголовніше, що саме завдяки Геннадію Адольфовичу харків'яни так люблять своє місто і пишаються ним.</p>
<p>Ми назавжди запам'ятаємо Геннадія Адольфовича як того, хто працював для міста і його жителів, викладався на повну і зміг зробити Харків кращим. Пропоную вшанувати пам'ять хвилиною мовчання.</p>
<p><i>(Хвилина мовчання)</i></p>
<p><b> </b></p>
<p>ГОЛОВУЮЧИЙ. До слова запрошується Прем’єр-міністр України Денис Анатолійович Шмигаль.</p>
<p></p>
<p>11:07:26</p>
<p>ШМИГАЛЬ Д.А.</p>
<p>Доброго дня, шановні народні депутати, шановний пане головуючий, шановні українці! Криза 2020 року, пов'язана з пандемією коронавірусу, стала однією з найбільших за історію людства за останні 100 років. 75 мільйонів людей в усьому світі захворіли на COVID-19, майже 1 мільйон 700 тисяч людей, на жаль, померли в світі. В Україні загальна кількість виявлених випадків до кінця року сягне позначки в 1 мільйон людей.</p>
<p>Сьогодні уряд має комплексне бачення щодо протидії пандемії від антикризових кроків тут і зараз до чітких планів на найближчі місяці і найближчі роки. Які кроки ми плануємо робити в найближчі декілька тижнів і місяців.</p>
<p>Перше – це запровадження оптимальної моделі посиленого карантину. Друге – це збільшення кількості тестувань. Третє – це безкоштовна вакцинація критично важливих соціальних груп населення. Я детальніше повернуся до цього плану.</p>
<p>Четвертим ще одним дуже важливим рішенням, над яким ми працюємо вже декілька місяців, є удосконалення системи нагляду на предмет дотримання контактними особами правил самоізоляції.</p>
<p>І подальший фронт роботи – це посилення спроможності медичної системи, яким ми займаємося безперервно.</p>
<p>Стосовно питань вакцинації. Міністерство охорони здоров'я розробило Національний план вакцинації, який зараз обговорюється на рівні уряду. Так, вже наступного тижня цей план буде затверджений.</p>
<p>Варто зазначити, що робота по підготовці кампанії по вакцинації від COVID-19 розпочалась ще з вересня цього року на базі державної установи "Центр громадського здоров'я МОЗ України" було зібрано робочу експертну групу, куди увійшли українські лікарі та експерти, представники бюро Всесвітньої організації охорони здоров'я в Україні, ЮНІСЕФ тощо.</p>
<p>Попередньо можу озвучити наступні деталі Національного плану вакцинації, який містить комплексні заходи та рекомендації і критерії, а також містить чіткі завдання.</p>
<p>Отже, основним завданням плану вакцинації є охоплення вакцинацією проти COVID-19 50 відсотків населення України, це є майже 21 мільйон людей. Враховуючи те, що закупівлю вакцин неможливо виконати одразу для всіх громадян, постає необхідність визначення пріоритетних груп населення, які мають отримати вакцинацію в першу чергу.</p>
<p>На основі рекомендацій Всесвітньої організації охорони здоров'я, попередньої рамкової програми щодо справедливого розподілу вакцини від COVID-19 та інших експертних груп виокремлю низку пріоритетних груп для вакцинації від COVID-19. Це медичні працівники, включаючи осіб, які беруть безпосередню участь у заходах протидії епідемії COVID-19; військовослужбовці, які беруть участь в операції Об'єднаних сил; працівники соціальної сфери, включаючи соціальних працівників, особи, які проживають в закладах з надання довгострокового догляду та підтримки, та персонал таких закладів; працівники критично важливих структур державної безпеки, включаючи ДСНС, Національну поліцію, Нацгвардію, військовослужбовців Збройних Сил України, МВС; вчителі та інші працівники сфери освіти; люди похилого віку (60 років і старше), які знаходяться у групах ризику. Варто зауважити, що серед відповідних груп також є поетапність розгортання вакцинації в залежності від кількості отриманих вакцин.</p>
<p>Наступне питання, яке турбує суспільство та народних депутатів, зокрема, – це способи організації кампанії з вакцинації. Вакцинацію планується проводити на базі існуючих кабінетів щеплень, за інформацією профільного міністерства, станом на грудень цього року в Україні їх нараховується більше 11 тисяч. Що стосується інших шляхів для проведення щеплень, передбачається створення мобільних бригад, а також залучення мережі сімейних лікарів, через яких відбуватиметься щеплення.</p>
<p>Найголовніше питання – джерела отримання вакцини. Перші вакцини очікуються вже в лютому. Для цього уряд веде перемовини в двох напрямках: безпосередньо з виробниками вакцин та з керівництвом держав, де такі вакцини будуть вироблятись або вже законтрактовані.</p>
<p>У березні очікується перша партія з 8 мільйонів доз вакцин для 4 мільйонів українців в рамках ініціативи "Ковакс". Кошти на закупівлю закладено в держбюджет. Дякую, шановні народні депутати, ви проголосували за створення відповідного спеціального фонду. В наступному році цей спецфонд буде використовуватись, власне, для закупівлі і забезпечення вакцинування українців.</p>
<p>Дякую за вашу увагу. Готовий відповісти на запитання. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання від депутатських фракцій та груп.</p>
<p>Колтунович Олександр Сергійович.</p>
<p></p>
<p>11:12:54</p>
<p>КОЛТУНОВИЧ О.С.</p>
<p>Дякую. Шановний пане Прем’єр-міністр, буде два запитання.</p>
<p>Перше – що стосується рекордного запозичення, залучення коштів на аукціонах з облігацій внутрішньої державної позики для покриття дефіциту державного бюджету. Сума більше 51 мільярда гривень із дохідністю від 10 до 12 відсотків. Я розумію, що у вас дефіцит за 11 місяців 111 мільярдів гривень. Але чи не вважаєте ви, що таке бездарне тупе залучення кредитів і взагалі-то заробляння на національній економіці – це злочинні речі? Це перше. І як ви будете це вирішувати?</p>
<p>А друге питання. Ми отримали платіжки, де ціна на газ – 8,8 плюс тариф на доставку. Це десь в середньому 9 тисяч 700 тисяч по країні. Як ви це пояснюєте, якщо митна вартість газу імпортного скоротилась з 339 до 182 доларів? Чому ми, коли маємо падіння імпортного газу, я вже не кажу про газ власного видобутку, який дешевший, чому у нас зростає ціна на газ?</p>
<p>Дякую.</p>
<p></p>
<p>11:14:03</p>
<p>ШМИГАЛЬ Д.А.</p>
<p>Дякую. Отже, стосовно позик. Дійсно Міністерство фінансів проробило і проробляє колосальну роботу щодо співпраці з інвесторами як внутрішніми, так і зовнішніми. І в межах закладеного бюджетом дефіциту, не більше, а, власне, на покриття тих витрат, які заплановані бюджетом, зокрема і захищених статей, працюють працівники і спеціалісти Міністерства фінансів, відбувається залучення коштів як на зовнішніх ринках, так і на внутрішніх.</p>
<p>Позаминулого тижня понад 600 мільйонів доларів було залучено під 6,2 відсотка на 4 роки, рекордне запозичення під надзвичайно низький відсоток. Цього тижня у вівторок на внутрішньому ринку, але зокрема за участі іноземних інвесторів, яким Україна стає більш цікавою і привабливою сьогодні, і це дуже добрий показник, було залучено дійсно рекордну кількість – 51 мільярд гривень. Що дозволяє нам спокійно завершувати цей рік, виконувати соціальні зобов'язання перед людьми, пенсіонерами, виплачувати відповідні заробітні плати в соціальній сфері, а також закривати всі зобов'язання по капітальних вкладеннях.</p>
<p>Щодо ціни на газ. Наскільки ви знаєте, з цього року ціни на газ перейшли в ринкові, постачання газу відноситься до ринкових відносин. Кожен споживач в Україні сьогодні має право вибирати і повідомлю вам, що ціна НАК "Нафтогаз", державної компанії, на 2 і більше тисяч гривень менша ніж ціна постачання, наприклад, відповідних обленерго. Тому, будь ласка, закликаю людей аналізувати, дивитися, де… Сьогодні ціни на газ є ринковими, вони є різними і закликаю укладати контракти з державною компанією, яка дійсно продає газ по дешевших, значно дешевших цінах ніж він продається сьогодні на комерційному ринку.</p>
<p>Дякую.</p>
<p></p>
<p>ГОЛОВУЮЧИЙ. Качура Олександр Анатолійович.</p>
<p></p>
<p>11:16:01</p>
<p>КАЧУРА О.А.</p>
<p>Олександр Качура, фракція "Слуга народу". Шановний пане Прем’єр-міністр, про вакцини питання. Що там з вакциною українського виробництва? Тому що, пам'ятаєте, на шпальтах всіх у нас видань було, що Україна розробляє вакцину. Що з цією вакциною?</p>
<p>І друге питання. Чи є якась стратегія і план масового вакцинування українського населення? І чи є програма безкоштовного вакцинування для людей? Тому що є застереження, що вакцина або буде непідйомна, в країні, в якій 1 тисяча 600 гривень пенсія, вона буде коштувати значно більше, або ми отримаємо тоді вакцину, коли буде вже весь світ вакцинований, і ми отримаємо його в останню чергу.</p>
<p>Дякую.</p>
<p></p>
<p>11:16:48</p>
<p>ШМИГАЛЬ Д.А.</p>
<p>Дякую, пане Олександр.</p>
<p>Я, власне, у своїй промові дуже чітко окреслив і озвучив детальний план щодо вакцинування і перелік людей, які будуть вакцинуватись, озвучив, починаючи з медичних працівників, включаючи осіб, які беруть участь безпосередньо в заходах протидії епідемії, військовослужбовці, які беруть участь в операції Об'єднаних сил, і далі перелік відповідний в національному плані прописаний.</p>
<p>Щодо забезпечення вакцинування і основних завдань, завдань Плану вакцинації населення України в наступному році, я також це озвучив. З лютого місяця ми плануємо починати вакцинування лікарів, в подальшому, вже з березня місяця перший мільйон доз за глобальною ініціативою "Ковакс", за якою ми отримаємо 8 мільйонів доз вакцини, починає діяти. Нам потрібно орієнтовно 21 мільйон доз, щоб провакцинувати 50 відсотків населення. Тобто всі ці речі озвучені, в плані прописані і наступного тижня будуть відповідно затверджені і оприлюднені.</p>
<p>Стосовно... Тобто всі ці речі є, ми їх оприлюднимо.</p>
<p></p>
<p><a name=_GoBack></a>ГОЛОВУЮЧИЙ. Не перебивайте, будь ласка.</p>
<p></p>
<p>ШМИГАЛЬ Д.А. Україна отримає вакцини не пізніше ніж їх отримає Європа. Доступ до вакцин – це добровільна справа, вона буде паралельно проходити план вакцинування безкоштовний, за рахунок держави тих груп, які визначені, в тому числі за рекомендаціями Всесвітньої організації охорони здоров'я. Також паралельно це буде комерційний продукт, який кожен бажаючий зможе купити і отримати це щеплення у відповідних кабінетах або у відповідно облаштованій інфраструктурі.</p>
<p>Стосовно української вакцини, попрошу міністра охорони здоров'я дати відповідь на дане запитання від народного депутата.</p>
<p></p>
<p>11:18:35</p>
<p>СТЕПАНОВ М.В.</p>
<p>Дякую. Те, що стосується кандидата на вакцину, бо це не вакцина, це кандидат на вакцину. Ви знаєте, що ми пройшли, відповідно були пройдені доклінічні випробування, зараз триває процес щодо початку клінічних випробувань. Була обрана відповідна база, виробнича база, де повинні зробити, виробити цю вакцину до початку проходження клінічних випробувань. Це одне з українських фармпідприємств.</p>
<p>Тому що для початку треба виготовити не менше ніж 100 тисяч доз вакцини. Тому там триває процес. Але цей процес неможливо завершити за один місяць. Там все рухається вперед для того, щоб Україна відновила вакциновиробництво те, що було знищено на території нашої країни за останні 29 років повністю.</p>
<p></p>
<p>ГОЛОВУЮЧИЙ. Фріз Ірина Василівна.</p>
<p></p>
<p>11:19:25</p>
<p>ФРІЗ І.В.</p>
<p>Прошу передати слово Володимиру В'ятровичу.</p>
<p></p>
<p>ГОЛОВУЮЧИЙ. Вибачте? В'ятрович Володимир Михайлович.</p>
<p></p>
<p>11:19:32</p>
<p>В’ЯТРОВИЧ В.М.</p>
<p>Володимир В'ятрович, "Європейська солідарність". Шановний пане Прем'єр-міністре, людина, яка отримала наукове звання через інтелектуальну крадіжку, тобто плагіат, людина, яка стала міністром через інше порушення закону – кнопкодавство. Чи комфортно вам працювати з такою людиною в уряді? І які ще правопорушення потрібні для того, щоб ви ініціювали відставку пана Шкарлета?</p>
<p>Дякую.</p>
<p></p>
<p>11:20:03</p>
<p>ШМИГАЛЬ Д.А.</p>
<p>Шановний пане В'ятрович, міністр призначений у відповідності до діючого законодавства, він зачитав присягу і згідно закону приступив до виконання своїх обов'язків. Якщо у вас є застереження, будь ласка, Україна – демократична держава, зверніться до судів, надайте докази, якщо у вас є докази для кримінального провадження, надайте рішення відповідні експертні або судові, ми їх будемо розглядати разом з вами, з регламентним комітетом, з Верховною Радою.</p>
<p>Дякую.</p>
<p></p>
<p>ГОЛОВУЮЧИЙ. Бобровська Соломія Анатоліївна.</p>
<p></p>
<p>11:20:37</p>
<p>БОБРОВСЬКА С.А.</p>
<p>Прошу передати слово Інні Совсун.</p>
<p></p>
<p>ГОЛОВУЮЧИЙ. Совсун Інна Романівна.</p>
<p></p>
<p>11:20:43</p>
<p>СОВСУН І.Р.</p>
<p>Інна Совсун, фракція "Голос". Пане Прем'єр-міністре, вчора ми бачили, як людина, яка украла дисертацію, украла посаду міністра освіти і науки України, руками ОПЗЖ ганебно украла посаду. Я не знаю, як я як викладачка після цього маю прийти до своїх студентів і сказати, що красти – це погано.</p>
<p>До вас у мене є одне питання, Прем'єр-міністре, так або ні скажіть. Вам не соромно?</p>
<p></p>
<p>11:21:20</p>
<p>ШМИГАЛЬ Д.А.</p>
<p>У вас є докази тих звинувачень, які ви зараз з парламентського місця озвучуєте? Прошу їх надати. Якщо це рішення судів, які прийняті іменем України, будь ласка, надайте їх.</p>
<p>Якщо це ваші здогадки, то, будь ласка, зверніться до суду і надайте інформацію так, як цього вимагає законодавство України.</p>
<p>Дякую.</p>
<p></p>
<p>ГОЛОВУЮЧИЙ. Кучер Микола Іванович.</p>
<p></p>
<p>11:21:43</p>
<p>КУЧЕР М.І.</p>
<p>Шановний Денис Анатолійович, я хочу звернутися до вас по питанню наших військових. Я хочу сказати, що ви знаєте, що наші бригади, як мінімум, 6 місяців перебувають в зоні операції Об'єднаних сил, потім повертаються на 6 місяців в пункти постійної дислокації, де проживають десь місяців два – АТО-полігони.</p>
<p>Так от я хотів би поговорити про ті умови, в яких перебувають військові. Ось до мене багато разів звертались військові по питанню передачі їм майна, 59-й бригаді, яка постійно в зоні операції Об'єднаних сил, про передачу майна Вінницького національного університету – це бувший ліцей, який практично 3 роки стоїть, не використовується.</p>
<p>Я багато разів звертався до Міністерства освіти, до міністрів, до виконуючих міністрів, до заступників, до виконуючих заступників міністрів вирішити це питання. Ніхто, здається, не те що не може, просто не хочуть вирішувати ці питання.</p>
<p>Тому я звертаюсь до вас як до Прем'єр-міністра допомогти мені в цьому питанні. Тому що, коли приїжджає 59-а бригада з фронту, вони відразу…</p>
<p></p>
<p>11:22:55</p>
<p>ШМИГАЛЬ Д.А.</p>
<p>Зрозуміло. Дякую.</p>
<p>Я прийму ваше звернення як депутатське звернення. Ми його опрацюємо і надамо вам відповідну відповідь. Дякую.</p>
<p>Якщо ще є письмове звернення, буду вдячний. Дякую.</p>
<p></p>
<p>ГОЛОВУЮЧИЙ. Крулько Іван Іванович.</p>
<p></p>
<p>11:23:08</p>
<p>КРУЛЬКО І.І.</p>
<p>Іван Крулько, фракція "Батьківщина". Шановний пане Прем'єр-міністре, під час прийняття бюджету на 2021 рік з ініціативи фракції "Батьківщина" в структурі бюджету створений спеціальний фонд, який покликаний долати наслідки COVID, а також закупляти безкоштовні вакцини для населення та збільшувати заробітні плати медиків.</p>
<p>У зв'язку з цим прошу вас надати відповідь чітку з приводу того, яким чином буде наповнюватися цей спеціальний фонд для того, щоб закупляти безкоштовні вакцини для населення? Яким чином будуть і наскільки підвищені заробітні плати для медиків? Чи збережеться 300-відсоткова доплата для медиків, які працюють безпосередньо з COVID, а також для інших працівників?</p>
<p>І, крім того, прошу надати відповідь, наскільки Україна готова, оскільки ми заходимо в новий рік, до того, щоб ефективно долати наслідки COVID і люди мали можливість лікуватися, і були готові ліжко-місця?</p>
<p>Дякую.</p>
<p></p>
<p>11:24:18</p>
<p>ШМИГАЛЬ Д.А.</p>
<p>Дякую, за це питання, абсолютно актуальне. Я, по-перше, дякую за підтримку такої ініціативи народним депутатам. Цей спецфонд надзвичайно важливий інструмент для того, щоб ми могли протягом вже від закінчення цього року і протягом наступного року закуповувати необхідні вакцини та проводити необхідні заходи для вакцинування населення в Україні.</p>
<p>Шляхи його наповнення або джерела наповнення даного фонду їх є декілька, і зараз Міністерство фінансів напрацьовує ще цілий ряд джерел на наступний рік, зокрема, деякі з них зазначені зразу в "Перехідних положеннях" і за ініціативою народних депутатів, не буду зараз їх перераховувати, вони є в законі і будуть оприлюднені Міністерством фінансів.</p>
<p>Стосовно зростання заробітних плат медиків. Звичайно ж, на медицину закладено на 300 мільярдів більше ніж було минулого року і на 65 мільярдів більше ніж було поза минулого року. Це дає змогу спрямовувати більші кошти на підняття зарплат медичним працівників. Ми плануємо збереження у відповідних пакетах надання медичних послуг необхідної кількості грошей для здійснення 300-відсоткових доплат тим медикам, які борються безпосередньо з COVID у визначених з Міністерством охорони здоров'я лікарнях, які покликані, власне, боротися з COVID.</p>
<p>Дякую.</p>
<p></p>
<p>ГОЛОВУЮЧИЙ. Яценко Антон Володимирович.</p>
<p></p>
<p>11:25:49</p>
<p>ЯЦЕНКО А.В.</p>
<p>Передайте слово, будь ласка, Батенку Тарасу.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>11:25:54</p>
<p>БАТЕНКО Т.І.</p>
<p>Дякую. Колеги, по вакцинуванню. Нам важливо йти по вакцинуванню шляхом розвинутих країн, європейських країн, а не вакцинуватися, як комусь хочеться російським "Спутником V". Тому нам важливо, щоб кожен наш громадянин дочекався наступного року якісної вакцини.</p>
<p>Що я маю на увазі? Я маю на увазі, що зараз кожного дня потрапляє в лікарні близько трьох або понад три тисячі наших співвітчизників в лікарні, які потребують кисневих невідкладних масок. А питання забезпечення киснем у наших лікарнях – ну це, як авгієвими конюшнями.</p>
<p>Я це питання адресував міністру охорони здоров'я, який каже, що люди вмирали і вмирати будуть, якщо перефразовувати його слова, міністра охорони здоров'я.</p>
<p>Тому пане, Прем'єр-міністре, розберіться з цим питанням, по питанню забезпеченню киснем – це першочергове питання зараз для лікарень.</p>
<p>І, друге й останнє питання. В наступному році 30 років української незалежності. Питання створення музею українського війська на базі садиби Даховських, питання, яке адресують наші черкащани. Будь ласка, дайте… Гроші, на жаль, не передбачені в державному бюджеті, дайте відповідні доручення профільним міністерствам, щоб це питання зрушити з місця і закрити в наступному році.</p>
<p>Дякую.</p>
<p></p>
<p>11:27:01</p>
<p>ШМИГАЛЬ Д.А.</p>
<p>Дякую. Стосовно вакцинування – ми одночасно будемо рухатись так, як рухається Європа, так як рухається цивілізований світ. Цього тижня ми мали зустріч з європейським директором Всесвітньої організації охорони здоров'я, обговорювали, власне, це питання, і наслідком є розробка Національного плану вакцинації. Вчора ми мали предметну розмову з Прем'єр-міністром Польщі. І в принципі, кожного тижня ми спілкуємося, і на рівні Президента України, і на рівні Прем'єр-міністра України, з лідерами держав, координуємо наші дії. І, як я вже казав, з лютого місяця маємо намір розпочати вакцинування і в Україні.</p>
<p>Стосовно забезпеченості киснем. Якщо на сьогоднішній день кількість завантажених хворими на COVID ліжок в Україні зменшується з 28-27, на сьогоднішній день, трошки більше 26 тисяч ліжок, то кількість ліжок забезпечених киснем, на сьогодні складає понад 34 тисячі. І кожен тиждень ця кількість додається. Завдання і доручення Міністерству охорони здоров'я було до кінця року забезпечити 80 відсотків ліжко-місць, виділених під COVID, киснем. Це завдання виконується. І на рівні обласних адміністрацій виділені майже півтора мільярди гривень на цю ціль з державного бюджету, вони розподілені між лікарнями. На сьогоднішній день роботи продовжуються, і до кінця року, я впевнений, кількість ліжок з киснем буде значно більшою.</p>
<p>Стосовно вашої другої частини прохання – також фіксуємо її, як звернення і будуть дані відповідні доручення профільним міністерствам.</p>
<p>Дякую.</p>
<p></p>
<p>ГОЛОВУЮЧИЙ. Слово надається заступнику Голови Верховної Ради України Кондратюк Олені Костянтинівні.</p>
<p></p>
<p>11:28:49</p>
<p>КОНДРАТЮК О.К.</p>
<p>Пане Денисе, у мене питання. Я хочу повернутися все ж таки до питань вакцинації, тому що це насправді те питання, яке дуже зараз цікавить громадян України.</p>
<p>І я не хочу звертатися до прикладу провідних країн, там Сполучених Штатів Америки, Великобританії, Канади, які вже розпочали вакцинацію. Ви знаєте, що у Великій Британії вже провакциновано більше 150 тисяч громадян. Я можу звернутися тільки до наших сусідів, вашого колеги Матеуша Моравецького Прем'єр-міністра Польщі, який закупив 60 мільйонів доз вакцин від шести провідних компаній світових. Вісім тисяч пунктів вакцинації на 180 тисяч населення вже зараз розмежовано. Тобто зараз Польща безкоштовно починає вакцинувати з лютого місяця.</p>
<p>Скажіть, будь ласка, чи є у нас зараз запропоновані вже пункти таких вакцинацій? Коли точно із ким ви ведете переговори, про яку вакцину саме йде мова? Коли розпочнеться нарешті у нас період вакцинації, це лютий місяць, чи це березень, чи це травень місяць? Щоб просто люди могли розуміти, і вести цей нормальний діалог з людьми.</p>
<p>Дякую.</p>
<p></p>
<p>11:30:01</p>
<p>ШМИГАЛЬ Д.А.</p>
<p>Дякую.</p>
<p>Отже, стосовно вакцинації. Я вже казав, по-перше, що я з Прем'єр-міністром Польщі мав розмову буквально післявчора. Вакцинацію в Україні планується проводити на базі існуючих кабінетів щеплень.</p>
<p>За інформацією міністерства, я це також озвучував, станом на сьогодні в Україні їх нараховується більше 11 тисяч. Також будуть запропоновані інші шляхи розповсюдження вакцин, це і створення мобільних бригад, а також залучення мережі сімейних лікарів, через яких також будуть відбуватися щеплення, міністерство зараз над цим працює.</p>
<p>Стосовно джерел отримання вакцини. Два рівні. Ведемо перемовини на рівні керівників держав, а також ведемо перемовини з всіма виробниками вакцин, крім російської. Всі міжнародні виробники, звичайно, на сьогоднішній день, які мають ліцензовані вакцини, вже пройшли три рівні сертифікації і мають відповідні дозволи і ліцензії, з усіма цими виробниками міністр охорони здоров'я веде перемовини на рівні керівників цих підприємств.</p>
<p>Стосовно початку безкоштовної вакцинації. Я вже казав, так само як і в Польщі, ми з Прем'єр-міністром Польщі це обговорювали, ми плануємо перші партії вакцин отримати в лютому місяці, і безкоштовну вакцинацію лікарів, які, відповідно, працюють на передовій, борються з COVID, ми плануємо починати в лютому місяці.</p>
<p>Дякую.</p>
<p></p>
<p>ГОЛОВУЮЧИЙ. Дякую, Денисе Анатолійовичу.</p>
<p>Час для "години запитань до Уряду" вичерпаний. І зараз переходимо… Шановні колеги, ми домовлялися, що першим питанням буде розглянуто питання кадрового призначення і розгляд питання щодо кандидатури на посаду міністра у справах ветеранів України. Немає заперечень?</p>
<p>Відповідно до статті 83-ї, 85-ї, 114-ї Конституції України за пропозицією депутатської фракції політичної партії "Слуга народу", до складу якої входить більшість народних депутатів України від конституційного складу Верховної Ради України, і яка має право коаліції депутатських фракцій у Верховній Раді України, Прем'єр-міністр України Денис Анатолійович Шмигаль вніс до Верховної Ради подання про призначення Лапутіної Юлії Анатоліївни міністром у справах ветеранів України. Час розгляду такий самий, як і вчора. Немає заперечень?</p>
<p>Для представлення кандидата на посаду міністра у справах ветеранів України запрошується Денис Анатолійович Шмигаль.</p>
<p></p>
<p>11:32:54</p>
<p>ШМИГАЛЬ Д.А.</p>
<p>Шановні народні депутати, шановний пане головуючий! Відповідно до пункту 12 частини першої статті 85 та частини четвертої статті 114 Конституції України за пропозицією депутатської фракції політичної партії "Слуга народу", яка згідно з частиною десятою статті 83 Конституції України має право коаліції депутатських фракцій у Верховній Раді України дев'ятого скликання, вношу подання про призначення Лапутіної Юлії Анатоліївни міністром у справах ветеранів України.</p>
<p>Кандидатка має значний професійний досвід у сфері безпеки, національної оборони України, знає проблематику ветеранів не зі слів, а на практиці. Прошу підтримати та проголосувати за призначенням Лапутіної Юлії Анатоліївни міністром у справах ветеранів України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується кандидат на посаду міністра у справах ветеранів України Юлія Анатоліївна Лапутіна.</p>
<p></p>
<p>11:33:59</p>
<p>ЛАПУТІНА Ю.А.</p>
<p>Шановний пане Голово, шановний пане Прем'єр-міністр, шановні народні депутати! В Україні нараховується біля 400 тисяч учасників бойових дій. Це ті люди, хто пройшов війну на Донбасі, і це більше, ніж сумарна кількість військовослужбовців у Збройних Силах, Національної Гвардії, Держприкордонслужбі, СБУ, розвідці та бойових підрозділах. Фактично це наша друга армія, яка пройшла випробування, вмотивована і вміє воювати. Коли приходить звістка про втрати на фронті, ми всі розуміємо це як трагедію, проте коли іде інформація, що черговий ветеран втратив контроль через посттравматичний синдром і наклав на себе руки, хіба це не така ж трагедія? Точно така, бо це все втрати через війну. Наслідки цієї війни заважають людині повернутися нормально до роботи, до мирного життя.</p>
<p>Підтримка ветеранів – це досить непросте питання, з яким стикаються усі держави, що вели бойові дії: США, Великобританія, Хорватія, Ізраїль, інші. Навіть дуже багаті країни мають певні проблеми. Я добре пам'ятаю якою була армія в 14-му році, коли у квітні 2014 разом з бойовими товаришами входили до Краматорського аеропорту, який потім тримався в облозі. Скільки добровольців покинули мирне життя та прийшли до лав нашої армії, щоби захистити державу: фінансисти, юристи, представники менеджменту, артисти, співаки – всі пішли на фронт. І ми маємо їх підтримати. Ті люди, які пройшли війну... <i>(Оплески)</i> Ці люди, які пройшли війну, – це зовсім інші люди. Ці люди, які...</p>
<p>Це просто дуже сенситивне для мене питання. Адже я їх бачила, я з ними прожила багато, і багато тут присутніх також знають, що таке війна. <i>(Оплески)</i></p>
<p>Сьогодні як я бачу вирішення питання ветеранів? По-перше, це має бути системна державна робота, де поєднані зусилля парламенту, уряду, громадського сектору, ветеранських організацій і, звичайно, міністерств.</p>
<p>Я бачу декілька компонентів. Це, по-перше, плідна співпраця з комітетами у плані розробки законопроектів, їх запровадження і реалізації юридичних механізмів…</p>
<p></p>
<p>ГОЛОВУЮЧИЙ. Дякую, Юлія Анатоліївна.</p>
<p>Почекайте, зараз будуть запитання, у вас ще буде час відповісти народним депутатам України.</p>
<p>Будь ласка, запишіться на запитання до доповідача. 6 хвилин – регламент, до 6 хвилин. Запитання від народних депутатів.</p>
<p>Колтунович Олександр Сергійович.</p>
<p></p>
<p>11:37:41</p>
<p>КОЛТУНОВИЧ О.С.</p>
<p>Дякую.</p>
<p>Шановна пані доповідачко, я хотів би у вас запитати, зважаючи на те, що претендуєте на посаду міністра у справах ветеранів, щодо кількості ветеранів Великої Вітчизняної війни, афганців. Які будуть застосовані соціальні та економічні інструменти для підтримки цих категорій? Це перше.</p>
<p>А друге. Які програми розвитку і інші соціального характеру речі, можливо, списання заборгованості за комунальні послуги? Щось ще? Які інструменти плануються в підтримці ветеранів? Ну і наголошую на тому, що нас цікавить категорія ветеранів Великої Вітчизняної війни.</p>
<p>Дякую за відповідь.</p>
<p></p>
<p>11:38:23</p>
<p>ЛАПУТІНА Ю.А.</p>
<p>Шановні народні депутати, по-перше, я хочу сказати, що для того, щоб дуже фахово відповісти на ваше запитання, треба працювати в міністерстві. І я хочу вивчити це все досконало, і я думаю, що надам вам відповідь. Але я вважаю, що ветерани, які доклали зусиль на захист нашої держави, мають всі категорії ветеранів отримати належний, гідний захист.</p>
<p>Дякую.</p>
<p></p>
<p>ГОЛОВУЮЧИЙ. Качний Олександр Сталіноленович.</p>
<p></p>
<p>11:38:53</p>
<p>КАЧНИЙ О.С.</p>
<p>Прошу передати Колтуновичу Олександру слово.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>11:39:02</p>
<p>КОЛТУНОВИЧ О.С.</p>
<p>Дякую.</p>
<p>Я чому попросив повторно слово, тому що я не почув відповіді на ваше запитання. Ви ідете, претендуєте на посаду міністра. Вчора, коли ми заслуховували міністрів і пропонували: а) стратегію; друге, абсолютно чітке розуміння, навіть незважаючи на те, що ми за них не голосували, чи це міністр аграрної політики, чи це міністр освіти, є повне розуміння, є інституціональний підхід щодо врегулювання цього питання. І я повторюсь, чому я наголошував на ветеранах Великої Вітчизняної війни і афганцях, я не почув у вашій доповіді цього, я почув про учасників конфлікту на територіях окремих районів Донецької і Луганської областей. Тому не забудьте, будь ласка, у своїй діяльності і про ветеранів Великої Вітчизняної війни.</p>
<p>Я дякую.</p>
<p></p>
<p>11:39:51</p>
<p>ЛАПУТІНА Ю.А.</p>
<p>Дякую.</p>
<p>Але регламент досить стислий, я ще багато чого хотіла сказати. Якщо буде подальша співпраця, готова долучатися в комітетах і так далі до обговорення всіх цих питань.</p>
<p>Дякую.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p>Іонова Марія Миколаївна.</p>
<p></p>
<p>11:40:14</p>
<p>ІОНОВА М.М.</p>
<p>Доброго дня, пані Юлія! Ми вас дійсно надзвичайно шануємо, тому що знаємо вас з 2014 року, всі заслуги. Дякуємо вам за служіння народу України.</p>
<p>Ви знаєте, я хотіла би просто звернути вашу увагу на те, що, ви пам'ятаєте, коли створювалось Міністерство ветеранів, дійсно пані Ірина Фріз, вона і реєстр запровадила, і дуже багато програм впровадила, і, як ви вже говорите, була правильна комунікація і співпраця з ветеранськими організаціями, з громадським сектором, з міжнародниками. Порада: на жаль, попередній міністр не відстоював бюджет належний для Міністерства ветеранів. І ми будемо в межах своїх сил, парламенту, я впевнена, якраз і монобільшість нехай спробує, щоб вони допомагали в змінах до бюджету вашому міністерству. Але ми просимо не забути впровадити саме також церемоніал поховання військових і дуже багато тих ініціатив, які були запроваджені, але, на жаль, зараз призупинені. Прохання просто продовжувати, і ми будемо готові теж допомагати.</p>
<p>Дякую.</p>
<p></p>
<p>11:41:25</p>
<p>ЛАПУТІНА Ю.А.</p>
<p>Пані Марія, дуже вам дякую. Я вважаю, що питання церемоніалу і традицій, які вже склалися, є такі традиції військові, які вже склалися, і ми маємо їх інституціоналізувати на рівні держави. І ми будемо це робити обов'язково, бо це гідність і повага до наших героїв.</p>
<p>Інше питання – бюджету. На жаль, так, бюджет досить, я подивилась, невеликий. Я те, що від мене залежить, буду працювати, якщо можливо його змінити в плані збільшення, тому що провідні держави світу, які пройшли війну, значно більше коштів витрачають на ветеранів. І буду тільки рада, якщо ви будете сприяти цьому. Від мене те, що належне, все залежить, я зроблю.</p>
<p>Дякую.</p>
<p></p>
<p>ГОЛОВУЮЧИЙ. Совсун Інна Романівна.</p>
<p></p>
<p>11:42:12</p>
<p>СОВСУН І.Р.</p>
<p>Прошу передати слово Андрію Шараськіну.</p>
<p></p>
<p>ГОЛОВУЮЧИЙ. Шараськін Андрій Андрійович.</p>
<p></p>
<p>11:42:19</p>
<p>ШАРАСЬКІН А.А.</p>
<p>Дай Боже здоров'я. Андрій Шараськін, ветеран. Юлія, у мене таке запитання до вас і не одне. Ходять чутки, що будуть закривати вже роботу комісії по учасниках бойових дій по визнанню, по добровольцях. Це перше. Як ви це можете прокоментувати?</p>
<p>Друге. У 14-му році Україна і Президент України на весь світ закликав усіх з усіх куточків допомагати Україні. Ви знаєте, що відгукнулось дуже багато громадян різних країн, які приїхали до нас і воювали, і воюють до цього часу. Станом на зараз, мова йде про батальйон Шейха Мансура, їх залишилося всього 11 чоловік. Документи лежать у справах ветеранів. Зараз немає ні – поки що комісія перекладається з місяця на місяць – немає ні термінів остаточних. І так само є комісія, яка рекомендує по отриманню громадянства України, на яке вони претендують. Це друге запитання.</p>
<p></p>
<p>11:43:32</p>
<p>ЛАПУТІНА Ю.А.</p>
<p>Дякую за запитання. Я особисто знаю про участь представників наших дружніх партнерських країн, які допомагали Україні, і взагалі про участь їх у підтримці нас різним обладнанням і певними військовими речами. І те, що від мене залежить, я зроблю для того, щоб їм була надана належна…</p>
<p>Я просто, чесно кажучи, знаю, що ці питання обговорюються вже багато років, але рішення до цього часу немає. Якщо вдасться це опрацювати, давайте зберемося окремо і будемо це питання вирішувати. Бо коли світ підтримує нашу країну, і люди особисто своєю громадянською позицією, їм треба допомагати, і це зміцнює партнерство.</p>
<p>Дякую.</p>
<p></p>
<p>ГОЛОВУЮЧИЙ. Дякую вам. Будь ласка, сідайте.</p>
<p>До слова запрошується голова Комітету Верховної Ради України з питань соціальної політики та захисту прав ветеранів Галина Миколаївна Третьякова.</p>
<p></p>
<p>11:44:43</p>
<p>ТРЕТЬЯКОВА Г.М.</p>
<p>Шановний головуючий, шановні народні депутати, за дорученням Голови Верховної Ради України пана Разумкова Дмитра Олександровича від 17.12.2020 року комітет розглянув на своєму засіданні 17 грудня, протокол №58, Подання Прем’єр-міністра України Дениса Шмигаля від 16.12.2020 року про призначення Лапутіної Юлії Анатоліївни міністром у справах ветеранів України та вирішив рекомендувати Верховній Раді визначитися з порушеного питання шляхом голосування на засіданні Верховної Ради України.</p>
<p>Від себе хочу сказати, що це кандидат, душа і розум якої буде точно з ветеранською спільнотою. І моє особисте прохання – підтримати цю кандидатуру.</p>
<p>Дякую, шановні народні депутати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз виступи від депутатських фракцій та груп. Я пропоную все ж таки по 2 хвилини для того, щоб проголосувати до… Ми не проголосуємо до 12-ї, як домовлялися, тому і пропоную по 2 хвилини.</p>
<p>Будь ласка, запишіться по 2 хвилини від депутатських фракцій та груп. Виступи від депутатських фракцій та груп.</p>
<p>Євтушок Сергій Миколайович.</p>
<p>Цимбалюк Михайло Михайлович.</p>
<p><b> </b></p>
<p>11:46:16</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президіє, шановний пане Прем'єр-міністр, народні депутати! Насправді сама ситуація з Міністерством у справах ветеранів є непростою, але сам факт існування його – це позитивна річ.</p>
<p>На нашу думку, сьогодні налагоджується робота цієї інституції по захисту прав ветеранів. Але перед керівництвом і перед урядом в цілому, перед керівництвом міністерства стоїть непросте завдання. Хочу закцентувати декілька аспектів.</p>
<p>Перше. Не слід забувати, що велика частина обов'язків і функціоналу покладається на органи місцевої влади. Це забезпечення ветеранів житлом, земельними ділянками під будівництво, саме створення умов для пільгового проїзду транспортом і користування, і надання їм пільг по сплаті комунальних платежів. Через те, завдання міністерства – це вироблення політики, щоб ветерани, незалежно, де вони проживають і як до них відносяться органи місцевої влади, все-таки мали рівний доступ до цих пільг.</p>
<p>Наступна річ. Непроста ситуація склалася з функціонуванням самих госпіталів ветеранів війни. І у нас на тимчасовій комісії, яку очолює Яна Зінкевич, ми обговорювали і вдалося призупинити систему реформування цих госпіталів. Слід, щоб міністерство відстояло і щоб ці госпіталі не тільки лікували, але реабілітували тих воїнів, які повертаються із зони АТО.</p>
<p>І хочу ще підкреслити одну річ. Є Закон про підвищення пенсій військовослужбовцям, ветеранам війни. Слід, щоб міністерство відігравало роль.</p>
<p>І на завершення. Одягайте військову форму...</p>
<p></p>
<p>ГОЛОВУЮЧИЙ. Мороз.</p>
<p></p>
<p>11:48:33</p>
<p>МОРОЗ В.В.</p>
<p>Будь ласка, передайте слово Колтуновичу Олександру Сергійовичу.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>11:48:51</p>
<p>КОЛТУНОВИЧ О.С.</p>
<p>Колтунович, "Опозиційна платформа – За життя". Шановний пане Голово, шановні колеги! Незважаючи на те, що ми сьогодні розглядаємо питання по міністру ветеранів, але тут якраз найважливішим є соціально-економічний аспект підтримки ветеранів.</p>
<p>Чому задавалися і формулюватися мною саме ці питання? Тому що ми вивчали міжнародну практику, ми дивились, які є взагалі заходи і пріоритети щодо підтримки ветеранів.</p>
<p>А це перше, наприклад, якою буде компенсацію за догляд? Це раз.</p>
<p>Друге. Яким буде обсяг грошової допомоги щорічної, яка йде до пенсії? Так само і розмір пенсії, який буде в подальшому розглядатися.</p>
<p>Ще один дуже важливий момент, який ми не почули. Яким буде взагалі бюджет Міністерства ветеранів для виконання всіх цих програм?</p>
<p>Ще один важливий момент, про що ми сьогодні не почули. Яким буде питання, якщо ми його назвемо не іпотечного кредитування, то забезпечення житлом? Адже це люди не просто ветерани, є і сім'ї, які втратили своїх близьких, і так далі.</p>
<p>Це все ті кроки, які мають економіко-соціальну природу. І тому з цієї точки зору якраз, ми з колегами тут постійно це обговорюємо, це економічні і соціальні аспекти.</p>
<p>І на наш погляд, у першу чергу ми маємо вас, наприклад, заслухати в короткостроковій перспективі і почути від вас показники, якими будуть заходи з підтримки ветеранів по кожному з напрямків, у тому числі чи в першу чергу ветеранів Великої Вітчизняної війни так, як це люди вже похилого віку, люди, які потребують тих категорій, про які я казав: компенсацію по догляду, щомісячні виплати і багато інших речей.</p>
<p>Ми, безумовно, не будемо підтримувати зараз вашу кандидатуру, але ми чекаємо не особистість, а чіткий план підтримки сьогодні ветеранів, в тому числі в першу чергу Великої Вітчизняної війни.</p>
<p>Дякую за увагу.</p>
<p></p>
<p>ГОЛОВУЮЧИЙ. Мокан Василь Іванович.</p>
<p></p>
<p>11:50:50</p>
<p>МОКАН В.І.</p>
<p>Колеги, я довго говорити не буду. Хочу, по-перше, сказати, що кандидатуру, яку ми сьогодні розглядаємо, – це людина, фахівець своєї справи. Пані Юлія – людина, яка має конкретні заслуги перед державою.</p>
<p>Я хочу закликати весь зал, всі фракції і групи, давайте дружньо і колективно підтримаємо сьогоднішнє правильне і дуже стратегічне кадрове призначення.</p>
<p>Дякую.</p>
<p></p>
<p>ГОЛОВУЮЧИЙ. Бакунець Павло Андрійович.</p>
<p></p>
<p>11:51:25</p>
<p>БАКУНЕЦЬ П.А.</p>
<p>Шановний пане Голово, шановний пане Прем'єр-міністр, шановні народні депутати! Павло Бакунець, Львівщина, депутатська група "Довіра". Шановні колеги, у нас немає часу для того, аби чекати на вирішення гострих питань наших з вами захисників, воїнів, військовослужбовців. Війна в нашій країні продовжується вже шостий рік. І в нас до вас, шановна кандидат на посаду міністра, є кілька вимог.</p>
<p>Найперше – це однозначно соціальна підтримка наших захисників і їх родин, це виплата пенсій для наших військовослужбовців, це створення реабілітаційних центрів для наших людей, котрі повертаються зі сходу з війни з агресором. Наприклад, на Львівщині є санаторій "Шкло", який занепадає, його можна перетворити для того, аби там відбувалась реабілітація наших захисників.</p>
<p>Друге – це однозначно забезпечення стабільного медичного пакету.</p>
<p>І третє, дуже важливе, – це житло. Житло для сімей наших героїв, котрі борються на сході, а їхні сім'ї поневіряються по маленьких кімнатках різних військових гуртожитків по цілій країні. І потрібно подбати за те, аби багато казарм як, наприклад, казарма у військовому містечку легендарної 24-ї бригади була перетворена на будівлю сімейного типу і наші військові з їхніми сім'ями мали можливість достойного, гарного проживання. Думаю, що також нам треба говорити про електрифікацію кварталів забудови для учасників АТО, про надання земельних ділянок учасникам АТО як в Новояворівську і в інших містах нашої країни.</p>
<p>Бажаю вам плідної праці на вашій посаді. Надіємось, ми разом вирішимо багато питань для наших захисників.</p>
<p>Дякую.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p><b> </b></p>
<p>11:53:41</p>
<p>БАТЕНКО Т.І.</p>
<p>Шановні колеги, перше, що я хочу сказати, це те, що ми категорично засуджуємо будь-які випадки кнопкодавства, які мають місце в українському парламенті. На жаль, це стало традицією для всіх парламентів України попередніх скликань і ми не хочемо, щоб ця традиція тривала в той чи інший спосіб. Тому ми підтримуємо будь-які ініціативи, які озвучуються тут в залі, і самі готові свої висувати ініціативи, щоб після свят, після Різдва Христового, ми напрацювали таку систему законодавства, які були б точно стримуючим фактором і кримінальною відповідальністю за факти кнопкодавства в цій сесійній залі. Це перше.</p>
<p>Друге, ми бачимо як голосує монобільшість за тих чи інших міністрів, ми це вчора побачили.</p>
<p>Друзі, хто з нас несе відповідальність, ми чи ви? Ви ж монобільшість, ви ж коаліція, де ваші голоси, за одного, другого, третього міністра і так далі? Тому коли нам просити щось міністра, то ви чекаєте, тому що ви є не учасники коаліції, а коли дати голоси, то звичайно, ми чекаємо відкритими руками. Тому я хочу, щоб ми це пам'ятали і пам'ятав Прем'єр-міністр, і кожен міністр, якого ми підтримуємо в цій сесійній залі.</p>
<p>І третє. Ми з великою повагою ставимося до Юлії Анатоліївни Лапутіної. Я хочу сказати, що це одне з важливих міністерств. Я хочу, щоб Юлія Анатоліївна, слухаючи депутатів, розділяла ці поняття, що у нас є різні ветерани. У нас є ветерани Другої Світової війни, у нас є ветерани радянсько-німецької війни, а не Великої Вітчизняної війни. І давайте відмовлятися від цих сталінських кліше, які досі лунають в цій сесійній залі.</p>
<p>Я ставлюся з повагою до Юлії Анатоліївни як бойового генерала-контррозвідника, яка знає не на слуху, що таке війна, яка реально її пройшла, і сім'я її пройшла. І достатньо лише того факту, щоб вся наша депутатська фракція і цей сесійний зал, з поваги до цього бойового генерала, проголосували за неї. Честь вам і хвала!</p>
<p>Дякую.</p>
<p></p>
<p>ГОЛОВУЮЧИЙ. Бондар.</p>
<p>Геращенко? Геращенко Ірина Володимирівна.</p>
<p></p>
<p>11:55:53</p>
<p>ГЕРАЩЕНКО І.В.</p>
<p>Шановні українці, безумовно, Юлія Лапутіна – це одна з найкращих кандидатур на посаду міністра ветеранів.</p>
<p>Жінка-генерал, жінка, яка особисто пройшла війну. На жаль, пані Юлія йде не в ту команду – команду, для якої питання обороноздатності країни, питання ветеранів не є першочерговим, і ось за це болить.</p>
<p>Ви знаєте, шановна пані Юлія, ви абсолютно правильно сказали, що має бути дуже тісна співпраця профільного міністерства з профільним комітетом. Проблема в тому, що цей парламент "вбив" профільне Міністерство з питань ветеранів – тут такого просто не існує.</p>
<p>Але ми, як опозиційна фракція, яка усвідомлює, що питання безпеки і оборони, захисту армії і ветеранів є першопріоритетним для країни – тут будемо готові завжди вам підставити плече.</p>
<p>Ви знаєте, пані Юлія, це ганьба, насправді, що сьогодні ветеранів і волонтерів судять. І відбувається, наприклад, справа Riffmastera, в якого підозрюють зараз інфікованість на COVID, і до нього навіть не допускають лікарів. А профільний міністр і його служба ніколи не були навіть на цих судах.</p>
<p>Ви знаєте, що скоротила ця влада програми протезування для наших воїнів. Ви знаєте, що немає чіткої координації зусиль профільних міністерств: оборони, соціальної політики, Міністерства у справах ветеранів для вирішення проблем військових госпіталів, працевлаштування ветеранів їх реінтеграція.</p>
<p>Мені болить, що цей парламент заблокував прийняття в другому читанні Закон про статус політв'язнів, заручників і військовополонених. І, сьогодні, коли заблоковано питання звільнення, не можуть навіть допомогти їх родинам.</p>
<p>Пані Юлія, наше плече, наша підтримка завжди з вами. Ми не можемо взяти на себе відповідальність за уряд Зеленського, а це колективний уряд. Але ми готові співпрацювати з вами для того, щоб коли вам там будуть ставити палки в колеса, ми як опозиція прийдемо на захист і міністра, і ветеранів, і того спільного шляху по захисту….</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Кіра Рудик, фракція "Голос", будь ласка.</p>
<p>Будь ласка, фракція "Голос".</p>
<p></p>
<p>11:58:26</p>
<p>КОСТЕНКО Р.В.</p>
<p>Шановні колеги, ми пам'ятаємо, як створювалося це міністерство. Воно взагалі задумувалось, як ще один елемент, який буде доповнювати сектор безпеки і оборони.</p>
<p>А що ми отримали? Отримали ще одне недофінансоване міністерство для соціального захисту, міністерство, яке профінансовано найменше з усіх міністерств.</p>
<p>Тому ми відразу показуємо те, як ми ставимося до своїх ветеранів. Ми міняємо міністрів кожні півроку. І що це нам дає? Це дає те, що людина, яка прийшла, тільки ознайомилась, привела своїх заступників і зразу її міняють. Потім приходить нова, ні в чому не розібравшись.</p>
<p>Пані Юлія у вас зараз буде основна задача – це в умовах малого фінансування забезпечувати наших ветеранів.</p>
<p>Тому, колеги, в першу чергу, коли ми говоримо про ветеранів, нам потрібно забезпечити належне фінансування і належний догляд за нашими ветеранами, не тільки за ветеранами АТО, а взагалі за ветеранами всіх війн, які у нас проживають на території.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Шановні колеги, переходимо до голосування. Будь ласка, щоб ми встигли до перерви, підготуйтесь до голосування.</p>
<p>Запросіть, будь ласка, народних депутатів до зали. Підготуйтесь до голосування. Пару камер? Ну, якщо ви просите, ми прямо над вами поставимо. За ваш рахунок. Готові?</p>
<p>Відповідно до статті 85, 114 Конституції України ставлю на голосування пропозицію про призначення Лапутіної Юлії Анатоліївни міністром у справах ветеранів України.</p>
<p>Всі готові голосувати? Готові?</p>
<p>Прошу підтримати та проголосувати.</p>
<p></p>
<p>12:01:15</p>
<p>За-248</p>
<p>Рішення прийнято. <i>(Оплески)</i> Вітаю, пані міністр.</p>
<p>Прошу профільний комітет разом з Апаратом оформити постанову за наслідками прийнятого рішення.</p>
<p>Відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, в день свого призначення перед вступом на посаду складає на пленарному засіданні Верховної Ради України присягу.</p>
<p>Для складання присяги на трибуну запрошується міністр у справах ветеранів України Юлія Анатоліївна Лапутіна. <i>(Оплески)</i></p>
<p></p>
<p>12:02:13</p>
<p>ЛАПУТІНА Ю.А.</p>
<p>Присяга члена Кабінету Міністрів України.</p>
<p>Я, Лапутіна Юлія Анатоліївна, усвідомлюючи високу відповідальність члена Кабінету Міністрів України, урочисто присягаю на вірність Українському народові.</p>
<p>Зобов'язуюсь додержувати Конституції України та Законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства. <i>(Оплески)</i></p>
<p></p>
<p>ГОЛОВУЮЧИЙ. Ще раз вас вітаю! Бажаю успіхів на посаді і нових досягнень.</p>
<p>Оголошується перерва до 12:30. Будь ласка, не запізнюйтеся, одразу переходимо до голосування.</p>
<p></p>
<p align=center><i>(Після перерви)</i></p>
<p>12:30:34</p>
<p>ГОЛОВУЮЧИЙ. Шановні колеги, запросіть, будь ласка, народних депутатів до зали.</p>
<p>Шановні колеги, я вам нагадую, що під час зустрічі з представниками депутатських фракцій та груп ми домовилися законопроекти 4464 і 4472 проголосувати без обговорення.</p>
<p>Готові голосувати? Будь ласка, займіть свої місця. Я спочатку ставлю за основу, потім – в цілому. Немає заперечень? Немає.</p>
<p>Ставлю на голосування пропозицію про прийняття за основу проекту Закону про внесення змін до статті 77 Основ законодавства України про охорону здоров’я (реєстраційний номер 4464).</p>
<p>Готові голосувати? Всі готові? Прошу підтримати та проголосувати.</p>
<p></p>
<p>12:34:53</p>
<p>За-278</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до статті 77 Основ законодавства України про охорону здоров’я (реєстраційний номер 4464).</p>
<p>Готові голосувати? Прошу підтримати та проголосувати.</p>
<p></p>
<p>12:35:25</p>
<p>За-283</p>
<p>Рішення прийнято.</p>
<p>Ставлю на голосування пропозицію про прийняття за основу проекту Закону про внесення змін до розділу IV "Прикінцевих та перехідних положень" Закону України "Про державні фінансові гарантії медичного обслуговування населення" (щодо відтермінування введення в дію частини десятої статті 10) (реєстраційний номер 4472).</p>
<p>Готові голосувати? Прошу підтримати та проголосувати?</p>
<p></p>
<p>12:36:04</p>
<p>За-290</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до розділу IV "Прикінцевих та перехідних положень" Закону України "Про державні фінансові гарантії медичного обслуговування населення" (реєстраційний номер 4472).</p>
<p>Прошу підтримати та проголосувати.</p>
<p></p>
<p>12:36:35</p>
<p>За-282</p>
<p>Рішення прийнято, закон прийнятий в цілому.</p>
<p>Кравчук Євгенія Михайлівна з процедури.</p>
<p></p>
<p>12:36:48</p>
<p>КРАВЧУК Є.М.</p>
<p>Колеги, в мене прохання зараз розглянути 4413 і альтернативний. Дуже важливо прийняти саме на цьому пленарному тижні, бо ми можемо заблокувати нормальну роботу Наглядової ради суспільного і обрання нових членів, дякую, якщо його не прийняти.</p>
<p></p>
<p>ГОЛОВУЮЧИЙ. Ще раз голосування. Фракція не заперечує, я ставлю на голосування пропозицію щодо того, щоб змінити порядок розгляду питань на цьому пленарному засіданні і зараз перейти до розгляду питання 4413.</p>
<p>Готові голосувати? Прошу підтримати та проголосувати.</p>
<p></p>
<p>12:37:40</p>
<p>За-240</p>
<p>Рішення прийнято.</p>
<p>Шановні колеги, вам запропонований до розгляду проект Закону про внесення змін до Закону України "Про суспільне телебачення і радіомовлення України" щодо усунення колізії в питанні призначення та звільнення членів Наглядової ради Національної суспільної телерадіокомпанії України депутатськими фракціями та групами (реєстраційний номер 4413, 4413-1). Нам необхідно прийняти рішення про включення цього законопроекту до порядку денного. Для цього необхідно 226 голосів. Прошу підтримати та проголосувати.</p>
<p></p>
<p>12:38:28</p>
<p>За-245</p>
<p>Рішення прийнято.</p>
<p>Пропонується застосувати процедуру ad hoc щодо розгляду та прийняття рішення на цьому пленарному засіданні. Прошу підтримати та проголосувати.</p>
<p></p>
<p>12:38:49</p>
<p>За-245</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>12:39:08</p>
<p>За-248</p>
<p>Рішення прийнято.</p>
<p>До слова запрошується заступник голови Комітету з питань гуманітарної та інформаційної політики Кравчук Євгенія Михайлівна. 2 хвилини.</p>
<p></p>
<p>12:39:25</p>
<p>КРАВЧУК Є.М.</p>
<p>Шановні колеги, до вашої уваги пропонується проект Закону України щодо усунення колізії в питанні призначення та звільнення членів Наглядової ради Національної суспільної телерадіокомпанії України. Наразі чинний закон не дає однозначної вичерпної відповіді на питання, як забезпечити право депутатських фракцій і груп новообраного парламенту делегувати представників до Наглядової ради НСТУ у разі, якщо строк повноважень членів від попереднього скликання не закінчився. Саме цей короткий, дуже короткий законопроект усуває цю колізію.</p>
<p>Дуже важливо, що зміна складу Верховної Ради не призводитиме до автоматичної зміни складу Наглядової ради, що також є гарантією незалежності. Ми, узгодивши цей законопроект, проголосувавши, збережемо Наглядову раду суспільної дійсно демократичним і збалансованим органом, який є запорукою нормальної діяльності мовника.</p>
<p>Комітет з питань гуманітарної та інформаційної політики на засіданні 16 грудня цього року розглянув законопроект 4413, а також альтернативний законопроект. Загалом комітет зауважив, що положення альтернативного законопроекту охоплюють набагато ширше коло питань у порівнянні з точковими змінами, які спрямовуються від основного законопроекту.</p>
<p>У підсумку обговорення комітет ухвалив рішення рекомендувати Верховній Раді України прийняти законопроект 4413 за основу і в цілому з урахуванням пропозицій комітету по тексту законопроекту, де мова йде про представництво депутатських фракцій і груп у Наглядовій раді Національної суспільної телерадіокомпанії України, слова "делегують, делеговано, делегування" замінити відповідно на слова "обирають, обрано, обрання", альтернативний проект закону 4413-1 відхилити. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується народний депутат України Павленко Юрій Олексійович. Немає, да?</p>
<p>Тоді, будь ласка, запишіться: два – за, два – проти, на виступи від депутатських фракцій та груп.</p>
<p>Чийгоз Ахтем.</p>
<p>Княжицький? Княжицький Микола Леонідович.</p>
<p></p>
<p>12:42:16</p>
<p>КНЯЖИЦЬКИЙ М.Л.</p>
<p>Шановні колеги, голоси будуть, але я хочу, щоб мене особливо уважно фракція "Голос" слухала, наші побратими по демократії в цьому залі, і інші, хто демократію тут обстоює.</p>
<p>Отже, законопроект фактично пропонує звільнити членів Наглядової ради суспільного мовлення за відсутності будь-яких правових підстав, всупереч Конституції та всупереч самому Закону про суспільне телебачення, який це прямо забороняє. Проект закону називається – про усунення колізії в питанні призначення та звільнення членів Наглядової ради суспільного мовника депутатськими фракціями і групами. Колізія є, закон не врегулював питання як саме та за якою процедурою мають призначатися члени Наглядової ради замість вибулих, якщо суб'єкт призначення – фракція минулого скликання.</p>
<p>Щоб вирішити цю колізію треба просто прописати в законі відповідну процедуру. Але замість цього законопроект пропонує просто достроково в незаконний спосіб, без будь-яких підстав звільнити членів Наглядової ради суспільного, призначених від парламентських фракцій. Це передбачено пунктом 3 "Прикінцевих положень". І насправді лише заради цього пункту законопроекту він і написаний.</p>
<p>Стаття 10 Закону про НСТУ містить вичерпний перелік підстав дострокового припинення повноважень члена Наглядової ради НСТУ. Частина друга статті 10 встановлює імператив, що дострокове припинення повноважень члена Наглядової ради суспільного мовника з інших підстав забороняється. Але цим законопроектом ми фактично пропонуємо те, що саме цим законом заборонено.</p>
<p>Верховна Рада – це орган законодавчої влади, тож у вирішення колізії Верховна Рада повинна прийняти закон, який би дійсно її усував. А звільнення людей лише для того, щоб вирішити не колізію, а поставити туди своїх людей – це не функція і не повноваження Верховної Ради. Повноваження Верховної Ради виключно визначені Конституцією, там немає ні слова про звільнення членів Наглядової ради суспільного мовника. Тому закон, який таке допускає, прямо суперечить статті 92 Конституції України. Прошу нікого не голосувати, кому важливий закон і демократія.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>12:44:18</p>
<p>ГОЛОВУЮЧА. Дякую.</p>
<p>Олександр Дануца, "Слуга народу".</p>
<p></p>
<p>12:44:22</p>
<p>ДАНУЦА О.А.</p>
<p>Прошу передати слово Микиті Потураєву.</p>
<p>Дякую.</p>
<p></p>
<p>ГОЛОВУЮЧА. Будь ласка, Микита Потураєв, "Слуга народу". Будь ласка.</p>
<p></p>
<p>12:44:38</p>
<p>ПОТУРАЄВ М.Р.</p>
<p>Шановні колеги, закон має на меті забезпечити рівне і прозоре представництво в Наглядовій раді суспільного мовника від всіх фракцій та депутатських груп парламенту цього скликання. Більше нічого.</p>
<p>Хочу пояснити, колеги, що насправді майже всі члени діючої Наглядової ради суспільного мовника, вже у них термін повноважень закінчується, закінчується на самому початку нового року, тому про ніяке дострокове звільнення мова не йде. Але там є декілька людей, у яких термін повноважень закінчується в 23-му році.</p>
<p>Одна людина представляє неіснуючу в цьому парламенті депутатську групу, що, погодьтеся, дивно, а інша людина представляє фракцію, яка теж у цьому парламенті не існує, хоча є її правонаступниця.</p>
<p>Тому, звичайно, я розумію, що, можливо, тій фракції хотілося б мати подвійне представництво, що, погодьтеся, трохи несправедливо по відношенню до інших депутатських фракцій, як би ми до них не ставилися. Тому що закон дуже простий: від кожної фракції та групи по одній особі, і кожна фракція та група сама вирішує. Це абсолютно демократична історія. Ніхто не впливає. Кожна фракція і група сама вирішить, кого делегувати. А потім Національна рада з питань телебачення і радіомовлення просто затверджує, вона навіть не втручається в цей процес.</p>
<p>Тому про це саме і тільки про це цей закон, тому прошу його підтримати при голосуванні.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:46:30</p>
<p>ГОЛОВУЮЧИЙ. Совсун Інна Романівна.</p>
<p>Бобровська? Бобровська Соломія Анатоліївна.</p>
<p></p>
<p>12:46:39</p>
<p>БОБРОВСЬКА С.А.</p>
<p>Шановні колеги, Соломія Бобровська, фракція "Голос". По-перше, насправді ідеально було б доопрацювати цей законопроект і пропрацювати з усіма фракціями, щоб збалансувати інтереси і так далі. Але добре розуміємо, чому сьогодні буде голосуванні і в цілому в тому числі – у зв'язку з закінченням повноважень уже в деяких людей в 21-му році, а в когось і в 23-му.</p>
<p>І цей законопроект покликаний насправді збалансувати справді представництво певного окремого скликання Верховної Ради в Наглядовій раді суспільника нашого для того, щоб не було коаліції представників попереднього скликання і нинішнього скликання.</p>
<p>Про що, власне, йде мова одної з правок – про те, що з 4 до 5 років продовжується термін перебування в Наглядовій раді. Що, до речі, пропонував зовсім інший законопроект альтернативний, ішла мова про три роки, і це взагалі була б просто суцільна каша.</p>
<p>Фракція "Голос" буде підтримувати даний законопроект.</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p>Після цього переходимо до голосування. Будь ласка, запросіть народних депутатів до зали.</p>
<p></p>
<p>12:47:46</p>
<p>ШУФРИЧ Н.І.</p>
<p>Дякую, шановний головуючий. Перед тим, як я висловлю позицію фракції щодо вказаних законопроектів, хочу сказати, що, на жаль, зараз не у всіх народних депутатів України спрацьовує сигнал фіксації голосування так званий "палець". Прошу на це звернути увагу. І я знаю, що така проблема не тільки в секторі нашої фракції.</p>
<p>Щодо законопроектів, які запропоновані. У мене запитання до профільного комітету і до всіх колег. Скажіть, будь ласка, а що нам заважає зараз провести ротацію тих членів Нацради, терміни і повноваження яких сплинули ще, якщо я не помиляюсь, в минулому і позаминулому роках, як мінімум, в минулому році, в 19-му. Ми зараз могли би негайно їх перепризначити і не було би ніякої колізії.</p>
<p>Тому вважаю, що, з одного боку, безумовно, цей законопроект, він доречний. Ми, безумовно, підтримуємо альтернативний законопроект Юрія Павленка. Але для мене виникає одне питання. Чому ми не проводимо ротацію не тільки в Нацраді з питань телебачення і радіомовлення? Чому не призначаємо суддів Конституційного Суду? Чому ми сьогодні не використовуємо власні повноваження, якими нас наділив народ України? Там мають бути наші представники. І абсолютне неподобство, коли люди, які завершили свої повноваження, продовжують працювати.</p>
<p>Тому я хочу ще раз оголосити нашу позицію. Ми вимагаємо якомога швидше провести ротацію представників нашої Верховної Ради України в усіх органах, на які ми уповноважені, не тільки в Нацраді, а і в Конституційному Суді. Це по справедливості і це по закону.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, підготуйтесь до голосування. Займіть свої місця. Готові голосувати?</p>
<p>Комітет пропонує прийняти за основу і в цілому.</p>
<p><i>(Шум у залі) </i> Ні. Не кричіть, я бачу.</p>
<p>Запросіть, будь ласка, народних депутатів до зали і підготуйтеся до голосування. Одна хвилина і переходимо до голосування. Готові?</p>
<p>Ставлю на голосування пропозицію про прийняття за основу проекту Закону про внесення змін до Закону України "Про суспільне телебачення і радіомовлення України" щодо усунення колізії в питанні призначення та звільнення членів Наглядової ради Національної суспільної телерадіокомпанії України депутатськими фракціями і групами (реєстраційний номер 4413).</p>
<p>Готові голосувати? Готові? Прошу підтримати та проголосувати.</p>
<p></p>
<p>12:51:22</p>
<p>За-260</p>
<p>Рішення прийнято.</p>
<p>По фракціям покажіть.</p>
<p>Арахамія Давид Георгійович з процедури.</p>
<p></p>
<p>12:51:32</p>
<p>АРАХАМІЯ Д.Г.</p>
<p>Колеги, прошу підняти, враховуючи те, що у довгоочікуваному порядку денному був законопроект 3196-д, законопроект про СБУ, прошу його підняти в порядку денному.</p>
<p>Дякую.</p>
<p></p>
<p>ГОЛОВУЮЧИЙ. Через голосування? Номер ще раз нагадайте, будь ласка.</p>
<p></p>
<p>12:52:00</p>
<p>АРАХАМІЯ Д.Г.</p>
<p>3196-д.</p>
<p></p>
<p>ГОЛОВУЮЧИЙ. Шановні колеги, ставлю на голосування пропозицію про зміну черговості розгляду питань порядку денного. І пропонується колегами зараз перейти до розгляду законопроекту 3491-д. Правильно? 3196-д. Готові? Прошу підтримати та проголосувати.</p>
<p></p>
<p>12:52:51</p>
<p>За-208</p>
<p>Рішення не прийнято.</p>
<p>Бакумов – з процедури, Олександр Сергійович. Не Баканов – Бакумов.</p>
<p></p>
<p>12:53:04</p>
<p>БАКУМОВ О.С.</p>
<p>Шановні колеги, є пропозиція – зараз розглянути законопроект 4203 про внесення змін до Закону про Нацполіцію щодо відрядження поліцейських та присвоєння спеціальних звань.</p>
<p>Ми домовились, що ми навіть не будемо в першому читанні переходити до обговорення, тому що є загальна позиція щодо підтримки законопроекту. Дуже прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Немає заперечень? Колеги, без обговорення голосуємо?</p>
<p>Ставлю на голосування пропозицію про прийняття за основу… Не кричіть, будь ласка, не треба, ніхто ж не заперечує.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про Національну поліцію" (щодо відрядження поліцейських до органів державної влади, підприємств, установ, організацій, закладів вищої освіти зі специфічними умовами навчання та присвоєння спеціальних звань відрядженим (прикомандированим) поліцейським) (реєстраційний номер 4203).</p>
<p>Готові голосувати? Прошу підтримати та проголосувати.</p>
<p></p>
<p>12:54:50</p>
<p>За-296</p>
<p>Рішення прийнято.</p>
<p>З процедури – Климпуш-Цинцадзе Іванна Орестівна.</p>
<p></p>
<p>12:55:02</p>
<p>КЛИМПУШ-ЦИНЦАДЗЕ І.О.</p>
<p>Дякую. Колеги, я просила би розглянути проект Постанови 2454, вона рік чекає нашого розгляду. Ми від Комітету з питань інтеграції України з Європейським Союзом хотіли б, щоб ви нас перейменували, щоб ми інтегрувалися "до Європейського Союзу" і трохи змінили наші повноваження для того, щоб ми займалися "транскордонкою". Я думаю, що не потребує він обговорення і ми можемо проголосувати, є спільна позиція комітету нашого і закордонних справ.</p>
<p></p>
<p>ГОЛОВУЮЧИЙ. Не кричіть. Не заперечує ніхто?</p>
<p>Почекайте, треба рішення комітету. Кальченко Сергій Віталійович.</p>
<p>Зараз заслухаємо позицію комітету і голосуємо.</p>
<p></p>
<p>12:55:54</p>
<p>КАЛЬЧЕНКО С.В.</p>
<p>Шановна президія, шановні народні депутати! Регламентний комітет, дійсно, ще 11 грудня минулого року розглянув проект Постанови реєстраційний номер 2454. Прийняв рішення рекомендувати Верховній Раді розглянути цей проект постанови і прийняти його в цілому, але з врахуванням зауважень, пропозицій комітету щодо внесення змін до назви і тексту цього проекту постанови.</p>
<p>Зокрема, треба змінити назву проекту реєстраційного 2454, виклавши в редакції: "Про внесення змін до деяких постанов Верховної Ради України щодо назви, предмету відання Комітету Верховної Ради України з питань інтеграції України з Європейським Союзом".</p>
<p>Доповнити проект постанови новим пунктом, виклавши його в редакції: "В пункті першому проекту Постанови Верховної Ради України від 29 серпня 19-го року про обрання голів, перших заступників, заступників голів, секретарів, членів комітетів Верховної Ради України дев'ятого скликання абзац перший підпункту 10 викласти в такій редакції: "Комітет з питань інтеграції України до Європейського Союзу".</p>
<p>А так само регламентний комітет звернув увагу, що проект Постанови 2454 не містить положень щодо набрання чинності цієї постанови в разі її прийняття.</p>
<p>Окрім того, регламентний комітет звернув увагу на деякі редакційні неточності в пункті 1. А саме автори проекту зазначають частину першу Постанови Верховної Ради: про перелік, кількісний склад і предмети відання комітетів Верховної Ради України дев'ятого скликання, проте вказана постанова за структурою передбачає пункти та підпункти, а не частини.</p>
<p>Отже повторюю, регламентний комітет рекомендує з врахуванням зауважень, пропозицій регламентного комітету прийняти проект Постанови 2454 в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Постанови про внесення змін до Постанови Верховної Ради України "Про перелік, кількісний склад і предмети відання комітетів Верховної Ради України дев'ятого скликання" (реєстраційний номер 2454).</p>
<p>Готові голосувати? Прошу підтримати та проголосувати.</p>
<p></p>
<p>12:58:19</p>
<p>За-280</p>
<p>Рішення прийнято.</p>
<p>Арахамія з процедури.</p>
<p></p>
<p>12:58:25</p>
<p>АРАХАМІЯ Д.Г.</p>
<p>Колеги, ще є останній борг у нас – 3432, Тимчасова слідча комісія по зловживанням в Укрзалізниці. Давайте підтримаємо. <i>(Шум у залі)</i></p>
<p></p>
<p>ГОЛОВУЮЧИЙ. Немає заперечень? <i>(Шум у залі)</i> Ні, Ззмотивів – ні. І з процедури – ні. Ви заперечуєте? Заперечують колеги. <i>(Шум у залі)</i></p>
<p>Давид Георгійович, заперечують колеги. Ви або визначтеся… Тоді – ні. Ну, ми з обговоренням не зайдемо в це питання. <i>(Шум у залі)</i> Ні, не можна. Ні. Голосування – ні, воно не включено в сьогоднішній порядок денний.</p>
<p>Шановні колеги, це можна зробити, лише якщо повний консенсус – всі готові голосувати. Якщо ні, то вибачте. Ви коли підходили, казали трохи про інше, колеги.</p>
<p>Шановні колеги, прошу всіх не розходитися, тому що зараз буде ще три запити на Президента України, направлені народними депутатами, вони потребують голосування.</p>
<p>В нас залишилася хвилина до зачитування запитів. Я від себе особисто хотів би і, впевнений, від всієї президії Верховної Ради України, кого не побачу до нового року, привітати з усіма святами, побажати успіхів, здоров'я, наснаги, перемог і гарних свят! <i>(Оплески)</i></p>
<p>Дякую, шановні друзі.</p>
<p>Зараз 30 хвилин у нас відведено для зачитування запитів. А після цього, була домовленість сьогодні не проводити "Різне". Тому зараз голосування за запити до Президента і зачитування запитів.</p>
<p>Дякую. Ще раз всіх зі святами! <i>(Оплески)</i></p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>13:00:32</p>
<p>ГОЛОВУЮЧА. Дякую, Дмитре Олександровичу.</p>
<p>Я теж приєднуюся до ваших побажань. Наснаги і гарних свят!</p>
<p>Тим не менше, в нас протягом пленарного тижня внесено 135 депутатських запитів, шановні колеги, від вас, і до Президента України є 3 депутатські запити.</p>
<p>Отже, ставиться на відкрите поіменне голосування підтримка запиту Ірини Борзової до Президента України щодо спрощеного набуття громадянства України вдовою учасника АТО Фірсовою Тамарою. Прошу голосувати.</p>
<p></p>
<p>13:01:17</p>
<p>За-288</p>
<p>Рішення прийнято.</p>
<p>Отже, колеги, ставиться на голосування рішення про направлення попередньо підтриманого цього депутатського запиту до Президента України. Прошу голосувати. Нам треба 226 голосів, щоби його направити. Прошу голосувати.</p>
<p></p>
<p>13:01:45</p>
<p>За-285</p>
<p>Рішення прийнято.</p>
<p>Шановні колеги, ставиться на відкрите поіменне голосування підтримка запиту Юрія Камельчука до Президента України про зупинення дії Постанови Кабінету Міністрів України від 9 грудня 2020 року № 1236 з мотивів невідповідності її Конституції України з одночасним зверненням до Конституційного Суду України щодо її конституційності.</p>
<p>Прошу голосувати.</p>
<p></p>
<p>13:02:25</p>
<p>За-203</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Прошу голосувати.</p>
<p></p>
<p>13:02:49</p>
<p>За-193</p>
<p>Рішення не прийнято.</p>
<p>Ставиться на відкрите поіменне голосування підтримка запиту групи народних депутатів (Соломчука, Заблоцького та інших, всього 53 депутати) до Президента України щодо визначення законопроекту № 3704 від 19 червня 2020 року як невідкладного.</p>
<p>Прошу голосувати. <i>(Шум у залі) </i>Про що це – не знаю. Запит є на сайті Верховної Ради.</p>
<p></p>
<p>13:03:27</p>
<p>За-208</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Прошу голосувати.</p>
<p></p>
<p>13:03:52</p>
<p>За-210</p>
<p>Рішення не прийнято.</p>
<p>Отже, шановні народні депутати, я попрошу тишу в залі. Якщо ви хочете покинути залу, то, будь ласка, покидайте її тихо. Тому що я зачитую ваші депутатські запити. Дякую.</p>
<p>Отже, протягом пленарного тижня внесено 135 депутатських запитів: до Президента України – 3 депутатські запити; до органів Верховної Ради – 1 депутатський запит; до Кабінету Міністрів – 59 депутатських запитів; до керівників інших органів державної влади та органів місцевого самоврядування – 68; до керівників підприємств, установ і організацій, розташованих на території України, незалежно від їх підпорядкування та форм власності – 4 запити народних депутатів.</p>
<p></p>
<p>ГОЛОВУЮЧА. Отже, запити.</p>
<p>Михайла Цимбалюка до Прем'єр-міністра України про стан виконання завдань і заходів у 2020 році та обсяги фінансування у 2021 році Державної програми розвитку регіону українських Карпат на 2020-2022 роки.</p>
<p>Андрія Бобляха до міністра охорони здоров'я України щодо необхідності виплати одноразової грошової допомоги медичним та іншим працівникам закладів системи охорони здоров'я, які захворіли на гостру респіраторну хворобу COVID-19, спричинену коронавірусом SARS-CoV-2 під час виконання професійних обов'язків в умовах підвищеного ризику.</p>
<p>Михайла Крячка та Романа Сохи до міністра внутрішніх справ України, Генерального прокурора, виконувача обов'язків керівника Спеціалізованої антикорупційної прокуратури, голови Національної поліції України, виконувача обов'язків Директора Державного бюро розслідувань, Голови Служби безпеки України, Директора Національного антикорупційного бюро України щодо можливих неправомірних дій з боку головного лікаря Запорізької обласної клінічної лікарні Шишки І.В.</p>
<p>Михайла Крячка та Романа Сохи до Офісу Генерального прокурора про протиправні дії з ЄРДР представниками прокуратури та кримінальні правопорушення Федорова І.С.</p>
<p>Ірини Борзової до Прем'єр-міністра України, міністра розвитку громад та територій України, міністра фінансів України, міністра інфраструктури України про реалізацію завдань і заходів Державної цільової програми розвитку аеропортів на період до 2023 року.</p>
<p>Ольги Савченко до керівника Управління Південного офісу Держаудитслужби в Херсонській області, керівника Генічеської місцевої прокуратури Херсонської області, керівника Херсонської обласної прокуратури щодо зловживання посадовими особами правоохоронних органів.</p>
<p>Групи народних депутатів (Ларіна, Борта та інших, всього 8 депутатів) до Голови Рахункової палати, голови Державної аудиторської служби України щодо проведення аудиту ефективності використання коштів державного бюджету, виділених Мінреінтеграції.</p>
<p>Олексія Жмеренецького до Генерального прокурора, керівника Київської обласної прокуратури, голови Національної поліції України щодо можливого порушення норм чинного законодавства представником закритого акціонерного товариства "Українська будівельна компанія" та керівництвом Солом'янського УП ГУ НП у місті Києві в частині покривання таких порушень.</p>
<p>Олексія Мовчана до Прем'єр-міністра України щодо виконання Закону України "Про заходи, спрямовані на погашення заборгованості, що утворилася на оптовому ринку електричної енергії" та Указу Президента України "Про невідкладні заходи щодо стабілізації ситуації в енергетичній сфері та подальшого розвитку ядерної енергетики" № 406 від 22 вересня 2020 року.</p>
<p>Олексія Мовчана до Генерального прокурора щодо надання інформації про хід та стан досудового розслідування.</p>
<p>Сергія Демченка до Голови Служби безпеки України щодо зволікання у вирішенні ситуації з незаконним будівництвом автозаправної станції у провулку Полігонний, 11, село Дослідне, Дніпровського району Дніпропетровської області.</p>
<p>Сергія Демченка до Генерального прокурора щодо незаконного видобутку граніту у селі Волоське Дніпровського району Дніпропетровської області.</p>
<p>Сергія Ларіна та Віталія Борта до голови правління – генерального директора Приватного акціонерного товариства "Акціонерна компанія "Київводоканал" щодо розгляду питання відносно реалізації житлових прав мешканки відомчого гуртожитку по вулиці Горлівській, 124/4.</p>
<p>Сергія Мінька до Прем'єр-міністра України щодо забезпечення права нотаріусів України безпосередньо отримувати витяги з Державного земельного кадастру про земельну ділянку відповідно до вимог Закону України "Про нотаріат".</p>
<p>Соломії Бобровської до Голови Верховної Ради України стосовно використання гарнітури (шрифту) "Peterburg" при виготовленні оригіналів законів України, постанов Верховної Ради України та інших актів Верховної Ради України.</p>
<p>Ігоря Негулевського до виконуючого обов'язки голови правління Приватного акціонерного товариства "Київ-Дніпровське міжгалузеве підприємство промислового залізничного транспорту" щодо надання інформації.</p>
<p>Олега Колєва до Одеського міського голови щодо надання неповної інформації на депутатський запит стосовно проведення обстеження технічного стану дитячих майданчиків у місті Одесі.</p>
<p>Олексія Жмеренецького до Генерального прокурора щодо виконання Київською місцевою прокуратурою номер 2 судового рішення.</p>
<p>Олексія Жмеренецького до Генерального прокурора щодо неналежного розслідування кримінального провадження.</p>
<p>Михайла Бондаря до голови Львівської обласної державної адміністрації щодо вирішення питання поселення в психоневрологічний інтернат хворого Вершиніна Миколи Олександровича.</p>
<p>Михайла Бондаря до тимчасово виконуючої обов'язки директора комунального закладу Львівської обласної ради "Львівський обласний клінічний психоневрологічний диспансер" щодо вирішення питання продовження лікування Вершиніна Миколи Олександровича до поселення його в психоневрологічний інтернат.</p>
<p>Антона Кіссе до Прем'єр-міністра України щодо ремонту автомобільних доріг загального користування місцевого значення в Одеській області.</p>
<p>Антона Кіссе до Прем'єр-міністра України щодо ремонту автомобільних доріг загального користування державного значення Т-16-44 контрольно-пропускний пункт "Лісне" – контрольно-пропускний пункт "Малоярославець Перший" та Т-16-08 Болград - Кубей - Арциз.</p>
<p>Віталія Борта до міністра внутрішніх справ України щодо перевірки фактів неналежного здійснення досудового розслідування у ряді кримінальних проваджень окремими працівниками правоохоронних органів.</p>
<p>Сергія Нагорняка до Офісу Генерального прокурора щодо неналежного здійснення досудового розслідування кримінального провадження від 11 липня 2016 року.</p>
<p>Сергія Нагорняка до Міністерства енергетики України щодо виконання статутних функцій Державним підприємством "Енергоринок" в частині погашення ПАТ "Черкасиобленерго" заборгованості.</p>
<p>Сергія Нагорняка до Фонду державного майна України щодо неналежного здійснення функцій управління акціями у статутному фонді ПАТ "Черкасиобленерго".</p>
<p>Ярослава Дубневича до голови Державного агентства автомобільних доріг України щодо вжиття заходів із забезпечення безпеки дорожнього руху на ділянці перетину доріг М-11 Львів - Шегині Р-40 Рава-Руська - Яворів - Судова Вишня.</p>
<p>Ярослава Дубневича до міністра охорони здоров'я України щодо закупівлі лікарського засобу "ОРФАДИН" для громадян, які страждають на орфанні метаболічні захворювання, за кошти Державного бюджету України на 2020 рік.</p>
<p>Андрія Деркача до міністра охорони здоров'я України про результати врегулювання боргових зобов'язань міжнародних постачальників медичних засобів та устаткування.</p>
<p>Олександра Гереги до міністра освіти і науки України щодо надання пільг у сплаті земельного податку.</p>
<p>Олександра Горенюка до міністра розвитку громад та територій України щодо проблемних питань, пов'язаних із застарілим житловим фондом в Україні.</p>
<p>Олександра Горенюка до Одеського міського голови щодо проблемних питань, пов'язаних із застарілим житловим фондом у місті Одеса.</p>
<p>Олександра Горенюка до Одеського міського голови щодо вжиття заходів, спрямованих на ремонт та будівництво каналізаційних мереж та мереж відведення стічних вод у місті Одеса.</p>
<p>Сергія Льовочкіна до Прем'єр-міністра України щодо необхідності посилення соціального захисту осіб, постраждалих від наслідків аварії на ЧАЕС.</p>
<p>Ігоря Абрамовича до міністра соціальної політики України, міністра молоді та спорту України, міністра фінансів України, Голови Рахункової палати щодо забезпечення рівних прав осіб з інвалідністю та їх об'єднань на отримання передбаченої законодавством державної фінансової підтримки.</p>
<p>Соломії Бобровської до голови Національної ради України з питань телебачення і радіомовлення стосовно результатів проведення Національною Радою України з питань телебачення і радіомовлення позапланової перевірки ТОВ "НАШ 365".</p>
<p>Ігоря Гузя до Прем'єр-міністра України щодо необхідності врахування усіх критеріїв при розподілі освітньої субвенції для міського бюджету міста Володимир-Волинський.</p>
<p>Ігоря Гузя до Прем'єр-міністра України щодо питання створення вільної економічної зони на території Нововолинської та Володимир-Волинської територіальних громад.</p>
<p>Тетяни Грищенко до міністра юстиції України, Генерального прокурора щодо рейдерського захоплення реформованого КСП "Україна-Черняхів-1".</p>
<p>Олександра Аліксійчука до заступника голови Державної служби України з питань геодезії, картографії та кадастру, голови Рівненської обласної державної адміністрації, голови Рівненської обласної ради, начальника Головного управління Державної служби України з питань геодезії, картографії та кадастру у Рівненській області щодо надання інформації стосовно передачі прав на землю та обліку земель.</p>
<p>Ігоря Абрамовича до міністра фінансів України, міністра освіти і науки України щодо вжиття заходів, спрямованих на забезпечення належного рівня оплати праці педагогічних працівників і науково-педагогічних працівників.</p>
<p>Анатолія Костюха до міністра освіти і науки України, Прем'єр-міністра України щодо реалізації Постанови Кабінету Міністрів України № 822 від 10 липня 19-го року.</p>
<p>Віктора М'ялика до Прем'єр-міністра України, Міністерства захисту довкілля та природних ресурсів України, голови Державного агентства лісових ресурсів України щодо врахування зауважень під час розробки Державної стратегії управління лісами до 2035 року.</p>
<p>Олександра Ткаченка до Кабінету Міністрів України щодо створення належних умов для ведення господарської діяльності.</p>
<p>Олександра Ткаченка до Кабінету Міністрів України стосовно можливого нецільового використання бюджетних коштів Кілійської об'єднаної територіальної громади.</p>
<p>Групи народних депутатів (Ткаченка, Славицької, Шинкаренка) до Кабінету Міністрів України щодо вжиття дієвих заходів для належного надання мешканцям послуг у сфері житлово-комунального господарства.</p>
<p>Групи народних депутатів (Шинкаренка, Ткаченка, Славицької) до Кабінету Міністрів України стосовно необхідності всебічного розгляду звернень громадян щодо неналежного виконання житлово-комунальних послуг.</p>
<p>Олександра Ткаченка до Кабінету Міністрів України стосовно необхідності всебічного розгляду звернень мешканців Одеської області щодо порядку користування земельними ділянками.</p>
<p>Олександра Ткаченка та Івана Шинкаренка до Державної архітектурно-будівельної інспекції України щодо введення в експлуатацію об'єктів соціальної інфраструктури у місті Кілія.</p>
<p>Групи народних депутатів (Ткаченка, Шинкаренка та інших, всього четверо) до Кілійського міського голови щодо реалізації конституційного права громадян на житло.</p>
<p>Михайла Цимбалюка до міністра охорони здоров'я України щодо реалізації Закону "Про внесення змін до деяких законодавчих актів України щодо окремих питань організації освітнього процесу в сфері охорони здоров'я".</p>
<p>Наталії Піпи до директора Колективного підприємства "Картограф" щодо формування проекту землеустрою відведення земельної ділянки Лісопарку "Погулянка".</p>
<p>Олександра Качури до міністра соціальної політики України щодо оперативного ініціювання внесення змін до відповідних підзаконних нормативно-правових актів та здійснення перерахунку соціальних виплат.</p>
<p>Олександра Качури до Сумського міського голови, голови Сумської обласної державної адміністрації щодо розгляду можливості виділення матеріальної допомоги.</p>
<p>Володимира Іванова до Прем'єр-міністра України, міністра фінансів України, міністра освіти і науки України щодо реалізації Постанови Кабміну від 10 липня 2019 року № 822 "Про оплату праці педагогічних, науково-педагогічних та наукових працівників закладів і установ освіти і науки".</p>
<p>Володимира Іванова до Прем'єр-міністра України, міністра освіти і науки України, міністра фінансів України, голови Державної казначейської служби України, тимчасово виконуючого обов'язки голови Херсонської обласної державної адміністрації щодо необхідності врегулювання проблемних питань введення в експлуатацію та передачі до комунальної власності окремих об'єктів будівництва на території Верхньорогачицької селищної ради Каховського району Херсонської області.</p>
<p>Андрія Шараськіна до Генерального прокурора щодо обставин затримання бійця добровольчого батальйону Акієва Р.Я.</p>
<p>Андрія Шараськіна до голови Державної прикордонної служби України щодо обставин затримання та екстрадиції бійця добровольчого батальйону Акієва Р.Я.</p>
<p>Андрія Шараськіна до голови Національної поліції України щодо підстав затримання бійця добровольчого батальйону Акієва Р.Я.</p>
<p>Андрія Шараськіна до Голови Служби безпеки України щодо неправомірних дій працівників Служби безпеки України.</p>
<p>Анастасії Ляшенко до Прем'єр-міністра України щодо винесення на розгляд НКРЕКП питання про зменшення тарифу на послуги розподілу природного газу для АТ "ЛУБНИГАЗ".</p>
<p>Анастасії Ляшенко до міністра внутрішніх справ України щодо можливих неправомірних дій працівників АТ "ЛУБНИГАЗ".</p>
<p>Олексія Жмеренецького до виконувача обов'язків Директора Державного бюро розслідувань щодо неналежного документообігу в Територіальному управлінні Державного бюро розслідувань, розташованого у місті Києві.</p>
<p>Анатолія Костюха до Прем'єр-міністра України, міністра розвитку громад та територій України, голови Державної аудиторської служби України, Голови Рахункової палати щодо затвердження Національного органу контролю проектів Дунайської Транснаціональної Програми на території України.</p>
<p>Павла Мельника до міністра внутрішніх справ України, міністра захисту довкілля та природних ресурсів України, міністра інфраструктури України, голови Запорізької обласної ради, голови Державної служби України з надзвичайних ситуацій, голови Якимівської районної державної адміністрації Запорізької області, Запорізької обласної державної адміністрації щодо здійснення дієвих заходів реагування стосовно ліквідації наслідків стихійного лиха у селищі Кирилівка та прилеглих населених пунктах Якимівського району Запорізької області.</p>
<p>Павла Мельника до міністра захисту довкілля та природних ресурсів України, міністра інфраструктури України, міністра розвитку громад та територій України стосовно активізації підготовки урядом України законопроекту про внесення змін до Закону України "Про загальнодержавну цільову програму "Питна вода України" на 2011-2020 роки" щодо продовження терміну дії цієї програми до 2025 року.</p>
<p>Олександра Ковальова до начальника Управління державної охорони України стосовно грошового забезпечення військовослужбовців, яким встановлено статус учасника бойових дій та інші питання щодо соціального та правового захисту військовослужбовців.</p>
<p>Олександра Ковальова до начальника Управління державної охорони України щодо епідеміологічної ситуації, яка склалась в Управлінні та медичного забезпечення військовослужбовців та членів їх сімей.</p>
<p>Олександра Ковальова до Голови Служби безпеки України щодо ситуації яка склалась в Управлінні державної охорони України.</p>
<p>Олександра Ковальова до начальника Управління державної охорони України щодо виховання особового складу управління на прикладах героїчних вчинків керівництва УДО України в зоні проведення АТО/ООС, а також військово-патріотичного виховання молоді на цих прикладах.</p>
<p>Олександра Ковальова до міністра оборони України, Начальника Генерального штабу – Головнокомандувача Збройних Сил України щодо надання інформації.</p>
<p>Ростислава Тістика до міністра охорони здоров'я України, Львівського міського голови, голови Львівської обласної державної адміністрації щодо недоотримання клінічною лікарнею швидкої медичної допомоги міста Львова коштів субвенції на забезпечення подачею кисню ліжкового фонду.</p>
<p>Соломії Бобровської до Генерального прокурора щодо наявності відкритих кримінальних проваджень відносно осіб, що мають державні нагороди України та підтримують або входять до складу окупаційних адміністрацій тимчасового окупованих територій України.</p>
<p>Юлії Світличної до Національної комісії, що здійснює державне регулювання у сферах енергетики та комунальних послуг щодо врегулювання відносин між КП "Тепловодосервіс" та АТ "НАК "Нафтогаз України".</p>
<p>Геннадія Вацака до Кабінету Міністрів України, Міністерства інфраструктури України, Державного агентства автомобільних доріг України, Служби автомобільних доріг у Вінницькій області щодо необхідності проведення ремонту дороги Т-02-02.</p>
<p>Групи народних депутатів (Пушкаренка, Кузьміних та інших, всього 5 депутатів) до голови Житомирської обласної державної адміністрації щодо відповідності займаній посаді директора Департаменту охорони здоров'я Житомирської обласної державної адміністрації Суслика Миколи Петровича.</p>
<p>Олени Копанчук до Генерального прокурора, Директора Національного антикорупційного бюро України, Голови Служби безпеки України, першого заступника голови Державної служби України з питань геодезії, картографії та кадастру щодо перевірки можливих протиправних дій за час виконання обов'язків начальника Головного управління Держгеокадастру у Хмельницькій області Климка Ю.О., вжиття відповідних заходів регулювання з повернення земель державної та комунальної власності її власникам.</p>
<p>Групи народних депутатів (Пушкаренка, Герасименка та інших, всього п'ятеро) до Прем'єр-міністра України щодо необхідності проведення перевірки Житомирської області в частині забезпечення життєво важливих заходів, спрямованих на боротьбу з пандемією коронавірусної інфекції.</p>
<p>І, останній запит. Марини Бардіної до міністра юстиції України щодо невиконання судового рішення по справі №917/28/19.</p>
<p>Дмитро Олександрович, це всі запити на сьогодні.</p>
<p>Дякую шановним колегам за увагу.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:23:15</p>
<p>ГОЛОВУЮЧИЙ. Дякую, Олена Костянтинівна: і за допомогу, і підтримку, і за запити – окремо.</p>
<p>Шановні колеги, ще раз всім дякую. Є традиція – хто бажає, можемо сфотографуватись. І всіх з наступаючими святами, ще раз.</p>
<p>Пленарне засідання Верховної Ради України оголошую закритим.</p>
<p></p>
