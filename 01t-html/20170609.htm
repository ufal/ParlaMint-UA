Стенограма пленарного засідання
09 червня 2017
&nbsp;
<p align=center>ЗАСІДАННЯ П'ЯТДЕСЯТ ТРЕТЄ</p>
<p align=center>Сесійний зал Верховної Ради України</p>
<p align=center>09 червня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:05:43</p>
<p>ГОЛОВУЮЧИЙ. Доброго ранку! Прошу запросити в зал народних депутатів і приготуватись до реєстрації.</p>
<p>Будь ласка, займіть робочі місця. Можемо проводити реєстрацію? Прошу народних депутатів України зареєструватись. Будь ласка.</p>
<p>&nbsp;</p>
<p>10:06:43</p>
<p>Зареєстровано 335 народних депутатів. Ранкове пленарне засідання Верховної Ради України оголошую відкритим.</p>
<p>У пленарному засіданні Верховної Ради України беруть участь члени уряду на чолі з Прем'єр-міністром України Володимиром Борисовичем Гройсманом. <i>(Оплески) </i>Не всі фракції аплодують.</p>
<p>Колеги, згідно Регламенту ми маємо 30 хвилин на відповіді міністрів на письмові запитання від депутатів і 30 хвилин – від народних депутатів України. Сьогодні від уряду перед народними депутатами будуть виступати Геннадій Григорович Зубко, віце-прем'єр-міністр, міністр регіонального розвитку і міністр освіти і науки Лілія Михайлівна Гриневич.</p>
<p>І я прошу до слова, до виступу Геннадія Григоровича Зубка. Регламент – до 15 хвилин. Будь ласка.</p>
<p>Колеги, прошу уваги і запрошую до слова.</p>
<p>&nbsp;</p>
<p>10:08:12</p>
<p>ЗУБКО Г.Г.</p>
<p>Шановний пане Голово, шановні народні депутати, шановні колеги урядовці! Я в першу чергу хотів би почати свій виступ з того, що саме енергоефективність змогла вчора сконсолідувати зал і дати 278 голосів за те, щоб Україна отримала можливість в першу чергу мати технічний і фінансовий інструмент для того, щоб зробити маршрутну карту і зменшувати енергоспоживання наших українських родин. І хотів би сказати, що саме в цій роботі ми визначаємо як пріоритет при ринкових відносинах на ринку теплоенергетики, комунальних послуг саме можливість зменшення рахунків наших громадян і оплату їх за помірну ціну. Це те, як живе сьогодні вся Європа. І сьогодні ця маршрутна карта вона передбачає ще наступні завдання, які стоять перед нами, перед країною для того, щоб стати, дійсно, енергонезалежною.</p>
<p>Я хотів би зараз для того, щоб зрозуміти обсяг того питання, яке вносилось вчора і обсяг тих питань, які стоять як завдання перед нами, щоб ми просто подивилися декілька цифр.</p>
<p>Сьогодні Україна витрачає більше ніж 120 мільярдів на бюджет оборони і безпеки. Сьогодні Україна витрачає практично 245 мільярдів на Пенсійний фонд. Сьогодні Україна закладає в державний бюджет 47 мільярдів на субсидії, це практично є третина оборонного бюджету або дев'ята чи восьма частина Пенсійного фонду. Але якщо ми нічого робити не будемо, то у нас є абсолютна загроза, що кількість субвенцій, які виділяються на субсидії, може сягнути до 75 мільярдів. І це оцінка не тільки наша, це оцінка незалежних експертів, це оцінка практично тих енергетиків, які працюють на цьому ринку. І тому сьогодні стоїть питання дуже важливе: скільки ми можемо проінвестувати і саме головне, наскільки ефективно Україна може рухатись в цьому напрямку? І я би хотів би сказати, що безпосередньо, якщо субсидії – це кошти, які безповоротно витрачаються державою як підтримка тим соціальним слоям населення, які потребують такої допомоги, то саме кошти, які спрямовуються в енергоефективність, це не тільки можливість в майбутньому зменшити енергоспоживання, а ще і можливість проінвестувати в економіку України. Чому? Тому що, коли ми кажемо про те, що яким чином піднімати економіку і яким чином додатково вливати кошти, інвестувати в економіку, я кажу, що енергоефективність – це саме інвестиції в малий і середній бізнес, який допоможе модернізувати, реанімувати практично наші житлові будинки, і це також вплине на розвиток і будівельної галузі, і інженерного напрямку, а також тих фахівців, які працюють на цьому ринку.</p>
<p>Зараз я б хотів би, щоб ми подивилися ту маршрутну карту тих завдань, які стоять перед нами. Два закони, які були дуже важкими, але, я вважаю, що саме ці закони дали можливість в першу чергу і експертному середовищу, і громадянському суспільству, і народним депутатам, і Європейському Союзу, і Європейській комісії, які допомагали нам в розробці прийняти два важливих закони, які дають можливість в першу чергу сформувати базу споживачів, і 417-й закон, який дає можливість починати управляти своєю власністю не тільки в індивідуальних приватних будинках, а й в багатоповерхових. І другий закон, який ви проголосували вчора, це створення абсолютно незалежного органу, який буде працювати по моделі європейських фондів, які будуть давати можливість не тільки фінансово допомоги тим домогосподарствам, які йдуть в модернізацію, а ще і можливість ефективних технічних рішень, які сьогодні дають можливість практично споживати в Європі 50 КВт на 1 квадратний метр. Якщо порівняти з Україною, сьогодні українське домогосподарство споживає до 185 КВт на 1 квадратний метр. Можете порівняти ефективність практично того, тієї якості послуг, яка надається в Європі і у нас.</p>
<p>Але питання сьогодні стоїть дуже важливе, нам потрібно ще три інструменти, які дадуть можливість рухатись в цьому напрямку. І тому я закликаю всіх народних депутатів на наступному пленарному тижні розглянути в другому читанні&nbsp; закони, які дають можливість в першу чергу вирішити питання комерційного обліку, питання енергоефективності будівель і питання взаємовідносин між споживачем і надавачем послуг, закон про житлово-комунальні послуги.</p>
<p>Що саме дають ці інструменти? Я почну з закону про комерційний облік. Саме закон, який дає можливість встановити чіткі взаємовідносини індивідуальних лічильників, побудинкових лічильників, відповідальність, хто як обслуговує, і хто відповідає. І саме головне, це дає можливість становлення справедливого обліку споживання енергоресурсів не по нормативам, не так як захотіла і нарахувала та чи інша монопольна компанія ті послуги, які надаються сьогодні споживачам, а саме безпосередньо за тим обліком, який може контролювати як і домовласник так і підприємство, яке надає такі послуги. І саме головне, я хотів би запросити народних депутатів, які є авторами цього закону, і ми його абсолютно підтримуємо, 40 народних депутатів сьогодні внесли цей закон до парламенту. Я хотів би попросити, щоб ми далі продовжували співпрацю і саме над розробкою нормативних документів, які ідуть до цього закону. Тому що саме в методиці розподілу між індивідуальним обліком, побудинковим обліком залежить саме те справедливе відношення між постачальником і споживачем послуг.</p>
<p>Наступне питання, це питання про енергетичну ефективність будівель. Якщо ми кажемо сьогодні про те, що ми хочемо рухатися до споживання європейського, а&nbsp; це, я ще раз наголошую, 50 кіловат на 1 квадратний метр те, що є сьогодні у&nbsp; Німеччини, або 60 кіловат як це є сьогодні в Польщі, або ті завдання, які ставлять сьогодні перед собою розвинуті європейські країни до 25-го року зробити 25 кіловат на 1 квадратний метр, ми повинні, в першу чергу, мати технічне рішення, технічні рекомендації, сертифікацію тих людей, які можуть це зробити, і саме головне, які будуть нести відповідальність за надані рекомендації.</p>
<p>І тому питання до того, щоб підійти до впровадження енергоефективних заходів потрібно спочатку зробити аналіз, в якому стані є будівля, скільки&nbsp; енергоресурсів споживається, і що саме потрібно зробити для того, щоби безпосередньо після капіталовкладень, після впровадження енергоефективних заходів людина могла отримати найбільший ефект на кожну вкладену гривню або домогосподарством, або державою, яка допомагає через фонд або через теплові кредити, або&nbsp; одну гривню, які надаються нашими міжнародними партнерами, які також готові долучитися доспів фінансування фонду. До речі, ще один момент, що саме фонд дає можливість зняти бар'єр для зовнішнього інвестування безпосередньо в енергоефективності.</p>
<p>Чому важливо ще зробити і прийняти Закон про енергоефективність будівель? Ми повинні за рахунок цього закону створити цілий ринок проектних організацій, енергосервісних компаній, енергоаудиторів, людей, які виготовляють інженерні мережі і проводять реновацію будинків, і це саме і є той практично середній малий бізнес, який допоможе мультиплікативно вплинути&nbsp; на розвиток економіки.</p>
<p>Я можу привести слова безпосередньо людини, яка очолює фонд у Польщі і яка привела на минулому засіданні комітету, де ми зустрічалися, прості слова з приводу того, що чому Польща&nbsp; в 2006-2007 році, коли був фінансовий, почалася фінансова криза і всі країни по економіці втрачали, Польща не тільки змогла втримати економічний розвиток, а ще й додатково збільшити ВВП. Саме&nbsp; інвестиції в енергоефективність, в реновацію будівель, безпосередньо в зменшення енергоспоживання дали можливість це зробити. А це питання&nbsp; не тільки житлового сектору, це питання і модернізації підприємств, які надають послуги,&nbsp; і це питання взагалі енергоефективності бізнесу, який сьогодні також хоче і рухається в напрямку зменшення споживання енергії. І для цього нам потрібно об'єднатися і зробити прості кроки – це проголосувати в другому читання Закон про енергоефективність будівель і Закон про комерційний облік.</p>
<p>Закон про житлово-комунальні&nbsp; послуги. Ви знаєте, я думаю, що це, мабуть, самий багатостраждалий закон, який сьогодні знаходиться в стінах парламенту. В лютому 2015 року він був внесений в стіни парламенту, після цього він був відправлений на перше повторне читання, після цього він розглядався в комітеті і проводилося дуже багато круглих столів, дуже проводилося багато обговорень, дуже багато було приділено уваги народними депутатами, Бабак Альона Валеріївна, яка займалася безпосередньо цим законом. Але в цьому випадку відбулася проста ситуація, кожне покращення, яке закладалося в цей закон, зробило так, що ми втратили час, він став великий. Але сьогодні є вже та крайня точка, коли потрібно ставити крапку, приймати закон і рухатися до того, щоб ми могли безпосередньо дати можливість визначити, де є відповідальність надавача послуг, де починається відповідальність споживача, які права є у споживача? І, саме головне, дати можливість споживачам мати справедливу послугу. Прибрати ту можливість, коли монопольні компанії перекладають свою неефективність, свої втрати на споживача і таким чином споживача заставляють заплатити за свою неефективність.</p>
<p>Тому я закликаю кожного народного депутата, який сьогодні хоче допомогти своїм виборцям, українським родинам врегулювати взаємовідносини на ринку, зробити справедливий облік, зробити справедливі взаємовідносини між споживачем і надавачем послуг, надати технічні і фінансові інструменти для того, щоб це відбулося. І зробити таким чином практично ту модель, яка працює сьогодні в Європі і, саме головне, дає помірну ціну за споживання енергоресурсів.</p>
<p>Я думаю, що сьогодні мабуть нікого в країні немає, хто не думає про те, яким чином реформувати медичну галузь. Ми розуміємо, що це питання є на порядку денному, ми розуміємо, що це першочергово. Але я вам скажу, питання енергоефективності це мабуть ще більш важливе питання, тому що здорова людина також може замерзнути в своїй оселі без якісної послуги. І я думаю, що безпосередньо це питання стосується кожного українця, кожної української родини і кожного того, хто прагне до того, щоб не тільки мати помірну ціну за комунальні послуги, за оплату цих послуг, а ще і мати якісне проживання в тій оселі, де ми виховуємо своїх дітей, де ми практично прагнемо до того, щоб бути на європейському рівні не тільки споживання, а і проживання.</p>
<p>Я хотів би ще раз подякувати всім народним депутатам, тому що, я вам скажу, закони дуже непрості, вони є технічними, вони є складними. Але саме консолідація навколо цих питань дає ще одну можливість показати, що парламент працює безпосередньо над тим, щоб зменшити навантаження на бюджети українських родин. І я просто хочу ще раз, по-людськи, подякувати всім тим, хто відпрацював над цим законопроектом, тим, хто буде долучатися в майбутньому над пакетом законів і голосування, і далі розробки нормативних актів про комерційний облік, про енергоефективність будівель і житлово-комунальні послуги. І також хотів подякувати нашим європейським партнерам, які дуже довгий час супроводжували ці проекти, які показували ту маршрутну карту, яким чином побудована саме ця система в Європі, яка дає можливість справедливого обліку, справедливого нарахування, справедливого споживання в Європі, і показує цифри, до яких ми можемо разом дійти для того, щоб це зробити. Крім того, що відбувається технічна підтримка, надається фінансова допомога. Фінансова допомога саме та, яка полягає в розмірі 100 мільйонів євро. Але я би хотів сказати, що це допомога. І нам потрібно буде думати перед голосуванням за бюджет 2018 року, яким чином ми як країна, ми як держава також будемо визначати пріоритет фінансування і інвестиції в енергоефективність.</p>
<p>Я думаю, що ми разом повинні приймати рішення. Коли ми бачимо цифру 52 мільярди, 60 мільярдів, які витрачаються на субсидії щорічно, ми повинні трошки задуматись і подивитись на цифру, а скільки ми інвестуємо сьогодні в енергоефективність. І та модель, яка сьогодні<a name=_GoBack></a> разом розроблена з Міністерством фінансів, коли безпосередньо&nbsp; кошти будуть&nbsp; поступати на&nbsp; підприємства, та&nbsp; модель, яка зможе дати&nbsp; можливість&nbsp; повернення невикористаних субсидій в наповнення&nbsp; фонду, і потім&nbsp; додаткові інвестиції саме тим домогосподарства,&nbsp; які потребують&nbsp; допомоги не&nbsp; тільки в якості&nbsp; субсидій як одноразової допомоги, а в якості підтримки енергоефективних&nbsp; заходів, вона дасть можливість реінвестиції втрачених коштів&nbsp; на субсидії.</p>
<p>&nbsp;</p>
<p>ГОЛОВУЮЧИЙ. Будь ласка, дві хвилини, завершіть.</p>
<p>&nbsp;</p>
<p>ЗУБКО Г.Г. Тому на сьогоднішній день ми маємо практично весь&nbsp; пакет маршрутної карти, що нам потрібно зробити. Додатково залишається відкритим питанням про стале фінансування від держави Фонду енергоефективності. Але, я думаю, що ми також&nbsp; знайдемо спільне рішення, яке дасть можливість кожному домогосподарству, яке готове вкладати кошти в реновацію своєї будівлі, дати підтримку до 50 відсотків тих&nbsp; енерговитрат на&nbsp; модернізацію, які покладаються в цьому напрямку.</p>
<p>Тому ще&nbsp; раз хочу подякувати, запросити&nbsp; до спільної співпраці. І саме головне, будь ласка, не зупиняйтеся у проведенні&nbsp; реформ. Дуже важливо сьогодні&nbsp; показати зміни, які відображаються на&nbsp; бюджеті кожної&nbsp; української родини. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам, Геннадій Григорович.</p>
<p>І я&nbsp; запрошую&nbsp; до виступу міністра освіти й науки України&nbsp; Лілію Михайлівну Гриневич. Будь ласка, пані Лілія.</p>
<p>Колеги, дайте&nbsp; можливість пройти пані Лілії, заблокували. Будь ласка.</p>
<p>&nbsp;</p>
<p>10:24:48</p>
<p>ГРИНЕВИЧ Л.М.</p>
<p>Доброго дня, шановні народні депутати! Доброго дня, шановні українці! Я б хотіла сьогодні&nbsp; у своєму виступі торкнутися&nbsp; двох актуальних питань – це завершення навчального року і вступна кампанія. Напередодні ми зараз цієї вступної кампанії знаходимося, вона має певні&nbsp; відмінності у порівнянні з&nbsp; минулим роком, і я хочу зараз про це всіх поінформувати.</p>
<p>Перш за все цього навчального року ми&nbsp; розвивали нашу мережу шкіл загальноосвітніх закладів.</p>
<p>Загальна оцінка нашої мережі насправді є такою, що ми не ремонтували навчальні заклади впродовж попередніх десятиліть, і ми сьогодні маємо зношену мережу навчальних закладів. У зв'язку з цим Фонд&nbsp; регіонального розвитку спрямований в значній частині саме на капітальні ремонти і добудови навчальних закладів. Наприклад, минулого року 20 відсотків Фонду регіонального розвитку у співфінансуванні з місцевими бюджетами і&nbsp; цього року понад&nbsp; 20 відсотків коштів ДФРР спрямовано саме на капітальні ремонти і покращання стану мережі шкіл у різних органах місцевого самоврядування.</p>
<p>Ми зараз розпочали проект з Міністерством регіонального розвитку, який називається "Новий освітній простір". І впродовж&nbsp; цього&nbsp; літа року 200 шкіл по Україні будуть також відремонтовані і оновлені з приводу того, як збудувати в цілому інноваційний освітній простір у школі, який стимулює дітей до навчання і дає відповідне середовище і засоби.</p>
<p>Не зважаючи на те, що сьогодні ми змушені працювати над мережею сільських закладів для того, щоб там створювалися опорні навчальні заклади, де б можна довозити дітей, в першу чергу, старших класів для отримання якісної освіти, і здобуття освіти при наявності кваліфікованих кадрів, а також кабінетної системи, де вони мають лабораторне обладнання, ми&nbsp; все одно також будуємо і нові школи. Наприклад, за минулий рік було збудовано 13 нових шкіл і 8 нових корпусів діючих у загальноосвітніх навчальних закладах, бо особливо ця проблема стосується у міських територіях у кварталах житлової забудови, де забудовники будуть житло, проте не будують соціальну інфраструктуру. І ми маємо у великих містах ситуацію, коли дітей у класах є понад 35, а навіть 40 дітей, що унеможливлює нормальні умови здобуття освіти.</p>
<p>Тому ми зараз працюємо над оновленням законодавства, яке буде зобов'язувати як органи місцевого самоврядування, так і забудовників, які здійснюють це будівництво, ще жорсткіше, ніж це є в чинному законодавстві, забезпечувати розвиток соціальної інфраструктури.</p>
<p>Опорні школи. 189 опорних закладів&nbsp; діяло в сільській місцевості цього навчального року. Тобто вони відкриваються і впродовж навчального року. Що ми маємо? Ми маємо, насправді, реальне покращення умов для здобуття дітей освіти на третьому ступені школи. Це дуже важливо, бо сьогодні понад 33 відсотки дітей десятих класів сільській місцевості навчаються в класах менше 10 учнів. Очевидно, що це також означає, що один і той самий вчитель навчає дітей п'яти предметам, наприклад, фізкультурі, фізиці і англійській мові. Зрозуміло, що не можна очікувати якісної освіти для цих дітей, для яких старша школа має забезпечити профільну освіту і вибір наступної освітньої траєкторії. Тому ми далі будемо працювати на те, щоб довозити таких дітей в хорошу школу, якщо такої можливості немає – за місцем проживання. Проте принцип "початкова школа якнайближче до місця проживання дитини" залишається далі актуальним. Цьогоріч ми вклали 200 мільйонів гривень від уряду на засадах 70 на 30 – на&nbsp; шкільні автобуси, 300 мільйонів гривень – в обладнання природничо-математичних кабінетів і 300 мільйонів гривень – на об'єднані територіальні громади.</p>
<p>Ми працюємо над оновленням навчальних програм. Зрозуміло, що&nbsp; готується реформа нової української школи, готується новий стандарт, але вони будуть запроваджуватися лише з 2018, 2019 навчального року. Для нас важливо оновити процес навчання для тих дітей, які сьогодні є у школах. Тому минулий рік вже працювали за оновленими програмами першого-четвертого класу, зараз ми представимо оновлені програми для п'ятого-дев'ятого класу. Це відбувалось знову на відкритій платформі з дуже жвавим обговоренням серед учителів, науковців. Отримано 10 тисяч пропозицій до змін, і ми представимо ці зміни, на серпневих конференціях буде остаточне їх затвердження і обговорення. Ці зміни також вже затверджені колегією Міністерства освіти і науки.</p>
<p>Ми розробили також для запровадження у 2018-2019-му навчальному році оновлені навчальні плани для справжньої профільної старшої школи у десятому-одинадцятому класі.</p>
<p>Цей рік для нас ключовий по підготовці реформи початкової школи. І саме тому в 2017-2018 році розпочнеться пілотування нового стандарту початкової школи в ста пілотних школах України. Ці школи стануть, власне, першими ластівками з запровадження компетентнісного підходу, нових навчальних матеріалів. І ми вже зараз розпочали розробку курсу для вчителів цієї школи. Кожен вчитель, який буде брати пілотну школу в 2017-2018-му навчальному році і перший клас у 2018-2019-му році, пройде відповідну підготовку.</p>
<p>ЗНО 2017 року крокує. Ось графік проведення ЗНО. Нам ще залишилося пройти три зовнішні незалежні оцінювання. Цього року ми маємо понад 240 тисяч осіб, які складають зовнішнє незалежне оцінювання, і розпочинатиметься вступна кампанія.</p>
<p>Для того, щоб зменшити ризики перевантаження серверу, ми передбачили відкриття електронних кабінетів раніше, вже з 29 червня. Вступна кампанія буде тривати з 12-го по 26 липня. Це подача документів на бакалаврат. Тому рознесено все в часі так, щоб всі встигли подати свої документи. Діти подають&nbsp; дев'ять заяв на чотири спеціальності, це максимальна кількість. Ми передбачаємо максимальне збільшення держзамовлення для тих вищих навчальних закладів, де буде високий конкурс, і&nbsp; абітурієнти з високими балами ЗНО будуть прагнути потрапити на…&nbsp; збільшення на 10 відсотків. В цьому році ми збільшуєм мотивацію для вступу на технічні й природничі спеціальності за рахунок того, що після зарахування пільговиків весь залишок державного замовлення ми спрямуємо теж на ці спеціальності. Цього року посилюються вимоги на лікарські спеціальності і за поданням Міністерства охорони здоров'я вступ на лікарські спеціальності буде здійснюватися лише, якщо у вас буде бал в кожному сертифікаті не менше 150 балів. І це вже внесено до умов прийому.</p>
<p>Хочу також зауважити, що цього року зараховуються сертифікати 2016 і 2017 року, ми забезпечили їх порівняльність. А також запровадили регіональний, галузевий і сільський коефіцієнти. Цими коефіцієнтами ми допомагаємо дітям&nbsp; сільських територій, а також допомагаємо дітям, які хочу вступати в регіональні вищі навчальні заклади відповідно на коефіцієнти в залежності від регіону, куди вступає ця дитина, у них збільшується результат. Галузевим коефіцієнтом 1,03 ми&nbsp; підтримуємо тих, хто подається на здобуття освіти за інженерно-технічними, природничо-математичними та, власне, гостродефіцитними спеціальностями.&nbsp;</p>
<p>Пільгові категорії. Отже право на співбесіду мають інваліди війни, чорнобильці з цим правом і маломобільні особи з інвалідністю. За іспитами, а не за зовнішнім незалежним оцінюванням&nbsp; можуть&nbsp; проходити учасники бойових дій, сироти та&nbsp; прирівняні до них,&nbsp; і діти, які через своє захворювання не можуть проходити зовнішнє незалежне оцінювання. ЗНО або іспити можуть обирати абітурієнти з непідконтрольних територій або окупованої території Криму. Цього разу вони зможуть вступати також як до тих університетів, які мають центри Донбас – Україна і Крим – Україна, так і до областей, 4 областей. Цей закон прийняв парламент. Ми очікуємо і запрошуємо вступників з Криму до всіх вищих навчальних закладів цих областей, причому парламент виділив тисячу місць державного замовлення для вступників з Криму. Я мушу вас поінформувати, колеги, що минулого року ми мали тільки 180 вступників з Криму.</p>
<p>Ми як уряд готові кожній дитині, яка приїде з Криму, забезпечити навчання за кошти держави, щоб вона могла здобути освіту в Україні, бути повноцінним громадянином України і потім працювати на реінтеграцію Криму, як і непідконтрольних територій Донбасу в Україну.</p>
<p>Хочу сказати, що Міністерство освіти разом з народними депутатами внесло в парламент також ще один законопроект. Ми готові внести ці зміни, щоб у вищих навчальних закладах Донецької і Луганської області ми зробили фіксоване державне замовлення, оскільки вони опинилися в скрутній ситуації. Будь ласка, я сподіваюся, що в наступний пленарний тиждень ви ухвалите цей закон, тому що він дуже важливий для Донецької і Луганської області.</p>
<p>Пільги для учасників АТО, вони можуть обирати вступати за іспитами чи ЗНО. Діти учасників АТО мають право на першочергове зарахування, а діти загиблих учасників АТО і воїнів, і героїв Небесної Сотні будуть забезпечені місцями державного замовлення. Єдине, що вони мають підтвердити свою готовність вчитися у вищих навчальних закладах, тобто скласти зовнішнє незалежне оцінювання, а тоді ми їм надаємо місце державного замовлення.</p>
<p>Крім того, я хочу повідомити, що ми ухвалили державну підтримку для цих всіх пільгових категорій. І в нас зараз крім державного замовлення, безоплатне забезпечення підручниками, соціальні стипендії, проживання в учнівських і студентських гуртожитках. Переміщені вищі навчальні заклади будуть мати фіксовані обсяги державного замовлення і мають також, на них розповсюджується державна цільова підтримка.</p>
<p>Новацією є вступ на магістратуру з права для усіх без особливих виключень. І ми зараз також при вступі на магістратуру будемо автоматично зараховувати іспит з іноземної мови, якщо вступник має дійсний сертифікат тестів "TOEFL" чи Кембриджський сертифікат, для того, щоб, якщо ці люди мають міжнародний сертифікат, ми в Україні визнавали цей іспит при вступі на магістратуру.</p>
<p>Ще хочу поінформувати всіх колег народних депутатів про те, що ми зараз працюємо над… Вірніше, ми вже зробили рішучий крок, щоб виправити ситуацію, коли програмне забезпечення, яке перебувало на обслуговуванні єдиної державної бази з питань освіти, в якій містяться персональні дані всіх наших студентів і викладачів, ми зараз відмовились від цього програмного забезпечення і створюємо таке забезпечення, яке буде перебувати в державній власності. Це надзвичайно важливий крок. Крім того, ми це програмне забезпечення зараз спрямовуємо на зменшення бюрократичних процедур. Наприклад, ми хочемо на його базі ввести і автоматизувати повністю систему ліцензування вищих навчальних закладів, щоб не треба було нашим вищим навчальним закладам їздити зі стосами паперу, а була автоматизована і прозора з чітким розумінням, як проходять…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, хвилину завершити.</p>
<p>&nbsp;</p>
<p>ГРИНЕВИЧ Л.М. І як виконується відповідні показники дотримання ліцензійних умов для вищих навчальних закладів, щоб ця процедура була відкритою і зрозумілою для всіх.</p>
<p>І, нарешті, ми очікуємо, для нас дуже важливо, щоб нарешті завершилась судова тяганина, ініційована певними учасниками процесу по НАЗЯВО. Тому що уряд готовий призначити керівників НАЗЯВО, і ми готові передати всі функції до НАЗЯВО.</p>
<p>Для нас важливо, щоб нарешті припинились політичні ігрища навколо цього процесу. Тому що єдиний пункт, який у нас не виконаний зараз по наших зобов'язаннях і зокрема щодо імплементації Закону про вищу освіту, це якраз створення системи забезпечення якості вищої освіти в Україні.</p>
<p>І якщо ми можемо зараз принаймні працювати з університетами на створення їх внутрішніх систем, то ця перешкода, яка сьогодні є по запуску роботи НАЗЯВО, створює для нас законодавчу прогалину. Коли ми передали їм повноваження, а вони ці повноваження не можуть повноцінно виконувати.</p>
<p>Тому просимо нас підтримати в тому, щоб робота цього органу нарешті розпочалась. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Лілія Михайлівна.</p>
<p>Колеги, зараз ми проведемо запис на запитання від народних депутатів. Нагадую, не від фракцій, а від народних депутатів. Тому усі, хто мають бажання поставити запитання уряду, прошу приготуватись до запиту, до запису.</p>
<p>І наперед наголошую, якщо якась фракція не попаде, це не є причиною давати додаткове слово. Отже, прошу провести запис на запитання до Кабінету Міністрів. Будь ласка.</p>
<p>Мусій Олег Степанович.</p>
<p>&nbsp;</p>
<p>10:42:33</p>
<p>МУСІЙ О.С.</p>
<p>Доброго дня, шановні народні депутати. Шановний Прем'єр-міністр, у мене до вас питання як до Прем'єр-міністра. Скажіть, будь ласка, з яких пір Прем'єр-міністр Гройсман став уособленням політичної корупції в Україні і поділу українців на сорти? Ви знаєте, що на сорти ділили попередники з колишньої влади, на гірших, кращих українців. А ви підписали своє Розпорядження 310 про розподіл грошей соціально-економічного розвитку. І ті народні депутати, які виявилися вам неугодними, чомусь їхні регіони, не депутати, а їхні люди, які проживають на території, не змогли отримати коштів з Фонду соціально-економічного розвитку. Невже ви вважаєте це неполітичною корупцією? Невже ви вважаєте, що поділ на сорти українців – це є новою політикою вашого уряду? Скажіть, будь ласка, доки будете сповідувати така позицію і політику і коли для вас народ буде пріоритетом, а не народні депутати?</p>
<p>&nbsp;</p>
<p>10:43:39</p>
<p>ГРОЙСМАН В.Б.</p>
<p>Вельмишановний Олегу Степановичу, важко зрозуміти, що ви мене запитали з вашими оціночними судженнями. Але точно можу сказати, що і наш уряд і я особисто як Прем'єр-міністр, і більшість депутатів парламенту якраз думають про те, як рішення потрібно приймати для того, щоб життя в українців змінювалось, в тому числі і в області або районі, в якому ви обрані народним депутатом України. Тому хочу підкреслити, що для мене дуже важливо, щоб в кожному куточку України вирішувались проблеми, які цікавлять людей. Ніколи нікого не ділив і ділити не збираюсь. І прошу це врахувати у вашій подальшій діяльності. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Юринець Оксана Василівна, будь ласка.</p>
<p>&nbsp;</p>
<p>10:44:27</p>
<p>ЮРИНЕЦЬ О.В.</p>
<p>Оксана Юринець, 117 виборчий округ, місто Львів.</p>
<p>Шановний пане Прем'єр-міністре, шановний заступник міністра оборони, у мене запитання буде стосуватися Академії сухопутних військ імені Сагайдачного, яка знаходиться в серці мого округу. Дуже стурбовані батьки вступників, тих, які там навчаються, викладацького складу про те, що є така тенденція можливості перенесення частини факультетів, що, скажемо так, напевно, сьогодні <a name=Temp></a>політично не є дуже правильним, тому що ця академія має гарне ім'я, там готуються патріоти, ті люди, які захищають. І сьогодні молодь, яка свідомо обирає цю професію, звичайно, вона є дуже патріотично налаштована.</p>
<p>Просто роз'ясніть ситуацію, тому що стурбованість викликала інформація і на сайті Міністерства оборони, і є звернення голови обласної ради, тобто всієї сесії до міністерства і до нас депутатів. Тому прошу роз'яснити ситуацію щодо Академії сухопутних військ, бо в 2007 році, в 2013 році вони відстояли цей бій. Нам дуже важлива підготовка саме патріотичної молоді в Західній Україні, де є потужна…</p>
<p>&nbsp;</p>
<p>10:45:45</p>
<p>РУСНАК І.С.</p>
<p>Дякую за запитання. Шановні народні депутати, я хочу поінформувати вас, що 23 травня в міністерстві оборони було проведено Колегію Міністерства оборони з питань реформування системи військової освіти і підготовки кадрів. І відповідно до рішення Міністерство оборони дійсно планує з метою забезпечення потреб Збройних Сил України в підготовці кадрів і з метою ефективного використання бази цивільних навчальних закладів і бази підприємств промисловості для підготовки військових фахівців сформувати у місті Харкові Інститут танкових військ, у місті Кам'янець-Подільську сформувати факультет військової підготовки для підготовки фахівців інженерного профілю, а в Національний академії сухопутних військ у місті Львові сформувати новий Інститут морально-психологічного забезпечення.</p>
<p>Всі інші факультети цієї академії будуть реформовані у відповідні інститути. Тобто у академії є перспектива подальшого розширення потужностей і напрямків підготовки. Міністр оборони працював на минулому тижні в місті Львові, і всі питання були обговорені з керівництвом академії і дані відповідні доручення. Тому не треба хвилюватись, всі, хто бажає поступати до військових вузів, нехай поступають, підготовка буде збережена і розширена. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Медуниця Олег В'ячеславович.</p>
<p>&nbsp;</p>
<p>10:47:17</p>
<p>МЕДУНИЦЯ О.В.</p>
<p>Олег Медуниця, місто Суми, "Народний фронт". Шановний Володимире Борисовичу, досягненням вашого уряду і уряду так само Арсенія Яценюка, було здобуття макрофінансової стабілізації при здійсненні бюджетної політики. Фактично ми повернули всі казначейські борги, які були перед місцевими бюджетами ще&nbsp; в 14-му і в 15-му році.&nbsp; Але, на жаль, по деяким напрямкам здійснення державної бюджетної політики у нас залишається заборгованість, зокрема, по субсидіям перед місцевим бюджетом і по послузі ЖКХ. В місті Суми це 6 мільйонів, два місяці заборгованості. По деяким містам з січня місяця на ОСББ по субсидіям не попало не копійки. Це ставить під загрозу здійснення нашої політики як&nbsp; в бюджетній сфері, так і в сфері реформи ЖКГ. Дякую.</p>
<p>&nbsp;</p>
<p>10:48:22</p>
<p>ГРОЙСМАН В.Б.</p>
<p>Дуже дякую за ваше запитання, дуже актуальне питання. І хочу підкресли, що, насправді, чому сьогодні ми вираховуємо цифру, яку маємо закрити по результатам опалювального сезону, тому що зараз якраз в цей період робиться&nbsp; перерахунок, ми вже розуміємо цифру. І хочу вас запевнити в тому, що уряд в цьому місяці, і буду просити підтримки українського парламенту, внесе пропозицію щодо перерозподілу 15 мільярдів гривень на&nbsp; пільги субсидій для всіх підприємств паливно-енергетичного комплексу, я маю на увазі теплокомуненерго і всіх інших, які надають навіть комунальні послуги. 100 відсотків - це буде за проведені всі розрахунки. Всі кошти передбачені. Потрібно рішення парламенту. Тому в червні місяці ми це питання з вами вирішимо. Дякую за підтримку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Бублик Юрій Васильович передає слово Сергію Міщенкові. Будь ласка.</p>
<p>&nbsp;</p>
<p>10:49:16</p>
<p>МІЩЕНКО С.Г.</p>
<p>Шановний Володимир Борисович! Сергій Міщенко 98 округ Київщина.</p>
<p>Володимир Борисович, ви знаєте, зараз може відбутися дуже велика соціальна напруга з приводу того, що парламент, надавши право учасникам АТО отримати земельні ділянки, фактично іншим Законом про генеральні плани, це право забрав. Ви знаєте, що на сьогоднішній день тільки 6 відсотків по статистиці Міністерства ЖКГ мають генеральні плани населених пунктів.</p>
<p>Я вам&nbsp; приведу приклад, от у мене в Бориспільському районі є село Кучаків. Йому за генеральний план загадали 8 мільйонів гривень, а бюджет у нього – півтора мільйона гривень. Задачка дуже проста: скільки років їм не їсти, не пити, щоб генеральний план зробити. Та навіть якщо буде об'єднана громада, то їм треба в три рази бюджет більший, але питання в тому, що вони&nbsp; цього не можуть зробити. А головне, що один-єдиний інститут в Києві, де черга величезна і…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>МІЩЕНКО С.Г. Володимир Борисович, один-єдиний інститут, який ці проекти робить генеральні плани&nbsp; в Києві, і там черги і ціни такі, що можна здуріти. Так коли атошники тоді отримають…</p>
<p>&nbsp;</p>
<p>ГОЛОВУЮЧИЙ.&nbsp; Хто буде відповідати?</p>
<p>&nbsp;</p>
<p>10:50:46</p>
<p>ГРОЙСМАН В.Б.</p>
<p>Я хочу сказати про генеральні плани, а по будівельним нормам скаже віце-прем'єр.</p>
<p>Дякую за ваше запитання. Я хочу підкреслити тільки одну річ, що розвиток територій є надзвичайно важливим напрямком, і генеральні плани потрібні в кожному населеному пункті. І насправді, вони&nbsp; були&nbsp; розроблені ще дуже-дуже давно.</p>
<p>Але&nbsp; я хочу підкреслити, що відсутність генерального плану – це теж певна можливість на місцях зловживати розподілом ділянок, зміною їхнього цільового призначення і так далі. Я це говорю абсолютно як фахівець, тому що в своєму житті я розробляв два генеральних плани, не один, а два генеральних плати. І тому вважаю, що це питання потребує врегулювання, і кожен населений пункт має отримати публічний документ: що, де і як будуть забудовувати, де у нас будуть парки, сквери, яка буде транспортна інфраструктура і так далі.&nbsp; Що стосується ресурсів, треба визначитись і, можливо,&nbsp; окремо підтримати цей напрямок розробки такої документації.&nbsp; І згоден з вами з тим, що треба розширювати коло тих, хто має ліцензії на розробку такої документації. Дякую за ваше запитання.</p>
<p>Геннадій Григорович, прошу,&nbsp; будь ласка. Геннадій Григорович. &nbsp;</p>
<p>&nbsp;</p>
<p>10:52:01</p>
<p>ЗУБКО Г.Г.</p>
<p>Шановні народні депутати, я хотів би ще раз сказати, що планування територій – це першочергове завдання громади. Але я хотів би сказати, що безпосередня кількість суб'єктів, які сьогодні&nbsp; можуть розробити такий генеральний план, це не один інститут в Києві. Перше.</p>
<p>Друге. Джерела фінансування. Фонд регіонального розвитку&nbsp; сьогодні є можливість фінансування таких проектів також за рахунок фонду, тому що це стосується стратегії і розвитку. Будь ласка, подавайте такі проекти, да, їх можна розглядати.</p>
<p>Друге джерело це європейська секторальна підтримка, це також ті кошти, які повинні бути, в першу чергу, спрямовані на проектування проектів розвитку. Також джерело фінансування, будь ласка, об'єднуйте територіальні громади, громади, подавайте такі проекти для того, щоб ці кошти можна було використати у напрямку планування територій. Я думаю, що безпосередньо ми ваш запит, як народного депутата, розглянемо і дамо таку інформаційну карту, яким чином об'єднаним територіальним громадам рухатися в напрямку планування територій, це можливість залучати інвестиції. Тому, я думаю, безпосередньо з вами ми відпрацюємо це питання.</p>
<p>&nbsp;</p>
<p>ГОЛОВУЮЧИЙ. Івченко Вадим. Передає слово Ігорю Луценкові, будь ласка.</p>
<p>&nbsp;</p>
<p>10:53:29</p>
<p>ЛУЦЕНКО І.В.</p>
<p>Дякую. В мене запитання до віце-прем'єр-міністра пана Кістіона. Другого червня ви відвідали захід, організований компанією "Бурізма" в Монте-Карло. Це компанія Злочевського, одного із найкрупніших бандитів епохи Януковича, котрий грабував, будучи чиновником, українські надра, котрий грабував український бюджет. Скажіть, будь ласка, навіщо ви туди поїхали? Чи вам невідомо, хто такий Злочевський? Про що ви з ним говорили? Навіщо ви з ним в обнімку фотографувалися? І чи можна взагалі очікувати, що урядовці нашого шановного уряду, Кабінету Міністрів будуть же регулярно їхати на заходи? І, до речі, так, за чий рахунок ви туди їздили? І чи можна буде очікувати, що регулярно посадовці нашого уряду будуть їздити на заходи Захарченка, Арбузова та інших злочинців Януковича? Дякую.</p>
<p>&nbsp;</p>
<p>10:54:42</p>
<p>КІСТІОН В.Є.</p>
<p>Дякую за запитання. Шановні народні депутати, я хотів би вас проінформувати, що дійсно 2 червня в Монако відбувся енергетичний форум. Організатором даного форуму виступав Інститут Адама Сміта, це одна із поважних інституцій. По великому рахунку, хто був учасником цього форуму, ті особистості, які ви назвали, принаймні, мені не було невідомо до прийняття участі.</p>
<p>Хотів би підкреслити, що в рамках даного форуму приймали участь, принаймні, два екс-президенти європейських держав, два екс-прем'єр-міністри, притому діючі члени Європейського парламенту. Тому я рахую, що голос України в плані енергетичної безпеки і участь України в цьому сегменті, напевно, є обовязковим. Враховуючи, що ті процеси, які відбуваються протягом останнього часу, є дуже важливі для України, в тому числі питання будівництва "Північного потоку номер 2", де це питання досить серйозно дискутувалося і обговорювалося в рамках даного енергетичного форуму.</p>
<p>З паном Злочевським, напевно, це було фотографування після панелі. Якщо ви звернули увагу, там був присутній і принц Монако, там був присутній екс-президент Олександр Кваснєвський і… <i>(Шум у залі)</i></p>
<p>Тому я дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Кремінь Тарас Дмитрович, будь ласка.</p>
<p>&nbsp;</p>
<p>10:56:15</p>
<p>КРЕМІНЬ Т.Д.</p>
<p>Тарас Кремінь, "Народний фронт". Прошу передати слово Наталії Кацер-Бучковській.</p>
<p>&nbsp;</p>
<p>10:56:21</p>
<p>КАЦЕР-БУЧКОВСЬКА Н.В.</p>
<p>Доброго дня, шановні колеги! Доброго дня, шановні урядовці! Було дуже приємно слухати доповідь Лілії Гриневич і про те, яким чином відбувається у нас реформа освіти. Я не можу сказати, що все так добре у нас в енергетиці, Володимир Борисович. Я кілька п'ятниць підряд задавала вам питання стосовно протидії "Nord Stream 2", стосовно транзиту газу після 2019 року. Хвилює також питання корпоративного управління і реформи корпоративного управління НАК "Нафтогаз", також питання енергетичної стратегії. Нам потрібна координація роботи по захисту наших національних енергетичних інтересів за кордоном. Ми дуже просимо вас провести загальну нараду в питаннях енергетичної безпеки і розробити відповідну стратегію, і розуміти, як ми будемо захищати наші інтереси. Тому що на сьогодні ми не бачимо такої консолідованої роботи. Дякую.&nbsp;</p>
<p>&nbsp;</p>
<p>10:57:24</p>
<p>ГРОЙСМАН В.Б.</p>
<p>Дуже дякую вам за ваше запитання.&nbsp; Можу вам сказати, що&nbsp; такі наради проводяться регулярно на регулярній основі, в різних форматах, а як правило, вони є закритими, тому що мають&nbsp; конфіденційну інформацію, яка є дуже&nbsp; важливою для нашої національної безпеки.</p>
<p>Хочу вас запевнити в тому, що всі політичні, а&nbsp; також юридичні заходи вживаються Україною для відстоювання&nbsp; національних інтересів, в тому числі і координації наших зусиль з іншими міжнародними партнерами для недопущення будівництва цього політичного проекту, який&nbsp; абсолютно повністю несе загрозу&nbsp; національній безпеці не тільки&nbsp; України, а й інших держав. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кириченко передає слово Олегові Ляшкові. Будь ласка.&nbsp;</p>
<p>&nbsp;</p>
<p>10:58:12</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановний пане Прем'єр-міністр, я дуже не задоволений вашою роботою. Два місяці тому наша фракція прийшла на засідання Кабінету Міністрів&nbsp; з вимогою до уряду повернути до державного управління газорозподільчі мережі, які будувалися за кошти&nbsp; державного бюджету, за народні кошти в селах будувались. Сьогодні ці&nbsp; газорозподільчі мережі безоплатно експлуатуються&nbsp; олігархами Фірташем, Льовочкіним, Бойком, і мільярди&nbsp; грошей українці з власних кишень платять у кишені олігархів. Досі ці мережі не повернуті до державного управління.</p>
<p>У мене просте питання від мільйонів українців, які сплачують непомірні тарифи: чому ви в олігархів досі не забрали ці мережі. Це договорняки&nbsp; корупційні, це там якісь&nbsp; схеми, це там якісь откати, чи чому ці олігархи досі користуються народною власністю? Я вимагаю від вас зібрати позачергове засідання уряду прямо сьогодні і&nbsp; прийняти це важливе для&nbsp; українців&nbsp; рішення.</p>
<p>&nbsp;</p>
<p>10:59:25</p>
<p>ГРОЙСМАН В.Б.</p>
<p>Дуже дякую, вельмишановний Олеже Валерійовичу, за ваше&nbsp; запитання. Ви абсолютно праві в тому, що&nbsp; мережі, які використовуються сьогодні по всій країні, по ним має бути сплачена і орендна плата, тому що вони належить як державі, так і, вибачте,&nbsp; муніципалітетам,&nbsp; і цю роботу треба проводити. Я хочу підкреслити, що&nbsp; така ініціатива є в парламенті&nbsp; щодо ухвалення закону, який&nbsp; не був ухвалений,&nbsp; будемо перевносити цей закон.</p>
<p>Але є, в тому числі, і правда в тому, що треба знайти юридичні механізми наведення порядку у цій сфері. Насправді, після вашого звернення я дав доручення Першому віце-прем'єр-міністру, він зараз це прокоментує, організувати цю роботу і почати працювати над цим&nbsp; питанням.</p>
<p>Робота складна, непроста, робота, яка буде однозначно оскаржена по всім правовим інстанціям. Тому тут можна зробити, знаєте, дуже швидкі кроки, але потім ми самі будемо винні в тому, що зробили їх невірно.</p>
<p>Тому я прошу вас, ваших юристів, долучайтесь, давайте зробимо правильні документи, зробимо правильну експертизу, і будемо приймати рішення&nbsp; не в інтересах&nbsp; олігархів, а в інтересах українських громадян і України.</p>
<p>Крім того, ГПУ сьогодні порушило кримінальну справ щодо… по цьому питанню, в тому числі, щодо правомірності використання цих мереж. Тому, вельмишановний Олеже Валерійовичу, я думаю, що незадоволення моєю роботою – це була ваша більше емоція, ніж внутрішнє відчуття, але хочу підкреслити, що уряд працює на Україну і українців, і буде це робити. І вас прошу підтримувати наші дії, які будуть підвищувати рівень соціальних стандартів українських громадян, зокрема, підтримайте, будь ласка, справедливу пенсійну реформу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я теж думаю, що була чрезмірно емоційна оцінка.</p>
<p>&nbsp;</p>
<p>КУБІВ С.І.&nbsp; Пане Андрій! Пане Андрій!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Будь ласка.</p>
<p>&nbsp;</p>
<p>11:01:18</p>
<p>КУБІВ С.І.</p>
<p>Шановний&nbsp; пане Валерію, хочу сказати, що… Олег Валерійович,&nbsp; Олег Валерійович! <i>(Шум у залі)</i> На ваше доручення я отримав відповідне доручення Прем'єр-міністра, і ваш запит опрацьовується.</p>
<p>Друге, 95-а постанова… 95-а постанова Кабінету Міністрів України аргументує заключення договорів про платне користування газотранспортною системою облгазів, комунальна, державна і приватна є власність.</p>
<p>Було сказано Прем'єр-міністром, що є відкрита кримінальна справа. Для того, щоб ми заключили договори до 15 червня 2017 року, необхідно законодавчо провести зміни в трьох законопроектах. Перший законопроект – це про трубопровідний транспорт, другий – про ринок природного газу прийнятий і третє – управління об'єктами державної власності.</p>
<p>Зараз урядом є, підготовлено на базі трьох нарад спільно з депутатами Верховної Ради, Міністерством енергетики і Міністерством економіки, які очолював і я, і пан Кістіон, є намальована дорожня карта, що ми до кінця червня врегулюємо це питання. З точки зору порушення законодавства, кримінальної відповідальності веде Генеральна прокуратура України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Матківський Богдан Миронович, будь ласка.</p>
<p>&nbsp;</p>
<p>11:02:56</p>
<p>МАТКІВСЬКИЙ Б.М.</p>
<p>Богдан Мартківський, 121-й виборчий округ. Прошу передати слово Дмитру Добродомову.</p>
<p>&nbsp;</p>
<p>11:03:05</p>
<p>ДОБРОДОМОВ Д.Є.</p>
<p>Шановний Володимир Борисович, доброго дня! Скажіть, будь ласка, після скандальної ситуації з цілком законним позбавленням депутата Артеменка спершу громадянства України, а потім відповідно і мандату депутат Верховної Ради, скажіть, будь ласка, чи відомі вам факти наявності&nbsp; подвійного громадянства у ваших міністрів, в.о.міністра, заступників міністра? Чи цікавились ви цим питанням? А які будуть ваші дії, якщо хтось з ваших підлеглих має подвійне громадянство? Дякую за відповідь.</p>
<p>&nbsp;</p>
<p>11:03:46</p>
<p>ГРОЙСМАН В.Б.</p>
<p>Дякую. Дякую, шановний пане народний депутат, за ваше запитання.</p>
<p>За наявної у мене інформації щодо громадянства жодних порушень чинного законодавства жодних членом уряду немає. Якщо у вас є інформація, що хтось має подвійне громадянство і порушує закон – будь ласка, дайте мені цю інформацію, я її перевірю. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Хміль Михайло Михайлович.</p>
<p>&nbsp;</p>
<p>11:04:14</p>
<p>ХМІЛЬ М.М.</p>
<p>Прошу передати слово Олександру Кодолі.</p>
<p>&nbsp;</p>
<p>11:04:20</p>
<p>КОДОЛА О.М.</p>
<p>Олександр Кодола. Шановні колеги, минулого тижня українська делегація за підтримки Програми розвитку ООН відвідала Латвію, де було вивчено досвід з питань енергоефективності. Зрозуміло, що значним чинником зміцнення енергоефективності цієї країни була допомога Євросоюзу, але в той час і&nbsp; участь банківського сектору, який надає такі кредити, є дуже важливим. Вчора ми прийняли Закон "Про Фонд енергоефективності". На мою думку, це значний і важливий крок вперед для нашої країни. Але зараз ми знаємо, що кредити в українських банках досі дорогі та недоступні для позичальників, які хочуть отримати на такі енергоефективні заходи.</p>
<p>Тому в мене питання. Шановний Геннадій Григорович, які заходи планується зробити урядом, можливо, з банківським сектором, щоб розробити механізми по здешевленню таких кредитів? Чи планується зробити, щоб кредити українських банків стали більш доступними? І що буде, власне, з програмою "теплих" кредитів…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>КОДОЛА О.М. Що буде з програмою "теплих" кредитів після початку роботи Фонду енергоефективності, який ми запустили? Дякую.</p>
<p>&nbsp;</p>
<p>11:05:38</p>
<p>ЗУБКО Г.Г.</p>
<p>Шановні народні депутати, ще раз хочу подякувати за підтримку важливого законопроекту, і сказати, що, дійсно, ресурс, який залучається нашими громадянами, нашими українськими родинами для того, щоб проводити енергоефективні заходи, він є в банківському секторі. Держава, міжнародні партнери готові співфінансувати тіло кредиту до 50 відсотків. Але відсотки по кредитах, дійсно, є великими. Ви знаєте, що Національний банк України прийняв зниження облікової ставки до 12 з половиною відсотків. І на минулому тижні ми проводили спільну нараду з учасниками цього проекту по "теплих" кредитах – це "ПриватБанк", "Ощадбанк", "Укргазбанк" і "Укрексімбанк", – з приводу зменшення навантаження по кредитних відсотках.</p>
<p>Але, з іншого боку, я хотів би сказати, що програма "теплих" кредитів вона буде продовжуватися і в першу чергу працювати з індивідуальним сектором. Яким чином ми можемо вплинути на зниження навантаження тих кредитних відсотків, які сьогодні йдуть поряд з кредитами? Поряд з програмою "теплих" кредитів, поряд з можливістю запровадження Фонду енергоефективності ми розробили цілу систему муніципальних програм, і муніципалітети прийняли ці програми, для того щоб підтримати своїх громадян, які проживають в громадах, через ці муніципальні програми.</p>
<p>Сьогодні працює 216 муніципальних програм, і вони працюють по різних напрямках. Є муніципальні програми, які надають кількість відсотків, які компенсують громадянам саме витрати по цим кредитам.</p>
<p>Є міста, які сьогодні компенсують всі відсотки, які залучаються по кредитам,&nbsp; громадянам.&nbsp; Але яким чином ми зможемо вплинути на&nbsp;&nbsp; саму ставку кредиту по цим кредитам? Ми вважаємо,&nbsp; що на сьогоднішній день&nbsp; чотири державних банки, які працюють, вони вже починають між собою конкурувати за практично того споживача, який&nbsp;&nbsp; звертається. Чому?&nbsp; Тому що на сьогоднішній день…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЗУБКО Г.Г. Повернення сьогодні кредитних ресурсів відбувається на протязі одного або півтора&nbsp; років. Це найкращі позичальники, які&nbsp; сьогодні звертаються до банку, і банки дуже зацікавлені в тому,&nbsp; що ці кредити, дійсно, повертаються. Але я думаю, що при&nbsp; впровадження фонду енергоефективності ми зможемо розширити перелік банків, залучити банки з іноземними інвестиціями, які зможуть долучитися до цієї програми, і таким чином конкурувати вже кредитною ставкою за споживача.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Дзюблик Павло&nbsp; Володимирович, будь ласка.</p>
<p>&nbsp;</p>
<p>11:08:30</p>
<p>ДЗЮБЛИК П.В.</p>
<p>Прошу передати слово одному з кращих мажоритарщиків Лапіну Ігорю.</p>
<p>&nbsp;</p>
<p>11:08:40</p>
<p>ЛАПІН І.О.</p>
<p>Доброго дня!&nbsp; У мене запитання до Прем’єр-міністра України.&nbsp; Пане Прем’єр-міністр,&nbsp; запитання слідуючого характеру. Значить,&nbsp; з приводу заходів на&nbsp; 2017 рік щодо Концепції реформування і розвитку вугільної промисловості. Ми з вами до кінця ІІ кварталу мали внести зміни до&nbsp; Закону про бюджет щодо фінансування 800 мільйонів на модернізацію шахт і&nbsp; 200 мільйонів&nbsp; на інші заходи. Стосовно шахтарів ми… справа в тому, на якій стадії, поясніть, будь ласка,&nbsp; цей процес, щоб нам знову на кінець року не думати, де взяти гроші на зарплати.</p>
<p>І друге питання. Пан Клімкін заявив, що вже готовий… його відомство до введення віз з Росією,&nbsp; до виконання вимог&nbsp;&nbsp; в 2014 році запровадження віз з Росією нашого РНБО. Питання: коли.</p>
<p>&nbsp;</p>
<p>11:09:49</p>
<p>НАСАЛИК І.С.</p>
<p>Дякую за запитання. В дійсності при прийнятті концепції розвитку вугільної галузі ми передбачили і план дій розвитку вугільної галузі. Повинен сказати, що план дій передбачає, що вже через рік і 40 днів ми не будемо мати жодної збиткової шахти, і всі шахти будуть прибутковими. В дійсності в план дій передбачено 800 мільйонів гривень на модернізацію при зміні бюджету і 200 мільйонів – на систему захисту шахтарів.</p>
<p>В понеділок в 10 годині ми домовилися, що Міністерство енергетики спільно із Міністерством фінансів обговорять це питання, і Міністерство фінансів винесе кінечний вердикт. Міністерство енергетики буде наполягати все-таки на фінансуванні згідно плану дій, який передбачений урядом. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І, будь ласка, друге питання, міністр закордонних справ. Я просто не бачу, чи… Є заступник, так?</p>
<p>Будь ласка. Пристайко, будь ласка.</p>
<p>&nbsp;</p>
<p>11:11:04</p>
<p>ПРИСТАЙКО В.В.</p>
<p>Шановні народні обранці, дійсно, міністр закордонних справ підтвердив те, що ми говорили давно вже, що якщо буде прийнято відповідне рішення, Міністерство закордонних справ готове опрацювати всі необхідні механізми для запровадження візи Російської Федерації. Разом з тим, хотів би також нагадати про те, що є певні складні моменти, яких ми хотіли би уникнути в цьому процесі. Міністр про них теж вчора сказав.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, я… будуть в дискусії ще два запитання. Дві хвилин і два запитання, більше ми ніяк не встигнемо, колеги.</p>
<p>І Міщенко передає Дерев'янку, і потім – Бурбак. Будь ласка.</p>
<p>&nbsp;</p>
<p>11:11:50</p>
<p>ДЕРЕВ’ЯНКО Ю.Б.</p>
<p>Юрій Дерев'янко, партія "Воля", "Рух нових сил".</p>
<p>Дякую пану Міщенку за передане слово. Шановний Володимир Борисович, шановний міністр оборони, а також звертаюсь до Президента України. Я звертаюсь до вас по необхідність термінового втручання в ситуацію, пов'язану з випробуваннями зв'язку "Aselsan" і "Еlbit", яка зараз відбувається, яку хочуть сьогодні завершити. В зв'язку з тим, що за 14 днів цього випробування тільки один день виділили випробування нових зразків зв'язку, а ви давали доручення провести випробування всіх найкращих зразків зв'язку.</p>
<p>Друге. За рахунок того, що за 14 днів не провели повноцінного випробування на стійкість засобів радіоелектронної боротьби, що є надзвичайно важливо для нашої армії, відхилено було пропозицію по стандартам НАТО випробовувати, хоча ми вчора голосували за НАТО, а затвердили свою методику. І найголовніше, я думаю, що це було пов'язано з конфліктом інтересів, які стосуються того, що саме результати такого випробування можуть стати, якщо не вироком, то доказовою базою про вчинені злочини тих посадових осіб, які приймали рішення щодо турецького обладнання попередньо.</p>
<p>Тому прошу вас продовжити випробування, змінити це керівництво на СБУ або ДСТЗІ. І, найголовніше…</p>
<p>&nbsp;</p>
<p>ГОЛОВУЮЧИЙ.&nbsp; 10 секунд.</p>
<p>&nbsp;</p>
<p>ДЕРЕВ’ЯНКО Ю.Б. І найголовніше, провести, дійсно, повноцінне випробування на стійкість цих засобів зв'язку обладнанню радіоелектронної боротьби. Дякую.</p>
<p>&nbsp;</p>
<p>11:13:22</p>
<p>РУСНАК І.С.</p>
<p>Дякую за запитання. Станом на сьогодні на виконання рішення міністра оборони і доручення Прем'єр-міністра України створена комісія, яка проводить дослідження, керує цим процесом заступник начальника Генерального штабу. На сьогоднішній день, дійсно, процедура продовжується. Найближчим часом, міністр оборони особисто контролює цей процес, він заслухає всі результати, і буде прийнято відповідні рішення.</p>
<p>Ми вас проінформуємо. Дякую.</p>
<p>&nbsp;</p>
<p>ГОЛОВУЮЧИЙ. Колеги, і останнє запитання. Бурбак Максим Юрійович. Включіть, будь ласка, мікрофон.</p>
<p>&nbsp;</p>
<p>11:13:58</p>
<p>БУРБАК М.Ю.</p>
<p>Володимир Борисович, доброго дня!&nbsp; Об'єктивно треба визнати, що ті реформи і відповідальні політичні кроки, які були зроблені урядом Арсенія Яценюка і продовжені вашим урядом за підтримки коаліції у Верховній Раді, дають позитивні результати. Це і безвізовий режим з країнами ЄС, це і виграний позов у Стокгольмському арбітражі. І ми тепер не винні Росії, і Росія не може тепер до нас позиватися, і буде справедлива ціна на газ і не буде "бери або плати".</p>
<p>Хочу сказати, що і завдяки режиму спецконфіскації також 1,5 мільйони доларів було зараховано в бюджет України, які вкрала банда Януковича. Скажіть, будь ласка, може, тепер треба створити робочу групу, щоб обговорити разом з вами шляхи того, куди будуть направлені ці кошти? На соціально-економічний розвиток країни, 500 мільйонів на будівництво інженерних споруд на кордоні з країною-агресором, 200 мільйонів на додаткове обладнання по видачі біометричних паспортів, 250 мільйонів на створення стартапу, щоб наша молодь могла займатись в Україні і не їхати звідси.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БУРБАК М.Ю. Наступне питання. Давайте призначимо і створимо таку робочу групу, щоб ми могли ці напрацювання вже зробити. І друге.</p>
<p>Останніми днями в Чернівцях була надзвичайна подія, злива, яка нанесла дуже багато збитків житлово-комунальному господарству. Чи можливо виділити з резервного фонду допомогу на відновлення господарки Чернівців? Дякую.</p>
<p>&nbsp;</p>
<p>11:15:44</p>
<p>ГРОЙСМАН В.Б.</p>
<p>Максим Юрійович, дякую вам за запитання.&nbsp; Шановні колеги народні депутати! Вельмишановний пане Голово Верховної Ради України! Абсолютно вважаю дуже доброю пропозицією створення групи в тому числі з залученням депутатів коаліції щодо визначення напрямків використання цих коштів.</p>
<p>Більше того, це буде можливим тільки після ухвалення рішень українського парламенту. Тому ми абсолютно тут відкриті до співпраці. Насправді, що стосується другого питання, пов'язаного зі стихійним лихом по Чернівцям, я даю доручення Першому віце-прем'єр-міністру вивчити це питання з точки зору необхідності підтримки і допомоги місту.</p>
<p>А в цілому, шановні колеги народні депутати, хочу вам подякувати. Подякувати за насправді підтримку важливих, непростих рішень. Вчора, в четвер ми проголосували Закон щодо енергоефективності. Це надзвичайно важливий закон. А також дали старт медичній реформі.</p>
<p>Шановні колеги! Хочу підкреслити, що дуже важливо приймати рішення, які змінюють в кращий бік життя українців. Це потребує нашої відповідальної позиції. Знаєте, я іноді про це говорю в засобах масової інформації і сьогодні хочу підкреслити. Є народні депутати, колеги, які змагаються за те, щоб Україна стала успішною, а є ті, хто змагаються за владу, є ті, хто змагаються за свій власний рейтинг, є ті, хто змагаються за все, що завгодно, тільки не за те, щоб людям стало краще. Тому що є нова формула, ви знаєте цю формулу, іноді її сповідують дехто, кажуть, да, що чим гірше, тим краще. Я з цим не згоден. От деяким політикам, чи краще людям, тим гірше їм, бо все менше і менше буде залишатися поля для їх дешевих політичних спекуляцій.</p>
<p>А я хочу підкреслити, що наше з вами завдання: перше – розвивати національну економіку, друге – підвищувати соціальні стандарти людей, третє і що ми маємо зробити – підвищити українцям пенсії. І ми маємо це зробити ще цього літа. Шановні колеги, прийняті всі необхідні рішення, щоб з 1 жовтня 9 мільйонів українців отримали підвищену пенсію. Це можливо, коли ми зробимо це спільно, друзі, Президент, коаліція, парламент, незалежно від того, це коаліційні політичні сили або ні, бо завтра ви будете йти до своїх виборців і будете дивитися їм в очі. І дуже добре, щоб було що сказати про те, що було зроблено конкретно для кожного українця.</p>
<p>Тому ще раз хочу вам подякувати. Хочу сказати, що для нас з вами дуже важливо користуватись іншим принципом: чим краще людям, тим краще Україні, тим краще всім нам. Тому бажаю всім нам успіхів на цьому шляху і розраховую на подальшу вашу підтримку.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Дякуємо уряду за плідну дискусію. Дякуємо за участь у роботі Верховної Ради України. І "година запитань до Уряду" завершена.</p>
<p>Ми переходимо до оголошень. І перш за все я хочу зробити оголошення. Я перш за все хочу зробити оголошення.</p>
<p>Перше. Відповідно до частини третьої статті 60 Закону України "Про Регламент Верховної Ради України" повідомляю про вихід зі складу депутатської групи "Воля народу" народного депутата України Мельничука Сергія Петровича.</p>
<p>І наступна до мене звернулась група "Воля народу" з тим, що вони просили би іще одну особу виключити з їхнього складу. Я вимагав, щоб він прибув безпосередньо з тим питанням, але, оскільки група звернулася, я зачитаю і цю заяву.</p>
<p>Відповідно до частини третьої статті 60 Закону України "Про Регламент Верховної Ради України" повідомляю про вихід зі складу депутатської групи "Воля народу" народного депутата України Онищенка Олександра Романовича.</p>
<p>Це дві заяви, які я хотів зачитати. Зараз ми переходимо до депутатських запитів.</p>
<p>Нагадаю, що згідно 25 статті Регламенту Верховної Ради України ми маємо в п'ятницю час для оголошення депутатських запитів. І я для оголошення депутатських запитів запрошую до слова Першого заступника Голово Верховної Ради України Геращенко Ірину. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:20:40</p>
<p>ГОЛОВУЮЧИЙ. Дякую, шановний колего.</p>
<p>Колеги, на сьогоднішній день зареєстровано від депутатів 239 запитів. І у нас є запити до Президента України. І, як вам відомо, при розгляді цих запитів ми маємо поіменно голосувати підтримку запиту. Тому я прошу депутатів зараз не виходити з сесійної зали для того, щоб ми могли поставити на підтримку запиту і голосувати за це.</p>
<p>Отже, надійшли запити від народних депутатів України:</p>
<p>&nbsp;Юрія-Богдана Шухевича до Президента України стосовно зняття грифу "Опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР і СРСР, колишніх перших секретарів обкомів Компартії України тощо та членів їх сімей, котрим обчислюють пенсії, виходячи з нинішнього посадового окладу міністра Кабінету Міністрів України та припинення виплати пенсій усім цим "привілейованим" особам.</p>
<p>Я прошу проголосувати за підтримку цього запиту, шановні колеги.</p>
<p>&nbsp;</p>
<p>11:22:07</p>
<p>За-101</p>
<p>&nbsp;</p>
<p>11:22:14</p>
<p>ГОЛОВУЮЧИЙ. 101&nbsp; народний депутат. Немає потенціалу як говорить наш спікер, тому рухаємося далі.</p>
<p>Отже, Станіслава Березкіна<a name=s1></a> до міністра екології та природних ресурсів України щодо проведення перевірки законності вирубки лісових насаджень біля села Розумівка Олександрівського району Кіровоградської області в урочищі Чорного ворона (Чорний ліс), яке має важливе історичне і культурне значення національного рівня.</p>
<p>Віктора Развадовського до міністра освіти і науки України, голови Житомирської обласної державної адміністрації щодо виділення коштів на придбання ноутбуків для комплектації комп'ютерного класу Любарського професійного ліцею Житомирської області.</p>
<p>Віктора Развадовського до міністра інфраструктури України, голови Житомирської обласної державної адміністрації стосовно ремонту дороги, що сполучає військове містечко № 115 села Березівки Житомирського району, Житомирської області із трасою Київ - Чоп.</p>
<p>Ярослава Москаленка до міністра внутрішніх справ України стосовно вжиття невідкладних заходів реагування для недопущення вчинення злочинів в екологічній сфері на Київщині у зв'язку з вивантаженням сміття зі Львівщини.</p>
<p>Віктора Галасюка до Прем'єр-міністра України щодо виконання вимог Закону України № 1792-VIII від 20 грудня 2016 року.</p>
<p>Юрія Бойка до Прем'єр-міністра України щодо вирішення питання забезпечення житлом офіцерів, які звільнені в запас або відставку та перебувають на квартирному обліку за місцем проживання у Київській області.</p>
<p>Сергія Шахова до Прем'єр-міністра України щодо необхідності термінового відновлення залізничного сполучення Білокуракіне - Сватове, Луганська область.</p>
<p>Олександра Абдулліна до Генерального прокурора України стосовно звернення громадської організації "Спілка юристів Одеської області" щодо створення корупційних схем керівництвом Державного підприємства "Куліндоровський комбінат хлібопродуктів" Державного агентства резерву України.</p>
<p>Олександра Абдулліна до Прем'єр-міністра України стосовно звернення лідера громадської ініціативи "Україна - без корупції" Андрія Шевченка щодо неефективного управління, проявів корупції та непрофесійності посадовців дорожньої галузі країни.</p>
<p>Владислава Бухарєва до Прем'єр-міністра України щодо вирішення проблемних питань з розвитку дорожньої галузі, а також виділення коштів з Державного бюджету України на ремонт автомобільних доріг Сумської області у 2017 році.</p>
<p>Владислава Бухарєва до Прем'єр-міністра України щодо виділення додаткової дотації з Державного бюджету України на 2017 рік для утримання закладів професійно-технічної освіти та охорони здоров'я Сумської області.</p>
<p>Михайла Бондаря&nbsp; до гендиректора Державного підприємства "Український державний центр радіочастот", начальника Державного підприємства "Західна філія ДП "Український центр радіочастот" щодо прорахунку ФМ частот для Радехівського та Буського районів Львівської області.</p>
<p>Михайла Бондаря до голови Львівської обласної державної адміністрації, голови Львівської обласної ради щодо безоплатної передачі нерухомого майна, яке перебуває на балансі Комунального підприємства "ДКП "Центральна районна аптека № 91 міста Буськ" на баланс управління спільної власності Буської райради Львівської області.</p>
<p>Валерія Писаренка до Прем'єр-міністра України стосовно початку переговорного процесу між Україною та Китайською Народною Республікою щодо впровадження зони вільної торгівлі.</p>
<p>Валерія Писаренка до міністра освіти і науки України щодо недопущення дискримінації національної медичної освіти на міжнародному рівні.</p>
<p>Івана Мельничука до міністра внутрішніх справ України, Генпрокурора України щодо проведення перевірки за фактами зловживань службовими особами державної компанії "Укртрансгаз".</p>
<p>Івана Мельничука до Прем'єр-міністра України, міністра фінансів України щодо необхідності своєчасного та в повному обсязі перерахунку субвенцій із Державного бюджету України на 2017 рік місцевим бюджетам, шляхом проведення клірингових розрахунків за механізмом, визначеним постановою Кабінету Міністрів України від 11 січня 2005 року № 20.</p>
<p>Ігоря Шурми до Прем'єр-міністра України щодо відсутності ліків для хворих на рідкісні (орфанні) захворювання у зв'язку з затягуванням процесу державних закупівель з боку посадових осіб Міністерства охорони здоров'я України.</p>
<p>Ігоря Шурми до Прем'єр-міністра України щодо нецільового використання бюджетних коштів виділених на Програму розвитку лісового господарства Львівської області на 2010-2015 роки.</p>
<p>Надії Савченко до Генпрокурора України щодо інформування про хід досудових розслідувань за фактами постачання неякісного форменого одягу для потреб Збройних Сил України.</p>
<p>Артема Вітка та Дмитра Лубінця&nbsp; до міністра внутрішніх справ України щодо об'єктивного розслідування подій, які відбулися в селищі Вільшани Харківської області 17 травня 2017 року.</p>
<p>Володимира Арешонкова до виконуючого обов'язки голови Державної фіскальної служби&nbsp; України щодо врегулювання питання сплати єдиного податку, фіксована ставка якого встановлюється відповідними органами місцевого самоврядування та є нижчою за максимальний розмір для відповідної групи платників єдиного податку.</p>
<p>Ігоря Луценка до Генпрокурора України щодо незалежного розслідування обставин умисного убивства борця за незалежність Ніла Хасевича.</p>
<p>Олени Сотник до голови Державної архітектурно-будівельної інспекції України, директора Департаменту державної архітектурно-будівельної інспекції у місті Києві щодо вжиття заходів направлених на анулювання дозволу на виконання будівельних робіт для будівництва житлово-офісного комплексу та скасування містобудівних умов та обмежень забудови земельної ділянки для будівництва житлово-офісного комплексу між вулицями Микільсько-Слобідською та проспектом Броварським у Дніпровському районі міста Києва.</p>
<p>Івана Рибака до Прем'єр-міністра України, міністра соцполітики, голови Чернівецької обласної державної адміністрації, голови Сторожинецької районної державної адміністрації Чернівецької області щодо забезпечення житлом мешканки села Старі Бросківці Сторожинецького району Чернівецької області.</p>
<p>Івана Рибака до Прем'єр-міністра України щодо доручення Прем'єр-міністра України стосовно відкриття пунктів пропуску через державний кордон "Руська", "Красноїльськ" та "Шепіт".</p>
<p>Сергія Дунаєва до Прем'єр-міністра України, першого віце-прем'єр-міністра України, міністра економічного розвитку і торгівлі, віце-прем'єр-міністра України, міністра регіонального розвитку, будівництва та житлово-комунального господарства, віце-прем'єр-міністра Володимира Кістіона, секретаря Ради національної безпеки і оборони України, міністра енергетики та вугільної промисловості, міністра з питань тимчасово окупованих територій та внутрішньо переміщених осіб щодо необхідності оперативного вирішення надзвичайної ситуації в ЛКСП "Лисичанськводоканал" у місті Лисичанську Луганської області.</p>
<p>Ігоря Попова до Прем'єр-міністра України щодо розробки державної цільової програми "Захист прав та підтримка трудових мігрантів - громадян України".</p>
<p>Надії Савченко до голови Національної поліції України про переслідування та тиск на громадських активістів органами Національної поліції у містах Львові та Києві.</p>
<p>Оксани Юринець до Прем'єр-міністра України, міністра фінансів&nbsp; стосовно стану виконання договору між Урядом України та Урядом Республіки Польща про надання кредиту на умовах пов'язаної допомоги.</p>
<p>Володимира Парасюка до директора Національного антикорупційного бюро України, міністра внутрішніх справ України, Генерального прокурора України щодо можливих корупційних діянь з метою отримання неправомірної вигоди службовими особами Державного агентства України з питань кіно.</p>
<p>Юрія Бойка до Генпрокурора України, Голови Служби безпеки України, міністра внутрішніх справ України щодо перешкоджання діяльності народного депутата України Наталії Юріївни Королевської під час проведення в місті Одесі форуму "Жінки за мир", нанесення їй тілесних ушкоджень, що може мати наслідком часткову втрату зору, забезпечення об'єктивного та неупередженого розслідування злочину.</p>
<p>Дмитра Колєснікова до Прем'єр-міністра України щодо урядової пенсійної реформи.</p>
<p>Андрія Гальченка та Костянтина Павлова до Прем'єр-міністра України щодо врегулювання виплат Державною казначейською службою, виконання яких гарантовано державою.</p>
<p>Івана Балоги до Прем'єр-міністра України щодо забезпечення медичних та лікувальних закладів ліцензованими комп'ютерними програмами та комп'ютерною технікою.</p>
<p>Івана Балоги до Прем'єр-міністра України щодо припинення права постійного користування державним підприємством "Радгосп-завод "Виноградівський" земельними ділянками державної власності.</p>
<p>Групи народних депутатів (Німченка, Сажка та інших) до Генпрокурора України щодо забезпечення повного, об'єктивного та неупередженого розслідування злочинів, вчинених проти народного депутата України, члена фракції "Опозиційний блок" Наталії Королевської під&nbsp; час з'їзду жінок Півдня України, що проходив 2 червня 2017 року в місті Одеса.</p>
<p>Олександра Кодоли до Прем'єр-міністра України, першого заступника голови Державної фіскальної служби України щодо вчасного відображення інформації в системі електронного адміністрування ПДВ.</p>
<p>Олександра Кодоли до тимчасово виконуючої обов'язки міністра охорони здоров'я України щодо вжиття невідкладних заходів реагування для забезпечення дітей, хворих на гостру лімфобластну лейкемію, відповідними засобами лікування.</p>
<p>Олега Кулініча до голови Державної служби України з надзвичайних ситуацій щодо попередження надзвичайної ситуації в селі Покровське Зіньківського району Полтавської області.</p>
<p>Юрія Павленка до міністра культури України щодо порядку реєстрації релігійних організації.</p>
<p>Юрія Павленка до Прем'єр-міністра України стосовно бездіяльності центральних органів виконавчої влади з питань децентралізації функцій щодо захисту прав дітей.</p>
<p>Юрія Бублика до Генпрокурора України, міністра внутрішніх справ України, виконуючого обов'язки голови Державної служби України з питань геодезії, картографії та кадастру щодо порушення прав учасників АТО у Новосанжарському районі Полтавської області, незаконне захоплення наданих їм земельних ділянок для ведення особистих селянських господарств через вчинену фальсифікацію та підроблення дозвільних документів на ці площі в інтересах приватних структур.</p>
<p>Сергія Ківалова до Прем'єр-міністра України, Генпрокурора стосовно необхідності об'єктивного розгляду та вжиття дієвих заходів реагування на звернення керівництва Одеської обласної та міської організацій роботодавців щодо ситуації навколо ПАТ "Одеський нафтопереробний завод".</p>
<p>Геннадія Кривошеї до виконуючого обов'язки голови Державної фіскальної служби України щодо ухилення від сплати податків та порушення вимог чинного законодавства з боку приватного акціонерного товариства "Вікторія" під час здійснення господарської діяльності.</p>
<p>Максима Бурбака до міністра внутрішніх справ України щодо розслідування законності передачі у власність земельних ділянок у селі Кормань Сокирянського району Чернівецької області та причетності до цього голови Сокирянської районної державної адміністрації Бескупського та голови Сокирянської районної ради Козака.</p>
<p>Андрія Вадатурського до Прем'єр-міністра України щодо невиконання Закону України "Про Державний бюджет України на 2017 рік" в частині реструктуризації заборгованості, яка виникла станом на 1 січня 2017 року за рішеннями судів, виконання яких гарантовано державою.</p>
<p>Ярослава Дубневича до тимчасово виконуючої обов'язки міністра охорони здоров'я України щодо централізованої закупівлі та поставки штучного водія ритму серця.</p>
<p>Юрія Мірошниченка до Національної поліції України щодо звернення громадянки Ярушкіної про крадіжку у неї коштів лікарем Інституту кардіології імені академіка Стражеска Ковалем під час обстеження.</p>
<p>Юрія Мірошниченка до Генпрокуратури України… sorry…</p>
<p>Юрія Мірошниченка до&nbsp;&nbsp;&nbsp; щодо заяви громадянки Щербини з повідомленням про вчинення кримінальних правопорушень з боку слідчого Ніжинського відділу поліції Фесенка.</p>
<p>Юлія Іоффе до Прем'єр-міністра України щодо необхідності вирішення питання виплати заборгованості по пенсіям за липень 2014 року мешканцям населених пунктів Луганської області, що розташовані на лінії зіткнення.</p>
<p>Максима Курячого до Прем'єр-міністра України щодо лікування методом перитонеального діалізу.</p>
<p>Олексія Ленського та Руслана Сольвара до міністра екології та природних ресурсів України щодо вжиття невідкладних заходів, спрямованих на припинення порушення охоронюваних Конституцією прав громадян Житомирщини на безпечне для життя і здоров'я довкілля, вирішення ситуації, яка склалась у Баранівському районі Житомирської області та призвела до погіршення якості питної води у населених пунктах Житомирської області, ліквідації екологічної небезпеки від несанкціонованого скидання промислових відходів у річку Хомора та здійснення перевірки стосовно бездіяльності контролюючих і наглядових органів.</p>
<p>Романа Семенухи до Прем'єр-міністра України, голови Національної комісії, що здійснює державне регулювання у сферах енергетики та комунальних послуг, голови правління Публічного акціонерного товариства "Харківгаз" щодо роз'яснення питань, пов'язаних із здійсненням повірки лічильників газу.</p>
<p>Романа Семенухи до Прем'єр-міністра України, виконуючого обов'язки голови Державної фіскальної служби України, міністра юстиції України&nbsp; щодо безоплатної передачі конфіскованого нереалізованого майна.</p>
<p>Групи народних депутатів (Ларіна, Дунаєва, Павленка) до Прем'єр-міністра України щодо недопущення продажу цілісного майнового комплексу ДП "Санаторій для батьків з дітьми "Тетерів" міста Коростишів Житомирської області.</p>
<p>Олександра Кірша до Генерального прокурора України щодо встановлення індивідуальних приладів обліку природного газу в багатоквартирних житлових будинках міста Харкова.</p>
<p>Олександра Кірша до міністра енергетики та вугільної промисловості України, голови Національної комісії, що здійснює державне регулювання у сферах енергетики та комунальних послуг щодо вирішення ситуації, що склалася довкола закупівлі природного газу Національним аерокосмічним університетом імені Жуковського "Харківський авіаційний інститут".</p>
<p>Анатолія Денисенка до міністра соціальної політики України щодо організації оздоровлення дітей у 2017 році та затвердження концепції Державної цільової соціальної програми оздоровлення і відпочинку дітей та розвитку мережі дитячих оздоровчих закладів.</p>
<p>Ірини Констанкевич до голови Державної казначейської служби України щодо виплати пенсій згідно з рішеннями судів громадянам, які проживають на радіоактивно забруднених територіях Волинської області.</p>
<p>Ірини Констанкевич до голови Волинської обласної державної адміністрації, начальника Служби автомобільних доріг у Волинській області щодо ремонту ділянки автомобільної дороги місто Камінь-Каширський - село Рудка Червинська Камінь-Каширського району Волинської області.</p>
<p>Олеся Довгого до голови Кіровоградської обласної державної адміністрації щодо недопущення ліквідації закладів освіти і культури в місті Світлодарськ... Світловодськ, вибачте, та забезпечення прав їхніх працівників.</p>
<p>Романа Мацоли до виконуючого обов'язки голови Державного агентства автомобільних доріг України, начальника Служби автомобільних доріг у Хмельницькій області щодо невідкладного вирішення питання про фінансування ремонту районної автомобільної доріг Хмельницької області Карповщина - Новоселиця, протяжністю 4 кілометри, що знаходиться в аварійному стані та паралізує пасажирські перевезення, що порушує права мешканців та призводить до чисельних незручностей.</p>
<p>Романа Мацоли до тимчасово виконуючої обов'язки міністра охорони здоров'я України, директора департаменту охорони здоров'я Хмельницької обласної державної адміністрації щодо забезпечення хворих на лейкемію медичними препаратами в Хмельницькій області.</p>
<p>Сергія Лещенка до Голови Служби безпеки України щодо блокування доступу до сайту "Трибунал".</p>
<p>Сергія Лещенка до Першого віце-прем'єр-міністра України - міністра економічного розвитку про антидемпінгові заходи щодо імпорту в Україну деяких азотних добрив.</p>
<p>Віталія Гудзенка до голови Київської обласної державної адміністрації щодо забезпечення медичних закладів Ставищанського та Володарського районів Київської області медичним обладнанням.</p>
<p>Дмитра Добродомова до Дніпровського міського голови, начальника Управління державного архітектурно-будівельного контролю Дніпровської міської ради щодо правомірності розпочатого будівництва на території житлового масиву Тополя&nbsp;-&nbsp;2 у місті Дніпро.</p>
<p>Дмитра Добродомова до міністра оборони України, Житомирського міського голови, керівника Будинкоуправління №&nbsp;3 Житомирської квартирно-експлуатаційної частини району Міністерства оборони України щодо передачі до комунальної власності житлового будинку №&nbsp;106 по вулиці Чуднівській у місті Житомир.</p>
<p>Групи народних депутатів (Спориша, Величковича та інших; всього 9 наших колег) до міністра внутрішніх справ України стосовно шахрайських дій директора ТОВ "Володар-агро" Сухолиткого Віктора.</p>
<p>Групи народних депутатів (Кацер-Бучковської, Гопко, інших; всього 17 наших колег) до Прем'єр-міністра України щодо заходів з нейтралізації загроз енергетичній безпеці України.</p>
<p>Валерія Давиденка до міністра аграрної політики та продовольства України, голови правління Національної асоціації молочників України "Укрполпром", директора Приватного акціонерного товариства "Куликівське молоко", голови правління Публічного акціонерного товариства "Ічнявський завод сухого молока та масла" щодо необхідності підвищення ціни на закупівлю молока від особистих селянських господарств.</p>
<p>Анни Романової до першого віце-прем'єр-міністра України - міністра економічного розвитку і торгівлі України, міністра закордонних справ України щодо збільшення туристичного потоку між Китайською Народною Республікою та Україною.</p>
<p>Антона Геращенка до міністра екології та природних ресурсів України щодо надання документації.</p>
<p>Олега Осуховського до Генпрокурора України щодо організації виконання органами прокуратури вимог Кримінального процесуального кодексу України.</p>
<p>Олега Осуховського до директора Національного антикорупційного бюро України щодо проведення досудового розслідування за фактом нанесення збитків Державному бюджету України.</p>
<p>Юрія Бублика до міністра оборони України щодо нагородження медиків-добровольців Першого добровольчого мобільного шпиталю імені Миколи Пирогова.</p>
<p>Олександра Супруненка до міністра екології та природних ресурсів України щодо можливого порушення вимог екологічного законодавства підприємством, що здійснює свою діяльність на території Дарницького району міста Києва.</p>
<p>Олександра Супруненка до Київського міського голови щодо невжиття належних заходів для відновлення роботи дошкільного навчального закладу у Дарницькому районі міста Києва.</p>
<p>Віталія Гудзенка до виконуючого обов'язки голови Державної служби України з питань геодезії, картографії та кадастру щодо надання інформації стосовно статусу земельної ділянки розміром 115,9 гектарів, розташованої за межами Тхорівської сільської ради Сквирського району Київської області.</p>
<p>Василя Яніцького до голови Зарічненської селищної ради Зарічненського району Рівненської області, голови Зарічненської районної державної адміністрації Рівненської області щодо перегляду генерального плану селища міського типу Зарічне Рівненської області з врахуванням громадських інтересів.</p>
<p>Василя Яніцького до Генпрокурора України стосовно бездіяльності під час розслідування злочинів щодо незаконного привласнення та розтрати державного майна державного концерну "Украгротехсервіс" в Одеській області.</p>
<p>Ірини Геращенко та Марії Іонової до Прем'єр-міністра України щодо надання інформації стосовно експертно-аналітичного супроводження імплементації Угоди про асоціацію між Україною та ЄС до національного законодавства України.</p>
<p>Сергія Льовочкіна до Прем'єр-міністра України щодо погіршення рівня життя громадян внаслідок зростання заборгованості з виплати заробітної плати.</p>
<p>Андрія Лопушанського до Прем'єр-міністра України щодо своєчасного погодження лімітів використання мисливських тварин, віднесених до державного мисливського фонду.</p>
<p>Андрія Лопушанського до Прем'єр-міністра України щодо питань розбудови прикордонної інфраструктури та під'їзних доріг до пунктів пропуску, створення нових пунктів пропуску через державний кордон України з Республікою Польща.</p>
<p>Групи народних депутатів (Батенка, Антонищака та інших – всього семи) до голови Львівської обласної держадміністрації щодо надання повної інформації про проведення конкурсу щодо вибору інвестора для будівництва та експлуатації комплексу з утилізації (перероблення) твердих побутових відходів на території Миколаївського району Львівської області (на ділянці Роздільського ДГХП "Сірка") та врахування думки місцевих громад при його проведенні.</p>
<p>Тараса Батенка до Прем'єр-міністра України щодо нагального вирішення проблеми фінансування закладів професійно-технічної освіти у Львівській області за рахунок збільшення субвенції із загального фонду Державного бюджету України.</p>
<p>Андрія Іллєнка до голови правління публічного акціонерного товариства "Українська залізниця" щодо призначення поїздів Львів-Херсон, Львів-Новоолексіївка, Київ-Миколаїв.</p>
<p>Ігоря Попова до Секретаря Ради нацбезпеки і оборони України стосовно розробки плану дій щодо набуття членства України в НАТО.</p>
<p>Сергія Власенка до головного редактора газети "Урядовий кур’єр" щодо випуску та розповсюдження за державний кошт агітаційних матеріалів Кабінету Міністрів України.</p>
<p>Сергія Власенка до голови правління Національної акціонерної компанії "Нафтогаз України" щодо надання об'єктивної інформації про рішення Трибуналу при Арбітражному інституті Торгової палати Стокгольму у справі НАК "Нафтогаз України" проти ПАТ "Газпром".</p>
<p>Андрія Вадатурського до голови Комітету Верховної Ради України з питань бюджету, голови Комітету Верховної Ради України з питань правової політики та правосуддя, заступника голови Комітету Верховної Ради з питань європейської інтеграції щодо невиконання Кабінетом Міністрів України Закону України "Про Державний бюджет України на 2017 рік" в частині реструктуризації заборгованості, яка виникла станом на 1 січня 2017 року за рішеннями судів, виконання яких гарантовано державою.</p>
<p>Юрія-Богдана Шухевича до Прем'єр-міністра України щодо вирішення однієї з найбільших проблем пенсійної несправедливості в Україні, яка полягає в тому, що для більшості звичайних "чорних" українських громадян кожен місяць їхньої офіційної роботи після 1 липня 2000 року впливає не на збільшення, а на зменшення розміру майбутньої пенсії.</p>
<p>Вікторії Войціцької до голови Правління Публічного акціонерного товариства "Укрнафта" щодо продажу свердловин за спецдозволами на користування надрами.</p>
<p>Вікторії Войціцької до генерального директора "ДТЕК" щодо місячних обсягів споживання вугілля компаніями "ДТЕК Східенерго", "ДТЕК Дніпроенерго", "ДТЕК Західенерго".</p>
<p>Андрія Шиньковича до Прем'єр-міністра України щодо встановлення окремого справедливого порядку призначення та перерахунку пенсій державним службовцям всіх категорій в ході пенсійної реформи.</p>
<p>Андрія Шиньковича до начальника служби автомобільних доріг у Хмельницькій області, голови Білогірської районної державної адміністрації Хмельницької області, голови Ізяславської райдержадміністрації Хмельницької області, голови Красилівської райдержадміністрації, голови Теофіпольської районної держадміністрації, голови Білогірської районної держадміністрації, голови Ізяславської райдержадміністрації, голови Красилівської ради, голови Теофіпольської райдержавної адміністрації Хмельницької області щодо визначення пріоритетів та узгодження дій при підготовці проектно-кошторисної документації для здійснення у 2018 році капітальних ремонтів окремих ділянок доріг у Білогірському, Ізяславському, Красилівському та Теофіпольському районах Хмельницької області.</p>
<p>Дмитра Шенцева до Прем'єр-міністра України щодо виділення місту Чугуєву Харківської області відповідних коштів субвенції з Державного бюджету України по наданню субсидій населенню, наданих та гарантованих Законом України, на оплату житлово-комунальних послуг.</p>
<p>Дмитра Шенцева до голови правління Пенсійного фонду України щодо невиконання Пенсійним фондом України рішення суду про перерахунок та виплату пенсій по інвалідності, відповідно до статей 50, 54, 67 Закону України "Про статус і соціальний захист громадян, які постраждали внаслідок Чорнобильської катастрофи".</p>
<p>Сергія Рудика до голови Черкаської районної державної адміністрації, виконуючого обов'язки Смілянського міського голови, Кам'янського міського голови Черкаської області, голови Смілянської районної держадміністрації, першого заступника голови Кам'янської районної держадміністрації Черкаської області щодо посилення контролю за використанням коштів державного бюджету, передбачених на соціально-економічний розвиток Кам'янського, Смілянського, Черкаського районів, міст Кам'янка та Сміла Черкаської області, і необхідності забезпечення проведення процедур публічних закупівель з дотриманням принципів прозорості, недискримінаційості та конкурентності.</p>
<p>Андрія Іллєнка до голови Київської міської держадміністрації, директора Департаменту освіти і науки, молоді і спорту Київської міської держадміністрації щодо передбачення фінансування у Програмі соціально-економічного розвитку міста Києва для проектних робіт та реконструкції дошкільного навчального закладу номер 364 в Дніпровському районі міста Києва.</p>
<p>Олександра Дехтярчука та Оксани Білозір до Прем'єр-міністра України, міністра екології та природних ресурсів щодо виділення коштів з Держбюджету України для реконструкції очисних споруд, внаслідок неналежного функціонування яких забруднюється річка Іква на території Рівненської області.</p>
<p>Вадима Івченка до Генпрокурора України, голови Державної архітектурно-будівельної інспекції України стосовно вжиття невідкладних заходів із припинення незаконних будівельних робіт та експлуатації земельних ділянок на чорноморському узбережжі у селі Крижанівка Лиманського районну Одеської області, що загрожують життю і здоров'ю місцевих мешканців та призведе до руйнування сільської інфраструктури.</p>
<p>Групи народних депутатів (Буглака, Барни та інших. Всього 7 наших колег) до першого заступника Голови Служби безпеки України - керівника Антитерористичного центру при Службі безпеки України щодо створення Антитерористичним центром передумов дотримання та захисту прав дитини в Україні.</p>
<p>Сергія Мельника до Прем'єр-міністра України щодо незавершеного будівництва багатоквартирного житлового будинку по вулиці Панаса Мирного, 29/1 у місті Хмельницькому.</p>
<p>Сергія Мельника до Прем'єр-міністра України щодо забезпечення сталевою катанкою потреб внутрішнього ринку України</p>
<p>Олександра Домбровського до командувача Повітряних сил Збройних Сил України щодо встановлення емблеми для екіпажу іменного літака "Дмитро Майборода" 456 бригади транспортної авіації Повітряних Сил Збройних Сил України.</p>
<p>Олександра Домбровського до голови Державної служби України з питань безпечності харчових продуктів та захисту споживачів, голови Вінницької обласної державної адміністрації, голови Вінницької облради, Вінницького міського голови, начальника Державної екологічної інспекції у Вінницькій області щодо якості питної води у місті Вінниця.</p>
<p>Руслана Сольвара до Прем'єр-міністра України, міністра соцполітики, тимчасово виконуючої обов'язки міністра охорони здоров'я, Президента Нацакадемії медичних наук України, директора інституту громадського здоров'я імені Марзєєва, Національної академії медичних наук України, громадської спілки "Всеукраїнське об'єднання "Захищена медицина", спілки захисту прав пацієнтів "Здоров'я нації", Всеукраїнської громадської організації "Українська медична асоціація", громадської організації "Громадська ініціатива "Право на здоров'я", громадської організації "Медичний контроль та захист прав" стосовно розробки програми забезпечення лікарськими засобами тяжко хворих, яка впровадить процедуру закупівель щодо скороченого терміну забезпечення лікарськими засобами тяжко хворих.</p>
<p>Руслана Сольвара та Олексія Ленського до віце-прем'єр-міністра України - міністра регіонального розвитку, будівництва та житлово-комунального господарства України, голови Національної поліції, голови Державної регуляторної служби, голови Комітету Верховної Ради України з питань будівництва, голови Комітету Верховної Ради України з питань промислової політики щодо врегулювання питання продажу алкогольної продукції на розлив у місцях, наближених до житлових забудов.</p>
<p>Групи народних депутатів (Вітка, Веселової, Артюшенка) до Генпрокурора щодо фактів політичної корупції та організації рейдерського захоплення торгівельної мережі "АТБ" народним депутатом України Сергієм Рибалкою.</p>
<p>Павла Кишкаря та Віктора Кривенка до Генпрокурора України щодо неналежного розслідування факту незаконного виділення квартири в селищі Міжгір'я Закарпатської області.</p>
<p>Миколи Кучера до Прем'єр-міністра України щодо перерахунку та виплати пенсій та додаткових пенсій громадянам, які є постраждалими внаслідок аварії на ЧАЕС.</p>
<p>Юрія Дерев'янка до Кабінету Міністрів України щодо необхідності збільшення обсягу освітньої, медичної субвенцій та додаткової дотації з державного бюджету для виплати заробітної плати працівникам бюджетних установ Надвірнянського району Івано-Франківської області на 2017 рік та забезпечення коштами на оплату тепло-енергоносіїв.</p>
<p>Юрія Дерев'янка до Кабінету Міністрів України стосовно необхідності виділення коштів на будівництво спортивного плавального басейну у місті Надвірна Івано-Франківської області за рахунок субвенції з державного бюджету на здійснення заходів щодо соціально-економічного розвитку окремих територій.</p>
<p>Віктора Кривенка до Дніпровського міського голови щодо підтримки Дніпровської міської організації Всеукраїнського об'єднання ветеранів.</p>
<p>Михайла Головка до Прем'єр-міністра України, міністра оборони України, генерального директора державного концерну "Укроборонпром" щодо надання інформації про виробництво і постачання Україною військової техніки.</p>
<p>Михайла Головка до Генпрокурора України, міністра внутрішніх справ України, голови Державної архітектурно-будівельної інспекції щодо незаконної забудови в місті Ужгород Закарпатської області.</p>
<p>Олександра Бригинця до міністра енергетики та вугільної промисловості України щодо надання інформації стосовно статистичних даних газової сфери України у 2008-2009 роках.</p>
<p>Олександра Бригинця до міністра юстиції України щодо можливих ознак корупційних діянь при призначенні начальника Управління державної реєстрації Актів цивільного стану громадян.</p>
<p>Сергія Лабазюка до міністра юстиції України, голови Вищої кваліфікаційної комісії суддів України щодо вирішення питання захисту прав кандидатів на посади суддів та належному забезпеченню судової гілки влади кваліфікованими кадрами.</p>
<p>Олени Сотник до міністра юстиції України щодо забезпечення проведення прозорого конкурсу на посаду директора Координаційного центру з надання правової допомоги.</p>
<p>Оксани Білозір до міністра соцполітики України, голови правління Пенсійного фонду України щодо відновлення пенсійних виплат внутрішньо переміщеним особам, які зареєструвалися за новим місцем проживання та відмовилися від статусу внутрішньо переміщеної особи.</p>
<p>Андрія Кота до Прем'єр-міністра України щодо розпорядження Кабінету Міністрів України з приводу призначення Владислава Андронова державним секретарем Міністерства аграрної політики та продовольства України.</p>
<p>Павла Дзюблика до міністра екології та природних ресурсів України щодо екологічної ситуації на сході України.</p>
<p>Павла Дзюблика до першого заступника міністра аграрної політики України та продовольства України щодо налагодження роботи філії "Житомирський обласний державний центр експертизи сортів рослин".</p>
<p>Олександра Вілкула до Прем'єр-міністра України щодо забезпечення парламентського контролю діяльності уряду стосовно житлово-комунальних субсидій - об'ємів грошових коштів, передбачених Державним бюджетом України, які залишились невикористаними на поточну дату та запланованих дій уряду за умови їх дефіциту.</p>
<p>Володимира Литвина до Прем'єр-міністра України, тимчасово виконуючої обов'язки міністра охорони здоров'я України, голови Житомирської обласної державної адміністрації щодо надання невідкладної допомоги в проведенні оперативного втручання та лікування за рахунок бюджетних коштів.</p>
<p>Володимира Литвина до Прем'єр-міністра України, Президента Національної академії медичних наук України, тимчасово виконуючої обов'язки міністра охорони здоров'я України, голови Житомирської обласної державної адміністрації щодо сприяння у проведенні термінової кардіологічної операції з заміни серцевого клапана в Національному інституті серцево-судинної хірургії імені Амосова Академії медичних наук України за бюджетні кошти.</p>
<p>Володимира Парасюка до начальника Головного управління Національної поліції у Львівській області, начальника Головного управління ветеринарної медицини - головного державного інспектора ветеринарної медицини у Львівській області, начальника Головного управління Держсанепідслужби у Львівській області, начальника Державної екологічної інспекції у Львівській області щодо перевірки законності здійснення виробничої діяльності господарських підприємств у селі Чернилява Яворівського району Львівської області.</p>
<p>Юрія Левченка до виконуючого обов'язки голови &nbsp;Державної фіскальної служби України щодо перевірки можливого факту скоєння злочину, службовими особами ТОВ "Броварський алюмінієвий завод".</p>
<p>Юрія Левченка до директора Департаменту з питань державного архітектурно-будівельного контролю міста Києва щодо незаконного будівництва культової споруди на території парку "Нивки" у Шевченківському районі міста Києва, що призвело до нищення земель природно-заповідного фонду.</p>
<p>Василя Гуляєва до Генпрокурора України, Голови Служби безпеки України, голови Нацполіції України щодо порушення прав і законних інтересів Громадської організації "Антикорупційний рух Півдня" на отримання обґрунтованої відповіді на звернення від державних органів.</p>
<p>Едуарда Матвійчука до Кабінету Міністрів України, Генпрокуратури України, Одеської міської ради стосовно необхідності об'єктивного розгляду колективного звернення громади Київського району міста Одеси за підписом більше тисячі мешканців, які проживають у будинках по вулиці Ільфа і Петрова 10-А, 10-Б, проспект Маршала Жукова 89-А, проспект Академіка Глушка 30/2 та прилеглих будинках щодо перевірки дотримання законності при здійсненні забудови за адресою: місто Одеса, вулиця Ільфа і Петрова 12-А та недопущення знищення дитячого майданчику, стадіону для мініфутболу та зеленої зони.</p>
<p>Едуарда Матвійчука до Кабінету Міністрів України, Одеської обласної державної адміністрації стосовно необхідності об'єктивного розгляду колективного звернення трудового колективу Усатівської сільської лікарської амбулаторії комунального закладу "Біляївський районний центр первинної медико-санітарної допомоги" щодо необхідності призупинки можливої ротації його керівного складу задля збереження профілю закладу та трудового колективу Усатівської сільської лікарської амбулаторії загальної практики сімейної медицини.</p>
<p>Володимира Ар'єва до Голови Служби безпеки України щодо надання інформації про кінцевих власників і місце реєстрації юридичних осіб, які здійснювали продаж скрапленого газу й стали об'єктом розслідування Служби безпеки України.</p>
<p>Руслана Демчака до головного редактора газети "33-й канал" щодо невиконання депутатського запиту від 19 травня 2017 року з приводу спростування недостовірності інформації про мене, як народного депутата України, розміщеної у газеті "33-й канал" № 20 від 10 травня 2017 року.</p>
<p>Руслана Демчака до міністра соцполітики України щодо недопущення закриття Немирівської філії Вінницького центру соціальної реабілітації дітей-інвалідів "Промінь".</p>
<p>Юрія Берези до голови Дніпропетровської обласної державної адміністрації щодо додаткового фінансування на оплату праці працівників Державного професійно-технічного навчального закладу "Західно-Дніпровський центр професійно-технічної освіти".</p>
<p>Юрія Берези до тимчасово виконуючої обов'язки міністра охорони здоров'я України щодо відсутності бланків листків непрацездатності у медичних закладах міста Кривий Ріг.</p>
<p>Роберта Горвата до міністра інфраструктури України щодо імплементації Директиви 2014/45/ЄС про гарантування безпечного пересування за допомогою національних транспортних засобів як в Україні, так і в межах ЄС, взаємного визнання результатів перевірок придатності до експлуатації між державами-членами ЄС і Україною.</p>
<p>Групи народних депутатів (Горвата, Журжія та інших. Всього 4 наших колег) до Прем'єр-міністра України щодо стимулювання розвитку енергоефективного та екологічно безпечного транспорту в Україні.</p>
<p>Ніни Южаніної до голови Національного агентства України з питань запобігання корупції стосовно відображення у декларації особи, уповноваженої на виконання функцій держави або місцевого самоврядування, та повідомленні про суттєві зміни в майновому стані суб'єкта декларування видатків на навчання та видатків, пов'язаних із забезпеченням життєдіяльності суб'єктів декларування та близьких осіб.</p>
<p>Шановні колеги, ми за оприлюднили з вами&nbsp; і зачитали всі 239 запитів, які були на цей час зареєстровані в секретаріаті і надійшли до президії. І також зараз ми маємо кілька звернень народних депутатів України, які висловили незадоволення тими відповідями, які прийшли на їх адресу від різних інститутів і органів державної влади.</p>
<p>Я нагадую вам, що народний депутат після оголошення відповіді на депутатський запит має право виступити з реплікою, надати оцінку відповіді, це до трьох хвилин, це частина друга стаття 226 Регламенту. Але потрібно відповідно до цього&nbsp; подати заяву напередодні.</p>
<p>&nbsp;І ми маємо два таких зараз, три такі заяви про незадоволення… Чотири.</p>
<p>Шановні колеги, ми маємо чотири таких звернення від наших колег. Я продовжую засідання наше зараз до 12:15.</p>
<p>І будь ласка, Юрій Павленко. Не бачу.</p>
<p>Будь ласка, Сергій Лещенко. Прошу вас до слова.</p>
<p>&nbsp;</p>
<p>11:59:06</p>
<p>ЛЕЩЕНКО С.А.</p>
<p>Доброго дня, шановні українці! Справді, мною направлялися запити до українського уряду та Міністерства фінансів щодо&nbsp; блокування, яке триває, і блокування це здійснюється руками українських спецслужб. Спочатку це був скраплений газ, тепер – коньячні спирти, так само експорт горіхів і так далі.&nbsp;&nbsp; Чим займається наша спецслужба, чому в час, коли Україна потерпає від агресії росіян, коли безкарно вбивають російські спецслужби в центрі Києва особливо важливих свідків, людей, які мають бути свідками в провадженнях проти Януковича, в цей час спецслужба витрачає свій час і ресурс, але абсолютно відверто замовні речі.</p>
<p>Мій запит стосувався імпорту коньячних спиртів, які заблоковані, починаючи з 8 лютого за листом департаменту "К"&nbsp; СБУ, який очолює одіозний Демчина, проти якого ведеться розслідування за незаконне збагачення силами Національного антикорупційного бюро. Так само цей самий Демчина, який очолює департамент "К" в СБУ, раніше влаштовував "вирвані роки" для&nbsp; імпортерів скрапленого газу. Результат цієї боротьби – частка Медведчука на ринку скрапленого газу і його компанії "Глуско" зросла з&nbsp; 1 відсотка до 25 відсотків. Тобто силами спецслужби отримує можливість заробляти на українському ринку кум російського президент Путіна.</p>
<p>Чи нормально це взагалі, коли в умовах абсолютно не контрольованої агресії на сході спецслужби витрачають час на те, щоб приходити з обшуками в інвестиційні компанії як це сталося з "Drаgon Capital", витрачати час та ресурси на те, щоб складати нікчемні протоколи про корупцію на Юлію Марушевську, яка потім виграє в судах і повертає навіть добровільно&nbsp; ці гроші&nbsp; українській державі. Йдеться про 500 гривень, я хочу сказати, це робиться руками спецслужб. Чи нормально в час війни витрачати час на те, щоб проводити&nbsp; фейкові мітинги під будинком антикорупційного активіста Віталія Шабуніна, коли туди приїжджають за наводкою СБУ фейкові протестувальники і намагаються його&nbsp; в такий спосіб персонально атакувати? Чи нормально це все робити, коли&nbsp; Україна потерпає від&nbsp; відвертої агресії росіян на сході? Звичайно, це ненормально, і це вказує на те, що українська спецслужба є інструментом виконання політичних замовлень і інструментом досягнення політичних сил, і для чинного Президента Порошенка.</p>
<p>Я хочу вас всіх повернути до виступу голови американського ФБР Комі, який сказав, що за всі роки президентства Обами він особисто спілкувався з ним лише два рази. Тому що він вважає, що ФБР має бути незалежне. І, як він пішов у відставку, коли відчув тиск з боку нового Президента Трампа і це зараз стало причиною гучних розслідувань в Америці, і по всьому світу.</p>
<p>Чому українські спецслужби залишаються інструментом для того, щоб українське керівництво досягало своїх особистих, а не державних, цілей? Цей виступ це запит до українських спецслужб, припиніть виконувати…</p>
<p>&nbsp;</p>
<p>ГОЛОВУЮЧИЙ. Будь ласка, 15 секунд завершити.</p>
<p>&nbsp;</p>
<p>ЛЕЩЕНКО С.А. Припиніть виконувати політичні замовлення і займіться тим, для чого вас було створено і за що ви отримуєте гроші у всіх нас, українських платників податків. Боротьба з російською агресією, з диверсантами, з російськими спецслужбами всередині країни, а не…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Я запрошую до слова наступного, незадоволеного, народного депутата це Сергій Каплін, прошу вас до трибуни.</p>
<p>&nbsp;</p>
<p>12:02:51</p>
<p>КАПЛІН С.М.</p>
<p>Попрошу. Вельмишановні співгромадяни, вельмишановні співгромадяни, я прошу припинити дискусії серед народних депутатів з приводу доцільності відвідування гей-парадів і вислухати народного депутата.</p>
<p>Вельмишановні громадяни, після перемоги простих людей на Майдані, після наших з вами неймовірних очікувань реформи правоохоронної системи, Україна стала свідком ігнорування вимог пересічних українців в забезпеченні безпеки для їх родин. Призначення міністром внутрішніх справ Авакова привело країну до безпекового колапсу, привело країну до невідворотності і неприпустимості. <i>(Шум у залі)</i> Я прошу представників "Народного фронту" заспокоїтись.</p>
<p>Після подій, які відбулися в Княжичах, подій, які відбуваються в цілому по країні, ми разом з вами маємо моральне і політичне право вимагати відставки Авакова. Проте через квотний принцип, який панує сьогодні в українській політиці, через який у Генеральній прокуратурі призначено першого заступника Сторожука, який сторожить український закон від Арсенія Яценюка і політичної сили, яку він очолює, через квотний принцип, який реалізується повсеміситно в усіх силових органах, в усіх обласних адміністраціях, на державних підприємствам і який є забезпеченням повномасштабної корупції у нашій країні, ми сьогодні маємо подальше проникнення цієї корупції, зокрема політичної, у Верховну Раду.&nbsp;</p>
<p>Я не одноразово звертався&nbsp; до Генерального прокурора і Генеральної прокуратури, з тим, щоб за всі злочини, скоєні Аваковим і його командою, цим мафіозним спрутом, були покарані власники цього спруту і цієї мафіозної шайки. Проте&nbsp; жодної змістовної відповіді, жодної справи не було порушено після таких звернень.</p>
<p>Я вимагаю персонально від Генерального прокурора, прийти в зал і доповісти про всі 2 тисячі 200 справ на оточення Яценюка і Яценюка, Авакова і інших спільників, Арсенія Яценюка і припинити покривати політичну корупцію в залі українського парламенту.</p>
<p>Тільки за умов, коли ми об'єднаємося з українським народом у боротьбі проти цієї корупції, ми можемо почати нову еру і епоху розвитку нашої держави. В іншому випадку…</p>
<p>&nbsp;</p>
<p>ГОЛОВУЮЧИЙ. Шановні колеги, я дякую вам за ваш виступ. Я звертаюсь, по-перше, до всіх не задоволених відповідями, зосередитись у ваших ремарках саме на відповідях, на відповідях від тих структур, а не на політичних виступах, як того вимагає Регламент. Це перше.</p>
<p>А друге, я хочу звернутися до всіх владних структур давати задовільні відповіді на запити народних депутатів України, щоб у&nbsp; нас потім трибуну не використовували для&nbsp; незадоволення.&nbsp;</p>
<p>Шановні колеги, згідно Регламенту ми оголошуємо перерву, тому що&nbsp; Матвієнкова і Павленка немає зараз у сесійній залі, ті, хто ще не задоволені відповідями, з чим прийшли. А рівно за 30 хвилин, о 12:30… о 12:40 ми з вами зустрічаємося, і буде у нас з вами можливість всім депутатам виступити в рубриці "з різних питань". Я прошу не запізнюватись на запит і записи у цій рубриці. Дякуємо.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:40:12</p>
<p>ГОЛОВУЮЧИЙ.&nbsp; Шановні колеги, ми продовжуємо наше засідання. Щоп'ятниці в нас є потенціал тільки для виступів в рубриці "Різне". Тому я прошу повертатися до сесійної зали всіх бажаючих взяти участь в записі зараз до рубрики "Різне".</p>
<p>І, будь ласка, шановні колеги, я оголошую запис для виступів народних депутатів з різних питань. Прошу записатися на виступ.</p>
<p>Будь ласка, Ігор Попов.</p>
<p>Шановні колеги, 6 хвилин ми маємо з вами зараз слухати лідера Радикальної партії пана Ляшка. Будь ласка. <i>(Оплески)</i> Ні-ні, це не театр, це – парламент.</p>
<p>Будь ласка, пане Олеже.</p>
<p>&nbsp;</p>
<p>12:41:26</p>
<p>ЛЯШКО О.В.</p>
<p>Олег Ляшко, Радикальна партія. Можливо, шановні колеги, вам і не&nbsp; дуже приємно слухати те, що озвучують депутати від Радикальної партії, але я точно переконаний, що голосу Ляшка, голосу моєї команди прагнуть мільйони українців. Тому що ми говоримо правду! Ми говоримо правду про те, що робить нинішня&nbsp; влада.</p>
<p>Я хочу продемонструвати всій країні: ось цей меморандум "хвалёный" з Міжнародним валютним фондом, підписаний Президентом&nbsp; Порошенком, Прем'єром Гройсманом, міністром фінансів Данилюком і головою Нацбанку Гонтаревою. Цей меморандум був підписаний у Києві 2 березня 2017 року. І я стверджую, що саме відповідно до цього меморандуму наша влада проводить так звану "пенсійну", так звану "медичну", так звану "земельну" реформи.</p>
<p>Насправді, ці реформи проводяться не в інтересах українців, ці реформи проводяться – наголошую, реформи так звані, тому що насправді це не реформи – ці так звані реформи&nbsp; проводяться для того, щоб виконати меморандум з Міжнародним валютним фондом і отримати черговий кредит від Міжнародного валютного фонду.</p>
<p>Кого стосується пенсійна реформа? Кого стосується медична реформа? Кого стосується земельна реформа? Вона стосується кожного українця. Але влада в таємному режимі готувала ці документи, потім ми їх змусили, щоб, через суд, коли ми звернулися до суду, вони вимушені були оприлюднити цей&nbsp; таємний меморандум. І що ми там побачили? Ключове завдання цих так званих реформ одне – зменшити видатки державного бюджету на освітню галузь, на медичну галузь, на пенсійне забезпечення, оце і є вся правда цих реформ. Тому що, коли ми питаємо у влади, яка буде пенсія в людей, коли вони завдяки вашим реформам матимуть 35 років трудового стажу, влада не може відповісти на це питання. Вони не можуть, тому що вони бояться сказати правду.</p>
<p>А ми знаємо, в чому полягає правда, що пенсія. Незалежно від того, в скільки люди вийдуть на пенсію, буде така сама копійчана, як сьогодні. Тому що, щоб в наших пенсіонерів була нормальна пенсія, яка дає можливість їм жити, треба піднімати зарплати, тому що пенсії виплачуються з пенсійних внесків. І коли сьогодні мільйони українців отримують копійчані зарплати, дуже просте питання для першокласника: яка буде пенсія. Така сама копійчана, як і копійчані зарплати.</p>
<p>Тому влада замість того, щоб піднімати пенсійний вік, вона має піднімати пенсії через радикальне підвищення зарплат. Саме тому фракція Радикальної партії добивалася вдвічі підвищення мінімальної зарплати. З нового року ми це&nbsp; добилися: 3200&nbsp; – мінімальна зарплата. Але цього недостатньо. Саме тому ми добиваємося, щоб мінімальна зарплата була встановлена на рівні 5 тисяч гривень на місяць, щоб ця зарплата виплачувалася офіційно, а не в конверті. Тому що, коли зарплати платяться в конвертах, люди не мають внесків до Пенсійного фонду і як наслідок – не мають пенсій. І потім виходять мільйони людей, які все життя працювали, але в них немає необхідного трудового стажу, страхового стажу, бо їх не оформляли і вони не мають пенсій, а животіють на подачку 947 гривень на місяць. І тому, коли сьогодні уряд дурить нам, що вони із жовтня місяця піднімуть пенсії, не треба нас дурить: гроші в результаті підвищення мінімальної зарплати, додаткові 11 мільярдів гривень, у бюджеті Пенсійного фонду є. Всі можливості для того, щоб підняти зараз пенсії, є, у першу чергу півмільйона людей, які отримують так звані 947 гривень пенсії, на які ніхто прожити не може.</p>
<p>Далі: перерахунок, осучаснення пенсій, коли мільйони людей 30, 40, 50 років трудового стажу мають – і отримують такі самі пенсії, як той, хто все життя не працював.</p>
<p>Ну і нарешті – це є радикальне збільшення пенсій, для того щоб люди могли звести кінці з кінцями, а не жити на подачки: житлові субсидії чи програма безплатних ліків, яку ми добивалися, щоб вона була прийнята, але, на жаль, вона сьогодні не працює. У багатьох областях ми отримуємо сигнали, де люди повідомляють, що їм не видають безплатні ліки. Я звертаюсь до українців: інформуйте нас, конкретні аптеки, номери аптек, адреси цих аптек, де не видають безплатні ліки, і ми будемо добиватися, щоб ця програма діяла.</p>
<p>Іншу аферу, яку вчора протягнула влада, у першому читанні так звана медична реформа. Чи проти медичної реформи Радикальна партія? Ні, тому що таку медицину, як ми сьогодні маємо, так далі жити не можна. Чи пропонує влада реальну реформу? Ні, влада хоче за рахунок людей, щоб вони оплачували всі послуги. Сьогодні вони платять нелегально, а завтра, щоб вони легально платили. Хіба це реформа? Мільйони людей, і особливо в сільській місцевості, особливо пенсіонери, вони просто втратять можливість отримувати медичні послуги, бо в них немає грошей.</p>
<p>Тому наше розуміння, наша альтернатива урядовій пенсійній обдиралівці, медичній обдиралівці – це запровадження обов'язкового державного страхування медичного і добровільного медичного страхування, щоб це робилось не за рахунок людей, а за рахунок державних програм страхування.</p>
<p>І третя афера, яку хоче протягнути влада, - це дерибан нашої землі. Ми кістьми ляжемо, але не дамо роздерибанити землю і перетворити українців в жебраків.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується Сергій Власенко. Шість хвилин теж. Потім… там колеги передають йому слово, які далі записалися.</p>
<p>&nbsp;</p>
<p>12:47:43</p>
<p>ВЛАСЕНКО С.В.</p>
<p>Дякую, пані Ірино.&nbsp; Шановні колеги,&nbsp; на цьому тижні дуже багато уваги приділялося газовому контракту&nbsp; 2009 року. Не можу про&nbsp; це не сказати.</p>
<p>Ви знаєте, на жаль, величезна купа брехні була вилита через усі канали підконтрольні влади, канали телебачення і про діяльність уряду Тимошенко, і, безпосередньо, про газовий контракт&nbsp; 2009 року. Основна неправда, основна омана, основна брехня, про яку говорять люди… людям, це те, що нібито ціна за цим контрактом була&nbsp; найбільша в Європі.</p>
<p>В мене в руках довідка, офіційна довідка "Нафтогазу України", отримана мною на мій депутатський запит, з цінами на газ порічно і помісячно. Так от я хочу зазначити, що і згідно&nbsp; з цією довідкою, до речі, згідно з вироком, який Янукович сфальшував проти Тимошенко, але навіть Янукович не міг придумати для Тимошенко ціну на газ більше, ніж 232 долари 98 центів за 2009 рік. До речі, згідно&nbsp;&nbsp; з цією довідкою "Нафтогазу" жодного дня – жодного&nbsp; дня, я це підкреслюю – Україна не отримувала газ по&nbsp; 500, про які так розказували всі посіпаки Януковича і зараз повторюють представники Порошенка та всі, через кого Петро Порошенко озвучує цю брехню.</p>
<p>До речі, я вчора чув виступ Президента, якого я особисто вважаю найбільшим корупціонером в Українській державі, найбільшим українським злодієм і крадієм, який розказував, з якою… що він вважає, що уряд Тимошенко здав національні інтереси, щось там ще зробив. Але у мене просте питання. Петре Олексійович, а чого ти стояв на колінах в сльозах і соплях і&nbsp; просився працювати в цей уряд?&nbsp; Чого ж ти працював в&nbsp; цьому уряді міністром закордонних справ, якщо це такий був поганий уряд?</p>
<p>А що стосується ціни на газ. До речі, у мене ще одна довідка. Це дослідження польських експертів про ціну на газ 2011 року: Україна – 309 доларів,&nbsp; сусідня Польща – 420 доларів, Франція – 399 доларів, Німеччина -&nbsp; 379 доларів. Ще раз підкреслюю, Україна – 309 доларів!&nbsp; Тому, на жаль, це все суцільна брехня, яка ллється вам в вуха з усіх підконтрольних владі каналів телебачення.</p>
<p>Я деколи заплющую очі і замість Петра Олексійовича бачу обличчя Віктора Федоровича, який говорив всі ті самі слова, який використовував всі ті самі епітети, який розказував всі ті самі історії лише з одною єдиною метою: для того, щоб посадити в тюрму і дискредитувати Юлію Володимирівну Тимошенко. Але правда, правда завжди торжествує. Було рішення Європейського суду з прав людини, який чітко встановив політичні мотиви, переслідування, замовний характер, надуманий характер цих обвинувачень.</p>
<p>До речі, деякі колеги сьогодні коментують рішення Стокгольмського арбітражу. А в мене до всіх вас просте питання: а хто його бачив в очі, це рішення, а хто його читав? Чи ми, як в старому анекдоті про маленького Ґіві, який наспівав комусь Карузо, розказуємо, який Карузо поганий співак?</p>
<p>Я вимагаю від НАК "Нафтогаз України" опублікувати, по-перше, позов, який вони подали. І кожен українець побачить, що правовою підставою для позову є пункт 4.4 контракту Тимошенко. Я вимагаю опублікувати рішення, як тільки вони його отримають в повному обсязі. І кожен із вас побачить, що принцип "бери або плати" було скасовано, тому що в 11 році було антимонопольне розслідування Європейського Союзу, що були позови Польщі, яка мала такий самий контракт. Були позови Словаччини, яка мала такий самий контракт. Були позови Німеччини, яка мала такий самий контракт. Були позови Чехії, яка мала такий самий контракт. І цей принцип "бери, але плати, або плати" був скасований у відповідних арбітражах або в доарбітражних процедурах.</p>
<p>Тому, шановні колеги, давайте не будемо, як були письменники в Радянському Союзі: "Пастернака не читал, но осуждаю". Давайте подивимося на ці рішення, бо вже президент з найвищих трибун розказує: "Рішенням Стокгольмського арбітражу встановлено…" Петро Олексійович, ви його читали? Чи ви знову як… будете підтримувати його як Харківські угоди ви підтримували, говорячи, що це майстерність компромісу і найкращий компроміс, якого досяг Янукович, в той час, коли ваші нинішні побратими кров'ю тут стікали, у Верховній Раді?</p>
<p>Тому, на жаль, це все величезна-величезна-величезна маніпуляція і величезна пропаганда, яка має дві мети. Мета перша, відволікти від того, що в країні не відбувається жодної реформи, що замість реформ відбувається профанація, що українці продовжують зубожіти.</p>
<p>Зверніть увагу на їх логіку. Вони збільшили тарифи в десять раз необґрунтовано –&nbsp; винна Тимошенко. Подивіться на ваші платіжки в 9-му році і подивіться на ваші платіжки сьогодні. Вони вам розказують, що вони не купують російський газ три роки, що цей контракт три роки вже не працює. До речі, якби цей контракт працював, то сьогоднішня ціна на газ була б 180 доларів. А вам, шановні громадяни України, продають цей газ за 285, включаючи український газ, який взагалі повинен для вас коштувати 80 доларів. Його продають вам по 285.</p>
<p>Тому, насправді, ще раз підкреслюю, це все величезна брехня і маніпуляція для відволікання уваги від тої корупції, яка є, від деребану землі, від зубожіння українських громадян, від низьких пенсій, від того, що не відбувається жодної реформи, від того, що злочинність зростає, від того, що ніхто з нею не бореться, від того, що, на жаль, говорячи про те, що ми ідем в Європу, на жаль, з точки зору державного управління, з точки зору функціонування держави ми повертаємося в темну візантійщину середньовіччя. В той час, коли згортається свобода слова, коли Президент узурпує контроль над медіа, коли Президент робить спробу узурпувати над політичною діяльністю.</p>
<p>Тому дивіться, згадуйте…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка… Я дякую вам за ваш виступ.</p>
<p>І наступний виступаючий від "Народного фронту" народний депутат пан Кірш. Прошу вас до слова.&nbsp;</p>
<p>&nbsp;</p>
<p>12:54:06</p>
<p>КІРШ О.В.</p>
<p>Шановні панове, останнім часом спостерігається недофінансування за програмною "Доступні ліки" для мешканців міста Харків. Зокрема, у 10-й міській поліклініці за травень недоотримання фінансування більш ніж на 50 тисяч гривень, внаслідок чого пацієнти, які страждають на цукровий діабет, не можуть вчасно отримувати життєзабезпечуючі ліки, що необхідні їм щоденно, наприклад, такі як діаглезит, діаформін. Варто відзначити, що самі препарати є, але відсутнє належне і вчасне фінансування на їх придбання. Хворі не можуть чекати, бо це питання життя і смерті.</p>
<p>Також в березні в 10-й поліклініці вийшов з ладу ультразвуковий апарат, внаслідок чого тисячі мешканців Харкова не мають змогу пройти належну діагностику. Ця частина виступа є також офіційним зверненням до міністра охорони здоров'я України.</p>
<p>Друга проблема – теж життєзабезпечуюча, але стосується вже&nbsp; всіх бюджетних підприємств України, а не тільки лікувальних. У зв'язку з тим, що продукти програмного забезпечення з бухгалтерського обліку потрапили під санкції та на даний момент не можуть повноцінно використовуватись зокрема бюджетними установами України, існує нагальна потреба у впровадженні якісного та доступного українського продукту.</p>
<p>Пропоную терміново і невідкладно, як цього вимагає бухгалтерська спільнота, розглянути можливість впровадження програмного забезпечення "Fit-Бюджет" для бюджетних установ України, що розроблено групою компаній "Фактор" на моєму окрузі в Харкові. Тобто це зробили мої виборці. "Fit-Бюджет" – це повністю український продукт, який розроблений на сучасних технологіях за принципом єдиного вікна з урахуванням реальних потреб бухгалтера-бюджетника.</p>
<p>В ідеологію та архітектуру "Fit-Бюджет" закладено можливість інтеграції в майбутню екосистему електронно-бюджетного управління і документообігу. Продукт має хмарну технологію, робота якої не залежить від потужності комп'ютера і не вимагає установки. Це дає можливість швидко впровадити і обслуговувати його по всій країні без залучення технічних фахівців. Такої більше немає.</p>
<p>База даних знаходиться в дата-центрах на території України у підприємств-хостерів, які мають всі дозвільні сертифікати щодо безпеки. Передача бази даних здійснюється за зашифрованими протоколами. Захистити дані дозволяє система обмеження прав доступу, контроль адреси підключення системи аудиту.</p>
<p>Важливо, що система використовує в своїй архітектурі безкоштовні, але надійні й перевірені компоненти, що дозволяють в значній мірі здешевити їх вартість.</p>
<p>Ця частина звернення є також офіційним запитом до Державного казначейства України. Здавалося б, трохи різні проблеми, але їх об'єднує те, що вони стосуються підприємств-бюджетників і обидві проблеми є життєзабезпечення для нашої країни. Спасибі.</p>
<p>&nbsp;</p>
<p>ГОЛОВУЮЧИЙ. Шановні колеги, запрошуємо до слова нашого колегу з "Народного фронту" народного депутата Гузя. Просимо.</p>
<p>&nbsp;</p>
<p>12:56:51</p>
<p>ГУЗЬ І.В.</p>
<p>Доброго дня, шановні друзі! Ігор Гузь, 19 виборчий округ, Волинь. Я в першу чергу хочу звернутись до волинян як волинянин, як депутат, який представляє область.</p>
<p>Суть справи. От, шановні жителі Ковеля, Володимира, Нововолинська, Луцька, інших районів, міст, селищ, містечок! Я вам задаю питання. Скажіть, будь ласка, у нас є якісь території в області, які є кращі чи гірші? Я думаю, що їх немає. У нас всі жителі області мають бути приблизно в рівних умовах.</p>
<p>А тепер розповідаю про одну історію. Є такий Державний фонд регіонального розвитку. Держава дає кошти на соціально-культурні проекти в області, в різних областях і зокрема нашій. В цьому році Волинська область отримала 113 мільйонів гривень. А тепер увага! Комісія на чолі з горе-губернатором Гунчиком, який розпоясався вже до кінця, де переважна більшість його чиновники підпорядковані, розділила ці 113 мільйонів гривень в області. Різні громади, міста, селища, села подавали свої проекти. А тепер увага! З цих 113 мільйонів гривень Ковельський виборчий округ №21 отримав 46 відсотків коштів. Мій виборчий округ №19 отримав 4 відсотки коштів. Тепер питання: де справедливість?</p>
<p>Я хочу зараз, щоб мої виборці знали. Шановні жителі Іваничівського району, Володимир-Волинського, Любомльського, жителі міст Володимир, Нововолинськ, ця комісія на чолі з губернатором від БПП, який свідомо робить все можливе, щоб мої виборці отримали значно менше коштів ніж всі інші, постійно вставляє палки в колеса. Я хочу, щоб ви знали, що ця людина робить все можливе для того, щоб школи, дитячі садки, будинки культури, дороги у моєму окрузі кошті не отримали. Я розумію, коли, наприклад, там хтось отримав 25 відсотків, хтось – 15; хтось – 30, хтось – 27; хтось – 40, хтось – 35. Люди добрі, один округ отримує 46 відсотків, а мій виборчий округ – 4. Це ганебна помста голови обласної адміністрації за мою принципову позицію. Я хочу, щоб волиняни це знали. І я буду звертатися до пана Гройсмана переглянути рішення цієї комісії.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Будь ласка, до слова запрошується народний депутат Михайло Головко. Просимо вас, колего.</p>
<p>&nbsp;</p>
<p>12:59:58</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164-й виборчий округ, Тернопільщина.</p>
<p>Шановні виборці, вашій увазі хочу підняти важливу тему, яку, я вважаю, що неприпустимо таке рішення Кабінету Міністрів, яке в черговий раз поставило експеримент над українським народом. Цей експеримент вони розпочали ще 1 жовтня в 2016 році про скасування державного регулювання цін на продукти харчування, це ті продукти харчування, які входять в кошик необхідних продуктів для, в першу чергу, це є мука, гречка, цукор, молоко і так далі. Та, цей кошик якраз, який найбільше страждають малозабезпечені українці, ті українці, які не мають достатньо коштів, щоб гідно і достойно жити сьогодні в українській державі. На жаль, за даними ООН таких людей в Україні більше 60 відсотків населення, тобто тих людей, які перебувають за межею бідності.</p>
<p>І відповідно було прикро, що цей експеримент, який проводила влада над українцями показав стрімке зростання цін на продукти першої необхідності, продукти харчування і показало ще в минулому році зростання цін більше 78 відсотків на ці продукти харчування першої необхідності товарів, показало те, що в 10 і навіть в 20 разів пришвидшило ріст інфляції.</p>
<p>На жаль, ми бачимо далі зростання цін не тільки на продукти харчування, це комунальні послуги, на електроенергію, на газ і так далі, на ліки. І відповідно все менше українців дозволяють собі нормально, гідно забезпечити своє життя і якісно харчуватися. Але прикро мене вразив той факт, що 7 червня позавчора на засіданні Кабінету Міністрів постановою 349 вирішили раз і назавжди остаточно скасувати регулювання державою цін на товари першої необхідності, продукти харчування. Це практично підписали геноцид українському народу, де призведе до ще більшого зубожіння, ще більше… цей експеримент над людьми, ми вважаємо, є ганебним.</p>
<p>Уряд такими кроками закидає за більшу прірву наш народ практично залишає його без засіб до існування адже за собою це призведе до стрімкого подорожчання цін, а я хочу наголосити, що вперше за роки, останні роки весною, де товари і літом, товари якраз, перепрошую, продукти, а в даному випадку фрукти і овочі мали би впасти в ціні, вони зросли. Я хочу сказати, що овочі на 36 відсотків, а фрукти на 40 відсотків, це неприпустимо в час&nbsp; весни, коли сьогодні якраз є сезон, такий ріст цін. Тобто говорить про те, що ця політика Гройсмана, уряду Гройсману, вона є злочинна до українського народу. Неприпустимо сьогодні залишати&nbsp; українців без засобів до існування,&nbsp; піднімати ціни на харчі, на продукти першої необхідності, на ліки та інші товари.</p>
<p>Ми вимагаємо "Всеукраїнське об'єднання "Свобода" негайно скасувати цю постанову. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується… Дякуємо вам, колега, І до слова запрошується Наталя Новак.</p>
<p>Просимо вас, пані Наталя.</p>
<p>&nbsp;</p>
<p>13:03:15</p>
<p>НОВАК Н.В.</p>
<p>Шановний український народе, шановні депутати. Вчора більше як 80 депутатів підписали звернення до Президента України стосовно незаконної&nbsp; забудови біля Патріаршого греко-католицького собору в межах водозахисних смуг. І звернулися до Президента щодо втручання стосовно проблеми&nbsp; грубого нехтування Конституції України та Законів України. Конституція України гарантує охорону та збереження культурної спадщини (стаття 54), безпечне для життя і здоров'я людини довкілля (стаття 50), причому зобов'язують також використовувати власність, яка не буде шкодити людині і суспільству.</p>
<p>Лівий беріг річки Дніпра, відповідно до Водного кодексу (стаття 89) і Земельного кодексу (стаття 61), це є, Дніпро є великою річкою і там водозахисні смуги повинні бути більше як за 100 метрів. Але нехтуючи законодавством чомусь інші почали будувати ближче ніж 100 метрів. Коли греко-католицька церква в 90-х роках звернулася до органів, які надають дозвіл на будівництво, то їм заборонили будувати ближче 100 метрів, і орган охорони навколишнього середовища сказав, що тут охоронна зона 100 метрів, але, на жаль, у нас закон і Конституція не діють однаково для всіх, вона має вибірковий характер. Ці землі дозволили приватизувати,&nbsp; хоча згідно чинного законодавства вони не мають бути в приватній власності, крім того,&nbsp; рішенням Київради незаконно змінили цільове призначення. Причому в документи основні, містобудівні, в генеральний план не були внесені зміни, не було підготовлено містобудівне обґрунтування, тому і&nbsp; зараз ці землі&nbsp; згідно Земельного кадастру є землями Водного фонду, землями захисних смуг річки Дніпро.</p>
<p>Що тоді стали робити будівельники? Вони взялись змінювати річку, вони зробили таку фіктивну довідку, що це не велика&nbsp; ріка, а що це середня річка. До, скажемо так, честі наших органів Держводагентства, ми&nbsp; отримали висновки, що всі притоки, затоки, протоки великої річки є&nbsp; землями водного фонду великої&nbsp; річки. Але, на жаль, сьогодні не дивлячись на те, що Греко-Католицька Церква, Міністерство екології, громада, виграли два суди, які скасували рішення Київської міської ради, яким вони хотіли зменшити водозахисні смуги Дніпра. Тим не менше, будівництво продовжується, були видані містобудівні умови, було надано дозвіл на будівництво всупереч діючому законодавству ще й має ознаки кримінального злочину.&nbsp;</p>
<p>Тому ми звертаємось до&nbsp;&nbsp; Президента…</p>
<p>&nbsp;</p>
<p>ГОЛОВУЮЧИЙ. Дайте 30 секунд звершити,&nbsp; будь ласка.</p>
<p>&nbsp;</p>
<p>НОВАК Н.В. До Президента України, щоби припинити незаконне будівництво і припинення незаконного будівництва&nbsp; на лівому березі Дніпра буде прикладом відновлення законності та справедливості, забезпечення гарантованого Конституцією України принципу верховенства права. Підписалися більше&nbsp; як 80 депутатів&nbsp; Верховної Ради.</p>
<p>&nbsp;</p>
<p>ГОЛОВУЮЧИЙ. Дякую, шановна пані Наталія. Як ви знаєте, для того щоби спрямувати запит на&nbsp; Президента, тут потрібно голосування. Але я прошу оформити виступ шановної колеги пані Новак як звернення і спрямувати його до Адміністрації&nbsp; Президента&nbsp; України. Дуже дякую.</p>
<p>І я запрошую до слова пані Суслову.&nbsp; Будь ласка, пан Ірино.</p>
<p>&nbsp;&nbsp;&nbsp;</p>
<p>&nbsp;13:07:14</p>
<p>СУСЛОВА І.М.</p>
<p>Шановна пані головуюча,&nbsp; шановні колеги! Ми, народні депутати України, обурені фактом застосування сили до нашої колеги народної депутатки України Наталії Королевської 2 червня 2017 року у місті Одеса. Невідомі здійснили на неї напад, обливши зеленкою, що, за словами медиків, призвело до хімічного опіку повік і рогівки. Вважаємо, що в демократичній правовій державі такі випадки є неприпустимими. Ми представляємо абсолютно різні політичні сили, але єдині в одному, постмайданне суспільство має розвиватися цивілізованим шляхом, демонструвати європейські цінності, поваги до прав людини, застосовувати лише законні механізми висловлення власної думки. Ми засуджуємо будь-які спроби діяти в силовому полі і застерігаємо всіх від подібних спокус. Ми звертаємо увагу українських політиків на безпрецедентно високий рівень суспільної напруги і закликаємо їх не нацьковувати громадських активістів на політичних опонентів. Сьогодні насильство застосовуєте ви, а завтра воно може бути застосовано по відношенню до вас. Відсутність осаду насильства провокуватиме подальше насильство, що вкрай є небезпечним у воюючій країні. Прикро, що подібні випадки непоодинокі.</p>
<p>Так 8 червня 2017 року невідомі знищили майно народного депутата від фракції "Народний фронт" Ігоря Лапіна, а саме здійснили підпал автомобіля його родини у місті Луцьку. Таким чином, якщо навіть народні депутати, маючи посилені гарантії безпеки і здійснення повноважень, стають об'єктами силових атак, це не просто нівелює представницьку функцію парламенту, це породжує зневіру пересічних громадян у гарантіях захисту державою їхніх конституційних прав.</p>
<p>Ми звертаємося до голови Національної поліції пана Князева з вимогою дати належну правову оцінку факту нападу на нардепа Наталію Королевську та притягнути винних до відповідальності. Прошу головуючого вважати наше звернення депутатським запитом до міністра внутрішніх справ і хочу зачитати прізвища колег, які підписалися під даним зверненням. Це Суслова Ірина Миколаївна, Червакова Ольга, Сергій Лещенко, Заліщук Світлана, Шкрум Альона, Литвин Володимир, Розенблат Борислав, Продан Оксана, Новак Наталія та Олег Валерійович Ляшко. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, колега.</p>
<p>І, будь ласка,&nbsp; без реплік, ніхто образливо у нас поки що не згадувався, слава Богу, поки що.</p>
<p>Я запрошую до слова народного депутата Лещенка.</p>
<p>&nbsp;</p>
<p>13:10:03</p>
<p>ЛЕЩЕНКО С.А.</p>
<p>Шановні українці! Виступ присвячений тому, як відбувається на третій рік президентства Порошенка фактична, тотальна олігархічна змова між чинним&nbsp; главою держави і найбільш одіозним олігархом України Ринатом Ахметовим. Ви знаєте, що Ахметов був архітектором режиму Януковича, він його привів до влади один раз, привів до влади другий раз, отримував за його президенства все, що бажав: енергетику, "Укртелеком" і так далі.</p>
<p>І зараз цікаві цифри, про які вам, напевно, невідомо, тому що на ток-шоу про це не говорять. Чи відомо вам, шановні українці, що в травні цього року компанія "ДТЕК"&nbsp; Ахметова отримує дві гривні за вироблену кіловат-годину теплової енергетики? Чи відомо вам, що рік тому вони отримували менше однієї гривні за кіловат-годину виробленої теплової електроенергетики. Тобто за один рік всі українські споживачі сплачують рівно в два рази більше за енергетику, яку виробляє найбільш відомий український олігарх, який повинен сплачувати за наші з вами кошти, за гроші, які сплачуємо ми, свою квартиру в Лондоні за 220 мільйонів доларів, напевно, комунальні послуги там дуже високі. Тому всі українці повинні скидатися своїми грошима для того, щоб утримувати цей олігархічний клан.</p>
<p>Чи відомо вам, шановні українці, що компанія "ДТЕК" завозить вугілля по 95 доларів за тонну зі своїх шахт в Росії? Тоді як дешевше привезти вугілля з Південної Африки, як встановив відомий енергетичний експерт і колишній член нацрегулятора Андрій Герус.</p>
<p>Чи відомо вам, шановні українці, що компанія Рината Ахметова "Нафтогазавидобування" зараз фактично стала&nbsp; предметом найбільш відомої олігархічної домовленості з чинним Президентом Порошенком? Зокрема, розслідування так званої справи Олега Саміцького заблоковано, і жодного прогресу немає.</p>
<p>У мене в руках є звернення Олега Семінського, колишнього керівника&nbsp; компанії, де він повідомляє про те, як був викрадений і провів 3,5 роки як заручник. Я цитую: "Після мого затримання мене жорстко, і я знаходився на межі життя та смерті, неодноразово втрачаючи свідомість. Три роки та чотири місяці я провів у ямі з закованими руками, весь час перебуваючи в масці, з наглухо забитими вухами, не бачачи ні сонячного світла, ні людських облич. Мене випустили з полону лише в 2015 році."</p>
<p>Було відкрито провадження за цими фактами. Його вів всім відомий одіозний&nbsp; слідчий Дмитро Сус. І як було встановлено слідством, це навіть все&nbsp; сказано в судових ухвалах. Що&nbsp; викрадення Олега Семінського, яке призвело до розподілу компанії "Нафтогазвидобування",&nbsp; було&nbsp; замовлено Миколою&nbsp; Рудьковським, та організаторами цього&nbsp; злочину були Єриняк на&nbsp; прізвисько "Молдаван" і&nbsp; Салаватом на&nbsp; прізвисько "Салават". Як стверджує Семінський, Салаватов є кримінальним авторитетом, наближеним до&nbsp; Рината Ахметова. І ця справа в Україні зараз заблокована, тому що є найбільш одіозна і найбільш корумпована олігархічна змова на рівні з одного&nbsp; боку Президента Порошенка, з&nbsp; другого, олігарха Ахметова. І, звичайно, це&nbsp; все має бути предметом&nbsp; розслідувань…</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ від народного депутата Мельничука. Прошу.</p>
<p>&nbsp;</p>
<p>13:13:25</p>
<p>МЕЛЬНИЧУК С.П.</p>
<p>Доброго дня, шановний український&nbsp; народ! Шановні колеги! Український&nbsp; народ майже три роки тому&nbsp; назад довірив нам право управляти народногосподарським комплексом, який ми&nbsp; передали право спочатку одному уряду, потім іншому. Що ми&nbsp; бачимо? Дані уряди управляють цим&nbsp; комплексом, але на благо різного&nbsp; роду олігархів і благо чиновників, які уже давним-давно покинули&nbsp;&nbsp; межі нашої неньки.</p>
<p>Цинізм дійшов до того, що грабується все, от і, наприклад, назву один із прикладів. Це пограбування йде нашого… нашої землі, а саме місто Київ як міністр аграрної політики, який,&nbsp; отримавши від мене листи і доказову базу через 40 хвилин, написав заяву про вихід… про своє &nbsp;звільнення. Це земля, яку розграбовано майже… спочатку було&nbsp; 4,5 гектари, потім 6 гектарів, на виїзді з Києва в сторону Чабанів. І прошу прокуратуру і МВС розібратися в даній справі, також НАБУ, і рахувати це моїм депутатським запитом.</p>
<p>Але весь цинізм, пік цинізму був вчора, коли голосували за медичну реформу, яку намагалися протягнути через профільний комітет. Тоді, коли хлопці наші стояли і гинуть одиницями, то сама міністр сказала, кожен день&nbsp; помирають тисячі. Тисячі громадян України! Йде… На терези поставлено здоров'я нації, її майбутнє. З однієї сторони, це здоров'я нації, а з іншої сторони, це 80 мільярдів гривень, які мають розпиляти. Це обмудсмен, якого будуть обирати, це все-таки львівське сміття, це все було поставлено на кон. І ми бачимо, до чого це призвело. І призведе.</p>
<p>Тому кожен, пам'ятайте, що було зроблено вчора і до чого було поставлено початок. Але, український народе, будьте впевнені, ми відстоїмо все, і кожен, хто був причетний до загибелі української нації, буде висіти на шибеницях і горіти в пеклі.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, головуючий отримав вимогу від народного депутата Бориса Тарасюка, вимогу на 30 секунд зробити зауваження щодо порядку ведення сесії. Прошу вас.</p>
<p>Борису Тарасюку, є скарга на порядок ведення.&nbsp;</p>
<p>&nbsp;</p>
<p>13:16:34</p>
<p>ТАРАСЮК Б.І.</p>
<p>Дякую. Пані голово, я прошу вас привести до порядку в залі, щоби клоуни відомі не заважали слухати виступаючих. Дякую.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні колеги!&nbsp; Шановні колеги, я дуже прошу, щоб ми зараз, всі, хто вже мав можливість виступити з "Різного", давали можливість виступити іншим з "Різного" і щоб ми шанували один одного. Будь ласка, я дуже прошу вас. Я вас дуже прошу!</p>
<p>Я запрошую до слова зараз шановного нашого колегу від фракції "Самопоміч" пана Сидоровича. Прошу вас, пане Сидорович.</p>
<p><i>(Шум&nbsp; в залі)</i></p>
<p>Я дуже прошу дати можливість шановному колезі від "Самопомочі" виступити в таких же самих рівних умовах, як виступали всі, хто мав три або шість хвилин, в цій залі. Дуже дякую, шановні європейські і українські мої колеги.</p>
<p>Прошу, прошу, пане Сидорович.</p>
<p>&nbsp;</p>
<p>13:17:22</p>
<p>СИДОРОВИЧ Р.М.</p>
<p>Дякую за надане слово. Шановні українці, я хочу підняти тему, яка, насправді, чомусь до цього часу не піднімалася з парламентської трибуни, а повинна би була. У 1995 році Україна набула членства у Раді Європи. У 1997 році була ратифікована Конвенція захисту прав людини. І в цій маленькій книжечці, насправді, є&nbsp; прописані усі найважливіші, найфундаментальніші права, які Україна взяла на себе зобов'язання захищати.</p>
<p>Але що ж ми маємо на сьогоднішній день? На сьогоднішній день ми, на превеликий жаль, маємо надзвичайно плачевну ситуацію. Усі ті права, які гарантовані цією конвенцією, це і право на справедливий суд, це право на свободу мирних зібрань, це право на повагу до людської гідності, це багато інших прав, без яких жодна людина, в тому числі кожен українець не може вести гідне життя, ці всі речі, на жаль, не виконуються.</p>
<p>У 2006 році Україна прийняла Закон про виконання та застосування практики Європейського суду з прав людини. У 2006 році, відповідно до постанови Кабінету Міністрів, був призначений урядовий уповноважений, заснована посада щодо рішень Європейського Суду з прав людини. Що ж у нас змінилося з того часу? Та практично нічого, на сьогоднішній день Україна займає, на жаль, сумне лідерство – другу позицію у Раді Європи щодо невиконання рішень Європейського суду з прав людини. Близько 10 тисяч справ, які знаходяться на моніторингу Комітету міністрів Ради Європи, вдумайтеся в цифру, тисячу 296 – стосуються України, лише 123 справи було знято з моніторингу. Але більше того, урядовий уповноважений з виконання рішень Європейського суду з прав людини навіть не знає достеменно усього переліку тих рішень, які він зобов'язаний буде виконати.</p>
<p>Цього тижня у парламенті розглядався вперше законопроект, який був направлений на виконання рішення Європейського суду з прав людини, що стосувалося заборони страйків. Але скажіть, будь ласка, чи це найбільша проблема? Безумовно, що українські громадяни-працівники повинні мати право на проведення вільних страйків, але у нас є маса інших проблем: право на справедливий суд, яке не реалізовується відповідно до квазі судової реформи, яка фактично вже на сьогоднішній день має суспільну повну дискредитацію.</p>
<p>Тому в мене є вимога до урядового уповноваженого: прийти у парламентську залу і прозвітувати перед парламентом і перед усім українським народом, що Україна і що уряд збирається зробити для того, щоб ті гарантії, які записані в Європейській конвенції з захисту прав людини, були в Україні таки виконані. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>І зараз до слова - народний депутат від "Самопомочі" Альона Бабак. Просимо вас, шановна пані Альона, до слова.</p>
<p>&nbsp;</p>
<p>13:20:52</p>
<p>БАБАК А.В.</p>
<p>Шановні громадяни України, шановні колеги, сьогодні "Нафтогаз України" оприлюднив свій річний звіт за 2016 рік. В ньому зазначається, що добича газу була прибутковою діяльністю, і 15,3 мільярда гривень "Нафтогаз" отримав саме по цьому сегменту: добича газу. Якщо ми з вами проаналізуємо обсяги видобутку, то можемо зазначити, що 1 тисяча 47 гривень в кожній тисячі кубів газу – це чистий прибуток.</p>
<p>В цьому контексті звертаємо сьогодні ми, депутати об'єднання "Самопоміч", дуже серйозну фіскальну проблему, яка пов'язана з програмою житлових субсидій. На сьогоднішній день, за 5 місяців цього року, повністю вичерпаний державний бюджет на цей рік по програмі субсидій. Вже нараховано 47 мільярдів гривень у вигляді субсидій, тобто за 5 місяців ми вже вичерпали річний бюджет. 35 мільярдів є борг держави перед підприємствами, які сьогодні надають комунальні послуги, перед об'єднаннями співвласників, які також є одержувачем за своїх громадян, які проживають в будинках, також цих субсидій.</p>
<p>Сьогодні ми почули від голови уряду про те, що 15 мільярдів гривень готуються для внесення в зал для того, щоби ми голосували про збільшення бюджету на одержання субсидій. Тобто на цей рік буде плануватися 62 мільярди у вигляді субсидій для виплати нашим підприємствам.</p>
<p>Шановні громадяни! Ми говоримо про те, що 62 мільярди гривен буде у вигляді немонетарних розрахунків, а у вигляді взаємозаліків в нашому бюджеті. Цьому треба припинити край. Це безпрецедентна ситуація, коли 62 мільярди гривень будуть освоюватись за клірингом бартеру, якого ми відмовлялися багато років. Має бути виключно&nbsp; грошові розрахунки за такою величезною, грандіозною&nbsp; за своїми розмірами статтею.</p>
<p>Також хочеться&nbsp; звернути увагу на те, наскільки&nbsp; критична є проблема з фіскальною дисципліною уряду у виконанні&nbsp; своїх&nbsp; зобов'язань по субсидіях. Відключення ТЕЦ-6 в Києві через те і відповідно непостачання&nbsp; гарячої води влітку половини міста Києва – це лише перша&nbsp; ластівка проблем, які виникають зараз в житлово-комунальному господарстві і пов'язані з невиконанням&nbsp; зобов'язань держави. 1,2 мільярди Київенерго заборгувала держава по субсидіях, тобто люди, які і повну вартість послуг платять, і одержувачі субсидій в Києві сьогодні&nbsp; позбавилися комунальної послуги гарячого водопостачання через борги держави.</p>
<p>Шановні колеги! Я звертаюся до народних депутатів сьогодні. Ми не повинні сьогодні дозволити уряду просто так збільшувати бюджет на 15 мільярдів без 100-відсоткової монетизації субсидій і припинення&nbsp;&nbsp; будь-яких взаємозаліків…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановна вам пані Бабак.</p>
<p>І зараз до слова&nbsp; запрошується пан Соболєв Єгор. Який Єгор Соболєв від "Самопомочі". Будь ласка,&nbsp; пане Єгор.&nbsp;</p>
<p>&nbsp;</p>
<p>13:24:19</p>
<p>СОБОЛЄВ Є.В.</p>
<p>Я хочу поінформувати громадян як посадовці, які мають бути притягнуті до відповідальності за топ-корупцію, далі борються за свою безкарність. Під великою атакою Антикорупційне бюро. Цього тижня в комітеті ми знову мали спробу рекомендувати призначити без будь-якого обговорення аудитором Антикорупційного бюро когось з українців за дуже ясної причини: якомога швидше звільнити директора бюро, який став керівником першої групи слідства в Україні, що дісталася до топ-корупціонерів. Я хочу сказати, що ми заблокували цю ініціативу, і поки я – голова комітету, я не дам знищити незалежність Антикорупційного бюро, яка створювалася цим парламентом, чим я разом з колегами дуже пишаюся.</p>
<p>Великі зусилля робляться і великі гроші вкладаються, щоби посварити директора Антикорупційного бюро з антикорупційним прокурором. Одному розповідають, що той великий піарник, він все намагається украсти: всі лаври, всю славу, "а ти маєш взяти то під контроль". Іншому розповідають, що той бере гроші, "всі справи, які ви розслідуєте, він тут же ж продає Грановському, Кононенку, ще комусь". І в такий спосіб намагаються зробити недовіру і зруйнувати дуже необхідну співпрацю між Антикорупційним бюро і Антикорупційною прокуратурою. Я прошу і Артема Ситника, і Назара Холодницького докласти всіх зусиль, щоби не дозволити цьому плану реалізуватися.</p>
<p>Повністю руйнується робота агенції із запобігання корупції. Сьогодні подав у відставку Руслан Рябошапка. Насправді агенція вже не перший місяць не може прийняти жодного рішення. Воно не змогло навіть перевірити декларацію Прем’єр-міністра, який одним із перших топ-посадовців подав її ще в жовтні минулого року. Ця декларація досі не перевірена, не говорячи вже про декларації Президента, народних депутатів. Взагалі жодна декларація жодного топ-посадовця, навіть яка подана минулого року, досі не перевірена агенцією.</p>
<p>І великі-великі спроби робляться, щоби не допустити голосування за Закон про Антикорупційний суд. Закон нами поданий ще 1 лютого, досі не винесений на голосування в Раду.&nbsp;</p>
<p>Я хочу сказати всім людям, в тому числі людям в цьому залі, які вважають, що я закликаю до революції, я закликаю до повстання, я закликаю до неспокою –&nbsp; такі дії ведуть до революції. Янукович був найбільшим наближувачем революції проти нього, Янукович і його родина. Давайте йти цивілізованим парламентським шляхом, ухвалювати потрібні рішення, починаючи від Закону про…</p>
<p>&nbsp;</p>
<p>ГОЛОВУЮЧИЙ.&nbsp; Прошу, будь ласка, наступний депутат Спориш.</p>
<p>Просто багато виступаючих. 10 секунд.</p>
<p>&nbsp;</p>
<p>СОБОЛЄВ Є.В. І, обов'язково захищаючи незалежність Антикорупційного бюро, Антикорупційної прокуратури і Агенції з запобігання корупції.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Іван Спориш. Вам слово, шановний колего, від "Блоку Петра Порошенка". Спориш, народний депутат…</p>
<p>&nbsp;</p>
<p>СПОРИШ І.Д. Спориш.</p>
<p>&nbsp;</p>
<p>ГОЛОВУЮЧИЙ.&nbsp; Спориш. Вибачте, будь ласка, пане Іване. Це вже п'ятниця, вибачте.&nbsp;</p>
<p>&nbsp;</p>
<p>13:27:56</p>
<p>СПОРИШ І.Д.</p>
<p>&nbsp;Депутат Спориш, 15 округ, Вінниччина.</p>
<p>Шановна головуюча! Шановні народні депутати! Я би не хотів би, щоб ми сьогодні з цієї трибуни вимолювали гріхи, як дехто стає і вимолює. Я не хотів би, щоб ми сьогодні з цієї трибуни пересварилися і знову ж таки якийсь колапс робили Україні. Я хотів би, щоб ми кожний раз думали за Україну, думали за дітей, думали… Мені особливо як голові підкомітету сім'ї, молодіжної політики, дитинства, хотілося, щоб більше діточок у літній період відпочило.</p>
<p>Я би хотів би нагадати і те, що наші канали, новини, говорять про те, що в Донецьку знову ж таки від путінської зброї ранили дитину. Оце б хотілося б більшість говорити з цієї трибуни. Я би хотів би сьогодні з цієї трибуни знову ж таки нагадати, що знову один убитий наш вояк на сході і шість поранених, і кожний раз це відбувається від путінської зброї. Ось це ми повинні разом з вами більше говорити, а не те, що сваритися і розказувати, які ми добрі і піариться, як багато дехто це робить.</p>
<p>Я хочу сказати, що сьогодні було запитання до уряду, і мені також задають питання з мого округу, і ми говоримо за спецрежим оподаткування в сільському господарстві, які з нас зняли. Але разом з тим, як вже ми говорили,&nbsp; було залишено 85 відсотків по тваринництву. Но, на жаль, ми сьогодні їх не бачимо. Я хотів би, щоб уряд звернув на це увагу. І, можливо, хтось там на продаж курей і інше отримує. Но ми в своєму окрузі, до мене багато звернень є, не отримуємо цього. І це великий мінус.</p>
<p>І я думаю, що ми не повинні їх перекривати якимись податками. А ми повинні бачити ці кошти. Так, як це говорилось, так, як це приймався законопроект. От, про це ми повинні також говорити.</p>
<p>Ми разом з вами зробили деякий крок до медичної реформи. Ну, я скажу, що, да, такий крок повинні ми робити. Ми повинні робити, ми повинні захистити простих, бідних людей, людей в селах, які не можуть оплатити медицину, щоб держава за них думала.</p>
<p>Ми повинні і приємно, що все-таки, уже ми знаємо, що законопроекти там комітетські Мусія і законопроекти, які подавав уряд, вони будуть об'єднані до другого читання. І я думаю, що це тут ми зробимо великий крок.</p>
<p>Але до мене звертається досить багато виборців і знову ж таки з мого міста, великого Шаргороду, де є лікарня, де люди не хочуть, щоб залишились без роботи, щоб ця лікарня надавала послуги. Адже вона може надавати не тільки як районна, а і як обласна. І ми повинні все зробити, щоб ця лікарня у моєму Шаргороді працювала і люди мали роботу.</p>
<p>Я думаю, що, от, по цих питаннях ми повинні більше говорити...</p>
<p>&nbsp;</p>
<p>ГОЛОВУЮЧИЙ. 10 секунд, щоб завершити.</p>
<p>&nbsp;</p>
<p>СПОРИШ І.Д. …а не просто з цієї трибуни пропіаритись і, Бог знає, за що, які ми добрі, готовитись до виборів. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, колега Спориш.</p>
<p>І до слова я запрошую зараз колегу Барну. Прошу вас, пане Олеже.</p>
<p>&nbsp;</p>
<p>13:31:33</p>
<p>БАРНА О.С.</p>
<p>Слава Ісусу Христу! Шановний народе України! Стокгольмський арбітражний суд доказав всьому світу щодо злочинних діянь, здійснених посадовими особами попередньої влади України, попередніми прем'єр-міністрами щодо народу України. Внаслідок чого Україна була поставлена в повну енергетичну залежність від Росії.</p>
<p>Внаслідок чого з державного бюджету вимивались кошти із-за того, що вони мали б піти на освіту і медицину, але ми платили Росії. Замість того, щоб наші кошти мали піти на розвиток інфраструктури, будівництво доріг, вони пішли фінансувати Росію. І замість того, щоб фінансувати нашу армію, вони пішли на озброєння Росії. А поряд з тим недофінансування Збройних Сил України призвело до їх скорочення, до знищення військово-промислового комплексу.</p>
<p>І багато хто хоче зараз шукати виправдання, що нібито газ був дешевший, але забуває казати, що через півроку після підписання він зразу зріс у ціні поверх 300 доларів, а потім іще вище. Що навіть Янукович своїм режимом був поставлений на грані закриття мартенівських печей промислового центру у Донецьку із-за високої ціни на газ, що внаслідок призвело і змусило їх підписати злочинні Харківські угоди по здачі інтересів України. Але поряд з тим всі ті, хто був причетний до тих угод прямо чи опосередковано, повинні нести відповідальність.</p>
<p>І у мене є питання, дійсно, до правоохоронних органів. Чи понесуть посадовці відповідальність за підписання таких злочинних угод і доведення України до енергетичного колапсу?</p>
<p>Уряд цей перший, який звернув увагу на пенсіонерів. І зміна пенсійної реформи, здійснення її – це та ракова пухлина, яка боялася звернути ряд інших попередніх урядів. І коли ми говоримо про злочин перед нашими людьми, то злочином було те, коли людина, яка працювала 40 років стажу і взагалі не працювала, мала однакову пенсію, коли пенсія мінімальна і максимальна відрізнялася поверх 80 раз, коли з державного бюджету за рахунок освіти і оброни бралися поповнення в Пенсійний фонд. Тому питання пенсійної реформи повинно в першу чергу відповідати принципу справедливості. І правильна система пенсійної реформи – це є індикатором відношення держави до своїх людей і індикатор відношення людини до своєї старості.</p>
<p>І поряд з тим я звертаюся до так званих борців із корупцією. Пам'ятайте про те, що вибіркова боротьба з корупцією це є теж корупція, і вибіркове декларування це не є боротьба з корупцією, а це її маскування. Тому боротьба з корупцією повинна бути повною. А народ України я закликаю…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>БАРНА О.С. …менше слухати популістів, а займатися справами по наведенню порядку, починаючи із своїх регіонів, і слідкувати за діями…</p>
<p>&nbsp;</p>
<p>ГОЛОВУЮЧИЙ. Прекрасний заклик всім разом працювати над позитивом.</p>
<p>Будь ласка, народний депутат Чубаров. Я прошу вас до слова, колего.</p>
<p>&nbsp;</p>
<p>13:35:11</p>
<p>ЧУБАРОВ Р.А.</p>
<p>Шановні колеги! Шановні громадяни України! Вже 3 роки і майже 4 місяці, як Крим тимчасово окуповано. Українська держава не в змозі захистити права громадян України, які проживають у тимчасово окупованому Криму, але українська держава має здійснювати все необхідне, аби наблизити час деокупації Криму. Дуже сподіваюся, що восени до Верховної Ради будуть внесені зміни та доповнення до Конституції України щодо Автономної Республіки Крим та міста Севастополя, статус яких має відповідати праву кримськотатарського народу на самовизначення у складі української держави. Зараз робоча група працює над цими змінами. Одночасно з роботою по скорішому поверненню Криму маємо наводити лад на материковій частині України.</p>
<p>Днями Україна попрощалася з Блаженнішим Любомиром Гузаром. Багато, хто з нас мав честь спілкуватися з Блаженнішим за його життя, обговорювати різні аспекти українського життя. Можу засвідчити, що Блаженніший проявляв велику повагу та любов до всіх людей незалежно від їхнього віросповідання.</p>
<p>Тому вже на додаток до виступу колеги пані Новак хочу ще раз публічно звернути увагу щодо ситуації, яка склалася навколо побудованого на Лівому березі Патріаршого собору, храму, який важливий для мільйонів громадян України греко-католиків.</p>
<p>Прям біля собору, попри те, що це були рекреаційні землі заповідника місцевого значення, втулили сумнівну багатоповерхівку, і попри чисельні обіцянки, домовленості попередні, так і не вдалося зупинити її подальшу побудову. Поверхи цієї багатоповерхівки тягнуться все вище і вище, і таким чином, той задум, який мислився з побудовою цього храму, він нищиться такими комерційними, знаєте, дуже такими тимчасовими, примарними, інтересами.</p>
<p>Я дуже сподіваюся, що це звернення моїх колег, і я там підписався, народних депутатів України, буде серйозно прийнято виконавчою владою, Президентом України. Українська держава має, дійсно, будувати, і ми всі разом, таке суспільство, яке однаково поважає і віру, і почуття всіх громадян України. І той собор, який так важливий для греко-католиків на лівому березі, він має бути домінантою от того місця і тієї місцевості. Дуже дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам, шановний колега.</p>
<p>Я запрошую до слова Віктора Галасюка.</p>
<p>Просимо вас, пане Вікторе.&nbsp;</p>
<p>&nbsp;</p>
<p>13:38:28</p>
<p>ГАЛАСЮК В.В.</p>
<p>Шановний український народе, шановна пані головуюча, шановні колеги. Пенсійна та медична реформа яку пропонує сьогодні українському народу уряд. До чого вони зводяться? В кінцевому випадку вони зводяться до&nbsp; економії бюджетних коштів, до скорочення пенсійного забезпечення українських громадян, до скорочення чисельності пенсіонерів, які будуть підпадати під отримання пенсій, до перекладання на плечі українських пацієнтів тих видатків, які вони&nbsp; мають внести для того, щоб лікуватися.&nbsp; Чи є це той зміст реформи, який, насправді, потрібен українському суспільству? Чи вирішує він питання якості і доступності пенсійного і медичного забезпечення? Ні, не вирішує. Потрібен&nbsp; абсолютно інший напрям&nbsp; вирішення цих проблем для того, щоб насправді, успішно реалізувати пенсійну і медичну реформи, які вкрай потрібні країні, потрібно побудувати міцний, потужний базис власної української економіки. Іншої альтернативи немає. Потрібні власні джерела надходження коштів для того, щоб фінансувати медицину, для того, щоб фінансувати пенсії, для того, щоб фінансувати освіту.</p>
<p>Уряд замість того, щоб піднімати власну промисловість і економіку, фактично&nbsp; йде з простягнутою рукою до Міжнародного валютного фонду, до Європейського Союзу, до інших країн-партнерів або донорів, а вони виставляють свої умови. Європейський Союз каже: ми дамо 600 мільйонів євро кредиту, якщо ви відміните мораторій на експорт лісу-кругляка. Ні, не відмінимо! Міжнародний валютний фонд каже: ми будемо давати вам фінансування, якщо ви будете підвищувати пенсійний вік, економити на медицині. Це не в інтересах держави, це мізерні подачки, які нічого не виправляють ні в українській економіці, ні в соціальному захисті населення. Треба перейти від цієї&nbsp; ганебної політики, коли уряд дослухається до зовнішніх суб'єктів, натомість абсолютно не дослухається до власних громадян, які насправді і є власниками країни і мають бути&nbsp; її бенефіціарами.</p>
<p>Фракція Радикальної партії пропонує кардинально протилежну політику, ставку на вітчизняного виробника, відродження власної промисловості, активізацію інвестиційної активності всередині країни, створенню робочих місць, подолання того шаленого безробіття і відтоку талантів за кордон, які сьогодні відбуваються, тоді ми самі будемо хазяїнувати в себе вдома, в&nbsp; Україні. І&nbsp; треба, щоб ті, хто пропонують оці реформи і пенсійну,&nbsp; і медичну, щоб вони розуміли, що вони будуть за ними лікуватися і отримувати такі пенсії, але, на жаль, скоріш за все, вони отримають закордонні паспорти, і вже їх не знайдеш тут за 3, за 5 років.</p>
<p>Тому&nbsp; Україну мають будувати українці, і ми маємо перш за все відроджувати&nbsp; власну економіку і промисловість для того, щоби бути справжньою суверенною демократичною успішною&nbsp; Україною. Це те, на що заслуговує&nbsp; Україна, і&nbsp; це те, що пропонує суспільству&nbsp; фракція&nbsp; Радикальної партії.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується народний депутат Лозовой.&nbsp; Будь ласка, пане Андрію.</p>
<p>&nbsp;</p>
<p>13:41:49</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка.</p>
<p>Мій багатостраждальний український народе! Вчора на твоїх очах в цьому залі Верховної Ради була "зґвалтована" українська&nbsp; Конституція, "зґвалтована" в особливо збочений спосіб декілька разів. Коли приймалася ця, так звана, медична реформа, яка порушує 49 статтю української Конституції. Другим порушенням було саме голосування, коли 227 голосів нібито є, а нашою фракцією було зафіксовано факт ганебного кнопкодавства. Безбожна влада, чинячи геноцид українського народу, так званої, медичної реформи, голосували картки депутатів, яких в залі не було, тушка Вітко, Гіршфельд, Фурсін, Алєксєєв, Микитась. Пані головуюча могла б їм дати право на репліку, але їх нема в цьому залі, вони приходять тільки, коли владі треба.</p>
<p>Що в цілому відбулося? Коли тут, з цієї зали, провладні депутати говорили про те, що, мовляв, хтось там лікується за кордоном, то якраз ті, хто лікує себе і своїх дітей за кордоном, це є лобісти медичної реформи, яким наплювати на людей. Адже ця, так звана, медична реформа, по суті, забирає у мільйонів українців, особливо в селах, особливо в райцентрах забирає, гарантоване Конституцією, право на медичне забезпечення. Внаслідок цієї, так званої, реформи будуть закриті сотні ФАПів, десятки районних лікарень, тисячі лікарів різних профілів опиняться на вулиці. Подивіться, що відбувається із знищенням наукової складової медицини? По суті, цією, так званою, реформою знищать Інститут Шалімова, Інститут Стражеска, Інститут Амосова. Скажіть, будь ласка, де робити трансплантологію органів, якщо закрити Інститут Шалімова? Де робити пересадку серця, якщо закрити Інститут Амосова? Артур Шопенгауер великий філософ писав, що здоровий бідняк має більше щастя ніж багатий і хворий. У нас зараз багаті депутати, які мають можливість лікуватися за кордоном, у мільйонів українців відбирають право на медичне забезпечення. Радикальна партія вимагає скасувати прийняту, порушення Конституції декілька разів, так звану, медичну реформу.</p>
<p>Так само, має діяти ініційований Олегом Ляшком і Іваном Куровським, ще в позаминулому скликанні, мораторій на закриття медичних закладів. Не можна закривати лікарні, не можна закривати ФАПи.</p>
<p>Ми вимагаємо безкоштовного обмеження для людей похилого віку, для людей з інвалідністю, для людей з хронічними захворюваннями. Наша команда добилася програми по безкоштовних ліках, вона зараз діє. Я хотів би до людей з регіонів звернутися, у кого проблеми з …….. дією цією програми, зверніться, будь ласка, в місцевих штаб Радикальної&nbsp; партії вам дадуть інструкції. Пані головуюча, додайте, будь ласка,&nbsp; 20 секунд.</p>
<p>Ще одна вимога нашої команди. Це радикальне збільшення витрат на медичну галузь. Не тільки …</p>
<p>&nbsp;</p>
<p>ГОЛОВУЮЧИЙ. Десять секунд як всім, рівні права і можливості.</p>
<p>&nbsp;</p>
<p>ЛОЗОВОЙ&nbsp; А.С. …не тільки для того, щоб забезпечити наших людей необхідними медикаментами та іншими засобами медицини, треба радикально піднімати зарплату лікаря. Зараз інтерн…</p>
<p>&nbsp;</p>
<p>ГОЛОВУЮЧИЙ. Дякую, шановний колег, блискучий виступ.</p>
<p>І ми запрошуємо до слова народного депутата Ігоря Шурму. Просимо вас, пане Ігор.</p>
<p>&nbsp;</p>
<p>13:45:28</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Шановні громадяни України! Питання охорони здоров'я – це питання національної безпеки, оскільки воно стосується збереження трудових ресурсів нашої держави, а це означає зміцнення нашої економіки. Рішення, які приймаються в царині охорони здоров'я, повинні прийматися у відповідності до законів України і відповідати Конституції України.</p>
<p>Що ми мали на вчорашній день? Так звана зміна фінансування закладів охорони здоров'я, яка ніякого відношення не має до реформи, порушували Закон України "Про Регламент", 96 статтю, 112 статтю, оскільки абсолютно не відповідність строків, висновків основного комітету призводили до несвоєчасної подачі тих документів на розгляд. Але це є не основне, це регламентні процедури. Найгірше те, що вчора відбулося, це є фальсифікація. Не можуть такі ініціативи фальсифікуватися. І що є найприкріше, що тут в залі уряду стояла тимчасово виконуюча обов'язки міністра. Людина, яка недавно отримала громадянство України і сповідує інші цінності. Вона аплодувала фальсифікованому прийняттю рішення. Вона знала, що людей у залі немає, і вона це все підтримує. І це дуже прикро, оскільки, якщо зрозуміти її повідку, вона є закономірна. Вона вводить такими своїми діями в оману світову медичну спільноту. Виступаючи на&nbsp; Генеральній Асамблеї Всесвітньої організації охорони здоров'я, вона у своїй&nbsp; доповіді сказала, в Україні проходять реформи. Ось такі фальсифіковані&nbsp; реформи для міжнародної спільноти це є посміховисько.</p>
<p>Більше того, вона на сьогоднішній день ще й підставила неповноцінний уряд. Мало того, &nbsp;що там немає міністра аграрної політики,&nbsp; немає міністра інформації, немає міністра охорони здоров'я, тобто ту&nbsp; купку міністрів, яка лишилася&nbsp; біля Прем'єр-міністра,&nbsp; вона ще і їх підставляє. Оскільки, якщо вони погодяться на такий формат, то вони погоджуються на&nbsp; фальсифікацію при прийнятті цього законопроекту.&nbsp;</p>
<p>Мало того, т.в.о міністра вона ще й саботує рішення Кабінету Міністрів. 16 квітня цього року Кабінет Міністрів прийняв, дійсно,&nbsp;&nbsp;&nbsp;&nbsp;&nbsp; хороше рішення – передати в Науково-дослідний інститут епідеміології у Львові на баланс медичного&nbsp; університету. Це збереження фінансування&nbsp; науки, покращення умов праці і так далі, і так далі, учбового процесу. Що ви думаєте, через&nbsp; два місяці 60 днів вона не має часу підписати наказ про створення комісії про передачу на баланс медуніверситету і про створення&nbsp; інвентаризаційної комісії. Людям до зими треба&nbsp; готовитись, ця людина абсолютно неадекватно не підписує. Або вони&nbsp; чекають хабара, або вони просто хочуть пізніше перепродати це приміщення.</p>
<p>І наступне питання. 45 мільйонів, виділених Кабінетом&nbsp; Міністрів для перинатального&nbsp; центру. З міністерства хтось поїхав і подивився як&nbsp; вони використовуються? Люди сьогодні… діти не народжуються, люди не можуть на&nbsp; сьогоднішній день забезпечити якісні пологи…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ШУРМА І.М. … від&nbsp; Кабінету Міністрів 45 мільйонів&nbsp; гривень, хоча би міністерство проконтролювало їх використання. Ні, їм не до того, їм важливо прослідкувати і&nbsp; як фальсифікується, і впроваджується…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І до слова&nbsp; запрошується народний депутат Вовк від Радикальної партії, просимо.</p>
<p>&nbsp;</p>
<p>13:49:00</p>
<p>ВОВК В.І.</p>
<p>Віктор Вовк, фракції Радикальної партії Олега Ляшка.</p>
<p>Шановні громадяни! Цього тижня у світі відзначають 70-ту річницю "Плану Маршалла" або "Програми&nbsp; відновлення&nbsp; Європи після Другої світової війни".</p>
<p>Повчальними для сьогодення є історія появи Плану Маршалла та його уроки, зокрема, для України.</p>
<p>В основі цієї&nbsp; найуспішнішої програми міжнародної економічної допомоги&nbsp; лежало стратегічне рішення США&nbsp; щодо своєї відповідальності за мир в Європі в умовах комуністичного імперіалізму Сталіна у післявоєнний&nbsp; період. Спочатку у 1944 році демократичний Захід прийняв американський "План Моргентау" щодо повоєнної трансформації Німеччини, який передбачав її розчленування, ліквідацію важкої промисловості та перетворення в аграрну країну. "План Моргентау", фактично, руйнував німецьку економіку, зокрема, через її деіндустріалізацію та вів до&nbsp; гуманітарної катастрофи, робив десятки мільйонів німців зайвими в рамках деградованої економічної моделі.</p>
<p>У 1947 році в умовах наростання агресивних дій Москви Сполучені Штати радикально змінили свою стратегію щодо повоєнної Європи, була вироблена принципово інша програма – "План Маршалла", спрямований на відбудову економіки і промисловості Німеччини та всебічне відродження Європи з метою перемоги демократичного світу у протистоянні з комуністичною агресією Кремля. Така далекоглядна економічна стратегія разом із військово-політичним стримуванням Москви виявилася надзвичайно успішною і зрештою призвела до краху комуністичної системи.</p>
<p>Нинішня західна стратегія щодо України побудована на основі програми МВФ для країн третього світу, яка не була успішною ніколи і ніде. Така програма так само… <i>(Оплески)</i> Така програма так само руйнує економіку України, поглиблює її деіндустріалізацію, штучно підвищує роль аграрного сектору і робить мільйони українців зайвими, спонукаючи до масової еміграції. Необхідна&nbsp; її невідкладна заміна на сучасний "План Маршалла" для України та міжнародний курс на відродження та процвітання України як європейського форпосту стримування агресії, що знову йде з Кремля.</p>
<p>Це вимагає прийняття Заходом стратегічного рішення щодо майбутнього України як невід'ємної складової європейської цивілізації та виділення масштабних ресурсів – військових, фінансових, економічних, технологічних, для повноцінної інтеграції нашої країни, фактично реалізації новітнього "Плану Маршалла" для України.</p>
<p>Саме на цьому лідер Радикальної партії Олег Ляшко та інші члени нашої команди невтомно наголошують на усіх наших міжнародних зустрічах і переговорах. Уроки&nbsp; історії слід добре пам'ятати і застосовувати, особливо такі успішні і стратегічно далекоглядні, як "План Маршалла". Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І, будь ласка, до слова запрошується народний депутат також від Радикальної партії – народний депутат Купрієнко, просимо.</p>
<p>&nbsp;</p>
<p>13:52:15</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка.</p>
<p>Щойно в своєму виступі представник влади, представник провладної коаліції дорікнув нам всім, що ми забули, що в країні йде війна, що на фронті гинуть хлопці, що на фронті поранені, що вони захищають нас, а ми тут, бачите, нічого не думаємо. Ні, шановні, якраз Радикальна партія Олега Ляшка і думає про те, як перемогти в тій війні. Чи може перемогти у війні країна, яка буде слабка економічно, яка не буде мати грошей, яка буде ходити побиратися як останній жебрак по Європах: дайте нам на те, щоб поїсти?</p>
<p>Треба піднімати економіку, треба розвивати економіку, треба захищати людей, підвищувати рівень медичної... медичного забезпечення. Що натомість ми бачимо? Сьогодні наш лідер Олег Ляшко прямо сказав Гройсману: "Я не задоволений роботою уряду". Гройсман трохи посміявся і розказав, як вони гарно все роблять.</p>
<p>А давайте подивимося, що ж вони роблять. Ми вчора бачили як медичну реформу&nbsp; за уха пропихували через цей зал&nbsp; з порушенням, як сказав мій колега Лозовий, і Конституції, і Регламенту. <i>(Оплески)</i> Так ви хочете на брехні побудувати правду? Ви хочете на кривді щоб була правда в країні? Ніколи цього не буде. Ви хочете перекласти на плечі на українців платну медицину, щоб платили за все, навіть за те, щоб зеленкою палець помазати? Ні, Радикальна партія цього не допустить і не дасть.</p>
<p>Щонедавно прийняли Закон про ринок електроенергії. Так, Радикальна партія за нього голосувала. Але ми докладали всіх зусиль, щоб того... щоб з того закону виключити норму, плату за приєднання газу, який&nbsp; є не просто гальмом розвитку економіки –&nbsp; він зашморг на шиї. До відома наших глядачів&nbsp; і слухачів, за приєднання одного під'їзду, 36 квартир, треба сплатити 5 мільйонів фірташам, льовочкіним, григоришиним, всі знаємо, кому. 5 мільйонів на 36 квартир – це 3 тисячі доларів. Так що, шановні українці, щоб ви знали, що 3 тисячі доларів з кожної квартири нової ви сплачуєте за те, що злочинна влада до цього часу не скасувала так звану плату за приєднання до мереж природних монополій. Кому вони в кишені йдуть? Олігархам, які 25 років наживалися на народі України і продовжують під прикриттям цього уряду це робити.</p>
<p>Знову ж таки сьогодні згадували інститути Шалімова і Амосова. Гранди медицини, гранди медицини, яким не дали фінансування на виплату заробітних плат. 19 травня з цієї трибуни я зробив заяву і попросив Апарат оформити депутатським зверненням до Президента, Прем'єра і міністерства. Нічого не зробили. Пройшло більш ніж 10 днів – відповіді немає. Повторно звертаюсь: прошу, вимагаю оформити депутатським зверненням вимогу дофінансувати інститути Амосова і Шалімова.</p>
<p>&nbsp;</p>
<p>ГОЛОВУЮЧИЙ. Прошу оформити виступ як депутатське звернення.</p>
<p>І, шановні колеги, згідно нашого Регламенту ми зараз маємо останнього виступаючого. Це наш шановний… Плюс 3 хвилини. Будь ласка, шановні колеги, ми маємо зараз виступ шановного Андрія Іллєнка. Прошу вас.</p>
<p>&nbsp;</p>
<p>13:55:44</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ. Шановні українці, сьогодні я хотів би загострити увагу на питанні правосуддя в Україні, тому що я переконаний, що, поки ми не будемо мати судів, справедливих судів в країні, у нас в країні не буде реалізована жодна реформа, у нас в країні не буде інвестицій, у нас в країні не буде розвитку економіки. Тому що, коли суд ручний, коли суд корумпований, не буде нічого.</p>
<p>І тому хотілося би згадати, з яким пафосом у нас відбувалися зміни до Конституції в частині правосуддя. Нам говорили, що це глобальна реформа, яка змінить наші суди, що нарешті у нас буде справедливий суд. Проходить час, і зараз, коли ми бачимо, що суди продовжують бути корумповані, суди продовжують приймати неправосудні рішення, суди продовжують кидати за грати добровольців, які&nbsp; ні в чому не винні, і продовжують відмазувати корупціонерів. І, власне, що б там не відбувалося на етапі слідства, ми бачимо, що в судах справи, які стосуються топ-корупції, буксують.</p>
<p>У нас взагалі унікальна ситуація. У нас дуже мало виправдальних вироків&nbsp; в&nbsp; судах – менше 1 відсотка загалом серед всіх кримінальних справ, але що стосується корупціонерів, все з точністю до навпаки: у нас&nbsp; тільки 3 відсотки реально ідуть в тюрму, а решта справ розвалюється або отримують якісь інші покарання, не пов'язані з тюремним&nbsp; ув'язненням.&nbsp; І це реальна&nbsp; картина, чому у нас в країні така&nbsp; тотальна корупція, одна з&nbsp; головних причин. І зараз ми бачимо, що&nbsp; сьогодні, зокрема, і Генеральний прокурор говорить, що&nbsp; от, мовляв, в судах&nbsp; проблема.&nbsp; Так в чому проблема змінити ці суди, маючи&nbsp; більшість в парламенті, маючи уже зроблені зміни до Конституції, які, нам розказували, що це ідеальні зміни. Маючи Президента, маючи всі для цього необхідні важелі, чому не змінюється судова система?&nbsp; А не змінюється вона саме тому, що&nbsp; це дуже вигідно, коли є ручний суд. Це дуже вигідно, коли на суд можна впливати і через суди блокувати будь-які незручні речі.&nbsp;</p>
<p>І тепер ми бачимо конкурс до&nbsp; нового&nbsp; Верховного Суду. Що там відбувається? Це просто диво дивне. Ми бачимо дуже якісь незрозумілі речі на кожному етапі&nbsp; цього&nbsp; конкурсу. Зараз мова йде про те, що&nbsp; люди, які, наприклад, забороняли акції під час Майдану, люди, які їздять по 20 разів за рік на територію Російської Федерації, до них немає жодних питань. Вони, виявляється, не є проблемою щодо того, щоб, наприклад, стати суддями&nbsp; Верховного Суду. Це не нормальна ситуація, це абсурдна ситуація, треба привернути увагу суспільства до цього, тому що, якщо такі люди будуть членами нового&nbsp; Верховного Суду, то ми уже на&nbsp;&nbsp; старті отримаємо недовіру до цього&nbsp; органу.</p>
<p>І останнє, що я хотів сказати. Для того, щоб нарешті припинити з&nbsp; цією ганебною практикою відпускання корупціонерів під заставу, коли взяли одного там на… у нього 4 мільйони доларів&nbsp; готівкою лежить в квартирі, а&nbsp; його за&nbsp; 700 тисяч відпускають на волю. Треба нарешті прийняти законопроект&nbsp; 2266, який "свободівці" зареєстрували&nbsp; ще&nbsp; в&nbsp; березні 2015 року, і відмінити заставу для топ-корупціонерів, бо інакше це буде тривати безкінечно. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Пане Андрію, дякую вам.</p>
<p>Наголошують мені тут колеги, що ще залишилися в сесійній залі, що у нас&nbsp; 90 відсотків виступів&nbsp; було присвячено дебатам по суті щодо медичної реформи, але ніхто не говорив про здоровий спосіб життя. Тому у нас останній виступ буде стосуватися здорового способу життя, щоб не доходило до медицини. Будь ласка, пане Силантьєв. І на цьому ми закінчуємо рубрику "Різне". Звичайно.</p>
<p>Я продовжую засідання рівно на дві хвилини.</p>
<p>&nbsp;</p>
<p>13:59:15</p>
<p>СИЛАНТЬЄВ Д.О.</p>
<p>Шановні громадяни України, я, в першу чергу, хочу звернутися до тих, хто дивиться по телевізору і слухає по радіо виступи у Верховній Раді України.</p>
<p>Ви мали можливість чути і бачити, що саме Радикальна партія на чолі з її лідером Олегом Ляшком ініціює у Верховній Раді законопроекти, постанови і звернення, спрямовані на збереження і зміцнення здоров'я підростаючого покоління, здоров'я наших з вами дітей, здоров'я нації. Впродовж… законопроекти, які дозволяють зберегти та розвинути спортивну інфраструктуру в країні, розробляють фізичну культуру і спорт, роблять модними та здоровими. Законопроекти, які дозволяють дітям займатися улюбленими видами спорту та захищати державу на міжнародних спортивних аренах.</p>
<p>Чому фракція Радикальної партії вважає та наполягає на тому, що гуманітарна політика в державі повинна бути в пріоритеті не на словах та папірцях, як зараз? Та тому, що це здоров'я та безпека наших з вами дітей, тому що без освіченої та здорової нації ми не побудуємо процвітаючу Україну, ми не зможемо подолати всі ті труднощі і виклики, які зараз стоять перед нашої країною. А це: криза економічна, політична, соціальна та гуманітарна.</p>
<p>Ось чому саме завдяки ініціативі Радикальної партії Олега Ляшка були проведені ініціативи, що стосуються пільг на землю та нерухомість для об'єктів фізичної культури та спорту, санітарно-курортних та оздоровчих дитячих закладів. Саме Радикальна партія ініціювала зміни до Бюджетного кодексу, що в областях фінансувалися заходи, спрямовані на розвиток фізичної культури та спорту.</p>
<p>Радикальна партія зареєструвала законопроект про мораторій на зміну цільового призначення земель, які виділені для спортивної інфраструктури. Завдяки нашій ініціативі в критерії оцінки роботи губернаторів ввели їхню персональну відповідальність за розвиток фізичної культури у ввірених їм областях. На черзі законопроект про внесення змін до статті 141 Податкового кодексу України щодо особливостей оподаткування витрат на фінансування об'єктів та закладів фізкультурної спрямованості охорони здоров'я та культури і ще багато іншого, що стосується гуманітарної сфери.</p>
<p>Чому Радикальна партія вважає стратегічно важливим розвиток гуманітарної політики в державі? Та тому, що країна, яка входить в трійку лідерів в Європі по розповсюдженню СНІДу та онкологічних захворювань, дитячого алкоголізму та дитячої злочинності, країна, в якій б'ються всі рекорди по дитячому алкоголізму та преступності, саме такими ініціативами ми можемо подолати цей геноцид та цей гуманітарний кризис. В державі, яка турбується про здоров'я дітей, здоров'я підростаючого покоління, здоров'я громадян, ми не можемо…</p>
<p>&nbsp;</p>
<p>14:02:39</p>
<p>ГОЛОВУЮЧИЙ.&nbsp; 10 секунд.</p>
<p>&nbsp;</p>
<p>СИЛАНТЬЄВ Д.О. Дякую.</p>
<p>Я звертаюся до вас. Давайте спрямовувати рішення не на користь фінансовим закордонним організаціям, а на користь людям, які живуть в Україні, так, як це робить Радикальна партія.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Ну, що ж, колеги, всім, хто залишився в залі бажаємо сповідувати, і тим, кого вже немає, в залі тільки немає, да, сповідувати здоровий спосіб життя. Шановні колеги, ми закриваємо наше засідання.</p>
<p>І дозвольте вам нагадати, що наступного тижня народні депутати можуть не тільки займатися спортом, а зобов'язані працювати в комітетах, комісіях і фракціях. Зобов'язані працювати. Тому дуже просимо вас, щоб всі комітеті в нас вчасно відбувалися, працювали, щоб був регламент на них. А чергове пленарне засідання Верховної Ради України відбудеться у вівторок, 20 червня о 10-й годині.</p>
<p>Ранкове засідання Верховної Ради України сьогодні я оголошую закритим. До побачення.</p>
<p><br></p>
