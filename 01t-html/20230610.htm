Засідання 1 (продовження)
10. 06. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>10 червня 2023 року, 14 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>14:05:35</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, перед продовженням пленарного засідання вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Прошу всіх колег, поважайте прийняте українським парламентом рішення та відповідально поставтеся до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщення на робочому місці кожного з вас.</p>
<p>За парламентською традицією я пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p>Дорогі колеги, Україна продовжує героїчну боротьбу за свою свободу і незалежність проти агресора, який вдається до геноцидних методів нищення українського народу. Ворог з війною прийшов на українську землю, насильно захопивши наші території, сіючи смерть і руїни. Ворог щодня вбиває наше мирне населення ракетами і дронами. Ворог цієї найважчої зими хотів вбити українців і українок холодом і темрявою. Ворог краде наших дітей, наше майно, нашу історію. І, нарешті, ворог захотів би вбити нас повінню, поховавши все живе під товщею води.</p>
<p>Вранці 6 червня російські військові злочинці підірвали греблю Каховської ГЕС. Внаслідок підриву дамби, яка була використана як зброя масового ураження, було вчинено злочин екоциду. Населенню і природі завдано непоправної шкоди, масштаби якої важко оцінити і в розмірах, і у часі. Президент України, Верховна Рада, наш уряд негайно звернулися до світового співтовариства не просто дати оцінку злочинним діям держави-терориста, а ще більше згуртуватись ради підтримки України задля досягнення такої жаданої перемоги і повернення до мирного життя. Саме про це йшлося і в моїх листах на адресу Президента Європейського парламенту, голів парламентів держав-членів ЄС і НАТО. Ми маємо потужну підтримку демократичної міжнародної спільноти. Одним з наших головних завдань сьогодні бачу швидку і якісну підготовку доказової бази, щоб виявити, засудити і покарати всіх винних за цей тяжкий злочин, як і за всі інші злочини, які Росія чинить в Україні.</p>
<p>Тому прошу вшанувати хвилиною мовчання світлу пам'ять наших героїв, які віддали своє життя у боротьбі за свободу і незалежність нашої держави, а також мирних громадян, які загинули внаслідок агресії російської держави-терориста.</p>
<p><i> (Хвилина мовчання)</i></p>
<p><a name=Temp></a>Прошу сідати.</p>
<p>Шановні народні депутати, на Погоджувальній раді ми домовились перед початком розгляду питань порядку денного надати, за традицією, час по 3 хвилини для виступів уповноважених представників депутатських фракцій та груп.</p>
<p>Я прошу представників депутатських фракцій і груп записатися на виступи. Прошу, колеги.</p>
<p>Будь ласка, Юлія Володимирівна Тимошенко, фракція "Батьківщина".</p>
<p></p>
<p>14:11:50</p>
<p>ТИМОШЕНКО Ю.В.</p>
<p>Шановні колеги, ви знаєте, що на минулих сесійних засіданнях прийнятий Закон в першому читанні 8401 про особливості оподаткування під час воєнного стану. Мені так пощастило, що я приймала участь в черговому засіданні Спілки промисловців і підприємців. Я хочу вам нагадати, що цей закон про те, щоб позбавити ФОПів пільгової системи оподаткування, щоб під час війни зобов'язати їх встановлювати касові апарати. Це законопроект про те, що почнуться перевірки 80 каральних структур для бізнесу в країні, а крім того, там ще є дві екзотичні норми про те, що якщо хоч гривня заборгованості по податку на додану вартість є в звітному періоді, то наступний період повертати ПДВ нашим підприємцям не будуть.</p>
<p>Крім того, там прописані всі норми, які передбачають, що не може під час війни існувати збиткових підприємств, їх теж будуть обкладати податком на прибуток і будуть драти по повній програмі.</p>
<p>Я хочу сказати, що обурення підприємців малого бізнесу настільки велике, я знаю, що в цьому залі всім по фіг це, я навіть точно розумію, що навіть нікого це не стосується, чужий біль. Но хочу вам передати емоції, обурення, несприйняття того, що ви тут приймаєте для бізнесу.</p>
<p>І можу сказати для тих депутатів, які остаточно ще не втратили зв'язок з реальністю, і для тих депутатів, які остаточно не втратили совість і не будуть добивати український бізнес, що саме підприємці поставили на сайті Президента України петицію щодо того, щоби Президент наклав вето у випадку прийняття, на цей закон, а краще скористався своїм впливом на більшість в парламенті і зняли з розгляду цей ганебний, принизливий, руйнівний для бізнесу антиконституційний Закон 8401 про терор проти бізнесу, це новий терор проти бізнесу. І я прошу всіх депутатів дослухатися. Поспілкуйтеся зі своїм бізнесом на своїх округах і хоч раз живіть і працюйте в інтересах народу, а не в своїх шкурних інтересах.</p>
<p>Слава Україні!</p>
<p></p>
<p>ГОЛОВУЮЧИЙ. Слово надається Дмитруку Артему Геннадійовичу, депутатська група "Відновлення України". Будь ласка.</p>
<p></p>
<p>14:14:47</p>
<p>ДМИТРУК А.Г.</p>
<p>Шановні колеги, шановний пане Голово, шановні українці! Фактично тиждень ми шоковані масштабними наслідками підриву росіянами Каховської ГЕС. Потрібно ще осягнути колосальні збитки та катастрофічний вплив на життя нашої країни в довгостроковій перспективі.</p>
<p>Немає сумнівів, що ми зможемо відбудувати ГЕС, зробити її ще потужнішою. Загалом український південь зміниться назавжди, його відновлення та усування наслідків теракту є одним з надважливих завдань для нашої держави і всього світу. Принцип "Build Back Better" потрібно впровадити повсюди.</p>
<p>Сьогодні маємо сконцентруватися на тому, як рятувати наших людей, як допомогти безпомічним тваринам. Вся Україна вкотре об'єдналася і показала свій вольовий характер у бажанні підтримати своїх співвітчизників. Численні благодійні фонди і волонтерські організації разом з державними рятувальниками дістають з водної пастки і доставляють найнеобхідніше тисячам українців. Задіяна у цьому і наша команда. Нині не можна втрачати жодної секунди. Особливий біль – наші громадяни на окупованих територіях. Ми вимагаємо від міжнародних партнерів та організацій вплинути на окупанта і допомогти постраждалим людям.</p>
<p>Попри те, що триває війна, держава знаходить механізм для компенсації за завдані громадянам збитки. У травні розпочалося прийняття заявок для отримання компенсації за пошкоджене житло в розмірі до 200 тисяч гривень кожному. Згідно зі свіжою інформацією, люди вже почали отримувати реальні виплати на свої рахунки єВідновлення. Це стало можливим завдяки плідній роботі Верховної Ради та прийняття нами відповідного закону в лютому місяці. Також постраждалі громадяни матимуть можливість отримати компенсації за зруйноване житло та вкласти її у нову житлову нерухомість.</p>
<p>Депутатська група "Відновлення України" підтверджує свою готовність до подальшої конструктивної роботи, продовжуємо разом працювати над наближенням нашої перемоги, допомоги мільйонам українцям та створення надійного фундаменту післявоєнної перемоги. Слава Україні!</p>
<p></p>
<p>ГОЛОВУЮЧИЙ. Слово надається Стефанишиній Ользі Анатоліївні, фракція політичної партії "Голос".</p>
<p></p>
<p>14:17:23</p>
<p>СТЕФАНИШИНА О.А.</p>
<p>Прошу передати слово Соломії Бобровській.</p>
<p></p>
<p>ГОЛОВУЮЧИЙ. Будь ласка, Бобровська Соломія Анатоліївна.</p>
<p></p>
<p>14:17:33</p>
<p>БОБРОВСЬКА С.А.</p>
<p>Соломія Бобровська, фракція "Голос". Шановні колеги, я, напевно, так само, як і дехто з вас, повернулися лише з Миколаївської області, Херсонської області. Бачити на власні очі катастрофу, трагедію, напевно, одну з найбільших з кінця 80-х років, це просто неможливо. І найстрашніше ще те, що осягнути результати, наслідки, власне, цього підриву, умисного, Російською Федерацією, я думаю, що ми ще маємо прожити, напевно, місяць-другий, щоб оцінити масштаби цієї катастрофи, починаючи від екології і закінчуючи Запорізькою атомною електростанцією, попри те, що Енергоатом нас чомусь в черговий раз запевняє, що все складно, але під контролем. І в черговий раз до Енергоатома виникають особисто у мене нові і нові питання.</p>
<p>Запорізький напрямок залишається, як і донецький, одним сьогодні із найважливіших, і харківський, найважливіших, найкритичніших і найболючіших. Ми бачимо рухи, маневри збройних сил Російської Федерації по лінії розмежування і що там відбувається, і які бої, і активності там йдуть. І я би хотіла нагадати, що у нас на сьогодні проходить вже більше місяця, коли ми не розглядаємо в цілому (друге читання) законопроект 9342, який стосується виплат для військовослужбовців. І для мене дуже ганебно і дуже сумно, попри те, що були подані багато правок, ані робоча група, ані комітет профільний не опрацював ці правки, на сьогодні ми не винесли це на голосування. Мені видається, що якраз категорія поранених строковиків, курсантів, ті, які на сьогодні мають отримати найбільшу поміч і допомогу, залишаються поза увагою цього парламенту.</p>
<p>І я звертаюсь до спікера, я звертаюсь до голови профільного комітету, до всієї сесійної зали, після напрацювання висновків робочої групи зібратись парламентом спеціально під цей закон його проголосувати і не тягнути до запланованого найближчого засідання. Це те критичне, з ким працюють, якщо ви працюєте з своїми підопічними, те за, що ви будете відповідати, і те, за що соромно, що ми не прийняли його, не приймаємо його сьогодні чи завтра, і ганьба всій нашій робочій групі, хто не напрацювали на сьогодні всі ці висновки. Тим паче політичних питань немає, залишились лише робочі, які цілком можливо і адекватно врегулювати.</p>
<p>Дякую.</p>
<p></p>
<p>ГОЛОВУЮЧИЙ. Слово надається Тарасу Івановичу Батенку, група "Партія "За майбутнє". Будь ласка.</p>
<p></p>
<p>14:20:15</p>
<p>БАТЕНКО Т.І.</p>
<p>Шановний пане Голово! Шановні колеги народні депутати! Наша депутатська група і вся спільнота українська звертає увагу на те, що Російська Федерація вчинила черговий злочин, за який, безумовно, буде відповідати згідно Міжнародного кримінального права, здійснивши підрив Каховської ГЕС, створивши екологічну катастрофу по обидва береги Дніпра, екоцид на великій території України.</p>
<p>Сьогодні на окупованій території потребують невідкладної допомоги сотні й тисячі громадян України, які є підтоплені. І Женевська конвенція від 49-го року вимагає від держави-окупанта забезпечити цивільному населенню невідкладну допомогу, на що ми особливо не сподіваємося. Російський режим, індивідуальний і колективний, як терорист номер один у світі, демонструє, що для нього не існує жодних червоних ліній, і він не відмовився від наміру знищити українську націю, нашу національну ідентичність, наше майбутнє. Сьогодні знову вкотре під загрозою є Запорізька атомна електростанція. Ми переконані, що контрнаступ наших військ покладе цьому край.</p>
<p>Нас турбує відсутність належної реакції з приводу підриву Каховської ГЕС з боку Організації Об'єднаних Націй, Червоного Хреста і інших міжнародних організацій. Це ще раз говорить про безсильність ряду міжнародних структур, які потребують невідкладного перезавантаження і реформування.</p>
<p>Кілька важливих законопроектів, друзі, які ми будемо розглядати найближчими тижнями в сесійній залі. Ми звертаємо увагу на законопроект 8401. Зараз ми ведемо дискусію з цього приводу з Міністерством фінансів і податковою адміністрацією щодо особливостей оподаткування в період воєнного стану. Ми повинні знайти баланс між відновленням наповнення державного бюджету податками та збереженням підтримки малого та середнього бізнесу, який надалі страждає від безпрецедентної військової агресії проти нашої країни, і не дати нажитися при тому корупційним контролюючим органам в країні.</p>
<p>Депутатська група "Партія "За майбутнє" підготувала відповідні пропозиції до даного законопроекту і розраховує, що кінцева редакція його дозволить виключити ризики зловживань з боку податкових органів і забезпечить звільнення від надмірного податкового навантаження і податкових перевірок малий і середній бізнес, який намагається вижити в районах, що межують з лінією бойових дій.</p>
<p>Ми також проговорюємо далі питання і пропозиції, спрямовані на вдосконалення окремих питань щодо доплати нашим військовим. Пропонуємо чітко передбачити, що військовослужбовцям на передовій без жодних сумнівів має нараховуватися максимальна сума бойових доплат. Чітко відповідно до закону мають бути доплати пораненим захисникам України. Відповідно ми вітаємо факт недопустимості мізерних строків відпустки для військовослужбовців: 30 плюс 10 днів. Воєнний стан продовжує діяти на час, Україна... тривалий час, і наші військові мають право на відпочинок і психологічну розрядку. Україна має зробити все, щоби захистити кожного свого громадянина.</p>
<p></p>
<p>ГОЛОВУЮЧИЙ. Слово надається народній депутатці Сюмар Вікторії Петрівні, фракція політичної партії "Європейська Солідарність".</p>
<p>Порошенко Петро Олексійович.</p>
<p></p>
<p>14:23:34</p>
<p>ПОРОШЕНКО П.О.</p>
<p>Шановні народні депутати! На фоні довгоочікуваних подій на фронті, на фоні жахливої Каховської катастрофи ми зараз зосереджені на зміцненні армії і на допомозі мешканцям Херсона. Декілька годин тому я повернувся з Херсонської області, куди ми доставили сотню тонн гуманітарної допомоги, мали можливість поспілкуватися з мешканцями Херсона. І я точно захоплююся їхньою мужністю, витривалістю, незламністю.</p>
<p>Ми там попали під обстріл, в сорока метрах від нас були мінометні вибухи. І це був обстріл саме тої ділянки, звідки волонтери вирушають на рятування наших мешканців і куди повертаються, і привозять. Це є справжня ознака геноциду. І я вимагаю, щоби на сьогоднішній день в документах Верховної Ради ми звернулися до Міжнародного кримінального суду про видачу другого ордеру проти Путіна і його кліки за злочини, за геноцид проти українців.</p>
<p>Друга позиція. Я наголошую на тому, що в зав'язку із цим нам потрібні принципово важливі законопроекти. І в мене запитання: а де законопроект про 30 тисяч військовим? А де законопроект про правий руль? А де законопроект, який ми проголосували про поранених? А де врешті-решт законопроект про вшанування жертв Бузкового гаю? І я дуже дякую, що у нас на робочій групі була ефективна співпраця, але ми маємо терміново завершити, винести і сьогодні їх проголосувати.</p>
<p>І друге питання. За два тижні річниця з моменту надання Україні статусу країни-кандидата. Хтось тоді обіцяв, що ми за два дні виконаємо всі сім умов. Хтось за два місяці, хтось за два тижні. Друзі, рік пройшов. І я, повернувшись з Брюсселю, можу наголосити, що під час зустрічей є захоплення українською армією, але немає оплесків за ту роботу, яку ми як парламент, як український уряд і український Офіс Президента мав зробити.</p>
<p>Я наголошую, що ми будемо святкувати завтра річницю безвізу, який я підписав тоді. Ви зробили 144 зміни. Сьогодні ми маємо зробити сім за цей тиждень. Давайте зробимо.</p>
<p>Слава херсонцям! Слава Збройним Силам і слава Україні!</p>
<p></p>
<p>ГОЛОВУЮЧИЙ. Слово надається Бакунцю Павлу Андрійовичу, депутатська група "Довіра".</p>
<p></p>
<p>14:26:41</p>
<p>БАКУНЕЦЬ П.А.</p>
<p>Шановний пане Голово, шановні народні обранці, дорогий український народе! Однозначно найщиріші співчуття усім нашим українцям, які через нищівні дії рашистів зазнали втрати майна, а що гірше, життя на Херсонщині, на Півдні нашої України. Звичайно, що подяка тим українцям і міжнародним партнерам, волонтерам, котрі вже з перших хвилин поїхали допомагати нашим українцям з різних куточків України.</p>
<p>Ми хочемо вірити, що ця обурлива мовчанка в перші хвилини міжнародної спільноти була лише прикрою помилкою і була лише тимчасовою і світ швидко реабілітується, і світ визнає, що ворог, агресор, рашисти вкотре показали знищенням, власне, цієї ГЕС, що вони хочуть знищити український народ, що цей акт є черговим актом екоциду, що цей акт є одною зі складових геноциду цілого українського народу. І нам усім потрібно зупинити цього кремлівського монстра, потрібна важка щоденна робота: робота найвідважніших українців – це наших захисників і захисниць, робота кожного українця і українки, які допомагають їм з різних куточків нашої країн і цілого світу, робота і підтримка міжнародних партнерів зброєю. Звичайно, фінансово, звичайно, визнанням того, що Кремль є терористичним рашистським режимом, звичайно, що боєприпасами і літаками якнайшвидше.</p>
<p>І ми віримо, що український контрнаступ, власне, покладе край цій ганебній практиці Кремля робити злочини екоциду і робити спроби геноциду щодо українського народу. Світ об'єднується, об'єднається і ми здобудемо перемогу, завдячуючи насамперед нашим Збройним Силам України.</p>
<p>Дякуємо усім захисникам і захисницям, дякуємо усім волонтерам, українцям і світу за спільну позицію. Слава Україні!</p>
<p></p>
<p>ГОЛОВУЮЧИЙ. Федієнко Олександр Павлович, фракція політичної партії "Слуга народу".</p>
<p></p>
<p>14:29:14</p>
<p>ФЕДІЄНКО О.П.</p>
<p>Прошу передати слово – Бондаренко Олег.</p>
<p></p>
<p>ГОЛОВУЮЧИЙ. Будь ласка, Олег Володимирович Бондаренко.</p>
<p></p>
<p>14:29:24</p>
<p>БОНДАРЕНКО О.В.</p>
<p>Шановні колеги, в ніч на 6 червня російські окупаційні війська здійснили спланований заздалегідь прорахований терористичний акт – підрив дамки Каховської гідроелектростанції, що поблизу міста Нова Каховка. Цей черговий злочин Російської Федерації є актом тероризму та екоциду і геноциду, який підтверджує, що рашисти продовжують послідовно знищувати Україну та її довкілля, завдаючи йому довготривалої серйозної шкоди.</p>
<p>Наведу короткі цифри теперішнього стану. Зупинено подачу воду по Північнокримському каналу. Площа підтоплених лісів на території 6 сільськогосподарських підприємств складає орієнтовно 55 тисяч га. 160 тисяч птахів, понад 20 тисяч диких тварин під загрозою загибелі. В зоні впливу об'єкти природно-заповідного фонду – це три національні природні парки на території Смарагдової мережі. Затоплено чотири звалища твердих побутових відходів площею 15 гектарів.</p>
<p>Сьогодні ми будемо голосувати за проект Постанови про звернення Верховної Ради України до ООН, парламентів інших держав у зв'язку з черговим актом тероризму. Прошу колег народних депутатів підтримати це звернення. Такі дії Російської Федерації - спонсору тероризму повинні бути жорстоко засуджені світовою спільнотою. А в понеділок Комітет з питань екологічної політики та природокористування проведе виїзне засідання до Херсонської області з розгляду питання щодо подолання негативного впливу на довкілля.</p>
<p>Однозначно, всі збитки, які завдані Україні країною-агресором, будуть стягнуті. Ми все відновимо, відбудуємо і виростимо.</p>
<p></p>
<p>14:31:15</p>
<p>ОВЧИННИКОВА Ю.Ю.</p>
<p>Дорогі українці! Окрім нас, є ще один мовчазний свідок – це природа. Це мовчазний свідок і жертва цієї війни. Ліси палають, тварини гинуть, вода стає отрутою, повітря стає пеклом, земля нашпигована смертю. Саме зараз в центрі Європи відбувається, окрім цинічного геноциду, справжній екоцид української землі, який вплине на кожного з нас з вами. Наслідки будуть глобальні для всієї кліматичної системи світу.</p>
<p>Президент України об'єднує світ у формулі миру, де восьмий пункт є протидія екоциду і негайний захист довкілля.</p>
<p>Ми звертаємось сьогодні до всіх міжнародних природоохоронних організацій, національних парламентів світу: довкілля не має кордонів, все, що відбувається в Україні, відбувається і в світі. Світ, прокинься!</p>
<p></p>
<p>ГОЛОВУЮЧИЙ. Слово надається Макаренку Михайлу Васильовичу, депутатська група "Платформа за життя і мир".</p>
<p>Будь ласка, Скорик.</p>
<p></p>
<p>14:32:21</p>
<p>СКОРИК М.Л.</p>
<p>Народний депутат Скорик, депутатська група "За життя та мир". Шановна президіє, шановні колеги, шановні громадяни України! Головним завданням сьогодення, звичайно, після наближення нашої перемоги, повернення в Україну миру і територіальної цілісності нашої держави є соціальний захист наших громадян і підтримка нашої економіки в цей складний час.</p>
<p>В своєму виступі я хотів би зупинитися на питаннях соціального захисту. Буквально три приклади.</p>
<p>Перший приклад. Ситуація, пов'язана з підвищенням ціни на електроенергію. Це, безумовно, обґрунтований крок, але підвищення досить серйозне, і якщо у нас на квітень заборгованість населення становила 30 мільярдів гривень, то можна собі тільки уявити, що ми будемо мати в опалювальний сезон. У цьому контексті дуже важлива точка зору уряду, тому що будь-які соціальні ініціативи, пов'язані з видатками бюджету, в тому числі на соціальні виплати, тісно пов'язані з доходами державного бюджету. І беручи до уваги ту ситуацію, яка є на сьогоднішній день з доходами державного бюджету, коли ми фактично на 80 відсотків залежні від західної, наших партнерів, фінансової допомоги для нашого бюджету, ми маємо чітко координувати будь-які пропозиції з урядом. Якщо говорити політично, то на сьогоднішній день, я вважаю, що у нас не може бути більшості і опозиції. Ми – депутатський корпус, як весь депутатський корпус несемо відповідальність за уряд, а уряд, звичайно, під керівництвом Президента несе відповідальність за всю ситуацію в країні, і ми маємо їм чітко допомагати в цьому.</p>
<p>Ще один приклад. Постанова 590-а щодо роботи казначейства. Наші представники органів місцевого самоврядування неодноразово казали про те, що необхідно внести зміни в цю постанову стосовно того, щоб дозволити хоча б поточні ремонти в закладах освіти і охорони здоров'я, інакше ми не зможемо підготувати, якщо говорити про освіту, наші заклади освіти до 1 вересня, про заклади охорони здоров'я я взагалі мовчу – мають бути внесені зміни, як були внесені вони стосовно аналогічних ремонтів стосовно об'єктів культурної спадщини.</p>
<p>І нарешті Херсон. Це теж ситуація, яка пов'язана з... Ми маємо реагувати стосовно програми єВідновлення і інших, але це має бути все чітко пов'язано з видатками і доходами державного бюджету і має бути скоординовано. Тому я прошу уряд, прошу керівництво Верховної Ради повернути час уряду, тому що у нас має бути зворотній зв'язок. Ми не просто кнопкодави, які підтримують чіткі дії уряду, а ми маємо їх разом випрацьовувати і разом нести...</p>
<p></p>
<p><a name=_GoBack></a>ГОЛОВУЮЧИЙ. Дякую.</p>
<p>Будь ласка, Олена Костівна завершить від президії і потім перерва із заміною на виступ – Разумков Дмитро Олександрович.</p>
<p></p>
<p>14:35:46</p>
<p>КОНДРАТЮК О.К.</p>
<p>Шановні колеги, підрив Каховської ГЕС, сподіваємося, звільнить від ілюзій. Ми в Україні насправді вже давно їх не маємо і знаємо, що агресор готовий на все, а світ ще кожен раз шукає якусь рацію в діях Росії. Тепер стає очевидно, що правил, закріплених женевськими конвенціями, резолюціями Організації Об'єднаних Нації, немає. Путін підриває величезний об'єкт критичної інфраструктури, не рахуючись з наслідками ні для світу, ні для територій, ні для людей. Судячи з реакції західного і незахідного світу, цей чіткий сигнал почуто і усвідомлено – Путін є загрозою для всіх.</p>
<p>Ситуація з підривом Каховської ГЕС просто ургентна за всіма вражаючими цифрами екологічної, економічної катастрофи і я прошу не забувати про соціальну, про людей. На правому березі Дніпра підтоплено 32 населених пункти, це триста шістдесят... 3 тисячі 625 будинків. А це означає, що принаймні 3 тисячі 625 родин втратили своє житло і тепер не знають, як їм жити далі. При цьому інформації по лівому берегу, з окупованого росіянами, взагалі немає. Ми знаємо, що людям там ніхто не допомагає, Росія не допускає туди ні волонтерів, ні міжнародні організації. Колеги-дипломати кажуть, що навіть у Сирії Червоний Хрест мав доступ до 90 відсотків територій, Росія ж не пускає туди нікого і нікуди. Ця кричуща ситуація – глобальне порушення міжнародного гуманітарного права, яку, на жаль, ігнорують світові організації, створені саме для таких випадків. Це Організація Об'єднаних Націй, ОБСЄ, Міжнародний Комітет Червоного Хреста. Де ви є всі?</p>
<p>Найбільше потерпають жінки, люди, старші люди, діти. Доки ми не стали членами НАТО, не отримали гарантії безпеки, доки інертність міжнародних організацій гальмує їхню участь у ліквідації наслідків війни, життя українців перебуватиме під постійною загрозою. Але я би хотіла підкреслити ще й те, що каховський злочин, він в тому числі проти українських дітей, проти їхнього теперішнього і майбутнього. Звісно, що Верховна Рада звернеться до всіх інституцій із засудженням дій Росії, але ми повинні з вами також продовжувати нашу роботу по поверненню українських дітей додому. Я рада, що до нашої резолюції про повернення наших дітей, проти постійного вивезення наших дітей до Російської Федерації, такі резолюції прийняті в багатьох парламентах, в тому числі недавно прийняв парламент Ісландії. Але нам треба продовжувати цю роботу. Більше того, я рада, що є Закон 9042, який стосується…</p>
<p></p>
<p>ГОЛОВУЮЧИЙ. Дякую, Олена Костівна.</p>
<p>Шановні колеги, надійшла заява від двох депутатських фракцій, "Європейська солідарність" і "Голос", про перерву із заміною на виступ.</p>
<p>Слово надається Дмитру Олександровичу. Будь ласка.</p>
<p></p>
<p>14:39:08</p>
<p>РАЗУМКОВ Д.О.</p>
<p>Дякую, Руслане Олексійовичу.</p>
<p>Шановні колеги, в цій залі є ті, хто не поважає українську армію? Я дуже сподіваюся, що таких людей тут немає. Ви зараз мене можете не слухати, але потім треба буде відповідати перед нашими захисниками. В сьогоднішньому порядку денному знову немає Закону про повернення 30 тисяч нашим захисникам. І не треба розповідати про те, що немає комітету. Якщо є повага до Збройних Сил України, давайте зробимо перерву, проведемо комітет… Руслан Олексійович, я до вас звертаюсь як до Голови Верховної Ради, прошу дати доручення провести комітет і на сьогоднішнє або завтрашнє засідання винести цей законопроект. Скільки ще місяців ми будемо брехати українським захисникам? Скільки ми ще будемо тягнути це питання?</p>
<p>Спочатку була блокуюча постанова, яка заблокувала 8312, закон, в який є правка команди "Розумної політики". Я дуже хочу, щоб в цій залі сьогодні пролунали слова підтримки, і не лише слова, а і дії, які б забезпечили гідну оплату праці нашим захисникам. Про це сьогодні говорили всі. Про це казав "ЄС", про це казав "Голос", "Батьківщина", групи. Я сподіваюсь, і представники влади знайдуть в собі сили надати те, на що заслуговує українська армія. І не лише 30 тисяч, а і захист поранених, виведених поза штат, інструкторів і тих, хто сьогодні боронить нашу землю на фронті.</p>
<p>Вам сьогодні це нецікаво. Але я пам'ятаю іншу реакцію, яка була 24.02.2022. І саме тоді українська армія захистила нас. І саме тоді українській армії ви всі пообіцяли 30, 100 тисяч, повагу за те, що вони роблять. Сьогодні цього немає в цій лазі, на жаль. Ви знову можете тягнути ще місяць-два це питання. Якщо не хочете повертати, знайдіть в собі сили вийти і сказати: ми не поважаємо армію і нічого вам не повернемо. Це буде щонайменш чесно. Але якщо ні, то давайте розглянемо питання про повернення зарплат військовим на цьому засіданні. Строки вийшли, правки надані. Комітет може сьогодні розглянути це питання і винести його в залі.</p>
<p>Руслан Олексійович, я прошу поставити цю пропозицію на голосування, нехай зал визначиться, готовий він буде розглянути це питання на цьому пленарному засіданні, чи ні. Я знаю, що є Погоджувальна, але Верховна Рада набагато більше означає ніж Погоджувальна, і приймають рішення народні депутати України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я відразу відреагую. Я просто хочу нагадати, що мою позицію з цього питання ви знаєте. Я є третім співавтором цього законопроекту.</p>
<p>Друге. Саме я пропонував минулого засідання проголосувати його за основу і в цілому, але, на жаль, ви були проти цього.</p>
<p>Третє. Я прошу комітет докласти всіх зусиль, щоб найближчим часом це з'явилося в залі, тому що це вже неможливо відтягувати. Це моя позиція як автора закону і як Голови Верховної Ради України. Дякую. Спасибі.</p>
<p>Шановні колеги, ми переходимо далі. Час для виступів вичерпано.</p>
<p>Шановні народні депутати, сьогодні день народження у наших колег народних депутатів України Віталія Богдановича Данілова, це "Батьківщина". Привітаємо. <i>(Оплески) </i>А також Павла Віталійовича Халімона, це "Слуга народу". Давайте привітаємо. <i>(Оплески)</i> Привітаємо наших колег, побажаємо міцного здоров'я, наснаги, плідної праці та якнайшвидшої перемоги України.</p>
<p>Шановні колеги, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Я нагадую… Шановні народні депутати, займіть свої місця, будь ласка. Займіть свої місця.</p>
<p>Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, готові? Я прошу взяти участь у сигнальному голосуванні.</p>
<p></p>
<p>14:44:01</p>
<p>За-221</p>
<p>За – 201, проти – 8, утрималось – 5. Ну, все, як завжди, палітра… Це демократія.</p>
<p>Шановні колеги, йдемо далі. Я ще раз звертаюся до всіх колег із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні народні депутати, перелік питань, який був попередньо узгоджений Погоджувальною радою, вам надано. Переходимо до його розгляду. І я нагадую, що ми знаходимося в розгляді питання, законопроект 5322, це проект Закону про внесення змін до деяких законів України щодо запобігання зловживанням на оптових енергетичних ринках.</p>
<p>Я хочу поінформувати народних депутатів, у нас була Погоджувальна рада, на яку запрошений був посол Європейського Союзу, і ми домовлялися про те, що для євроінтеграційних законопроектів у нас буде пріоритет, тим паче, що ми маємо рухатися в цьому напрямку.</p>
<p>Я доповідаю, що на Погоджувальній раді ми домовилися надати 10 хвилин для виступу Олексію Кучеренку. Водночас надійшла… Ну з цим погодилися всі фракції і групи.</p>
<p>Водночас, я поінформовую вас, що надійшла заява від народного депутата Олексія Гончаренка, який щодо цього євроінтеграційного закону буде ставити велику кількість поправок на врахування. А, на підтвердження, я перепрошую. Написано так: обговорення врахованих головним комітетом правок. На підтвердження, так, так, на підтвердження буде ставити.</p>
<p>Шановні колеги, я пропоную 10 хвилин надати Олексію Юрійовичу Кучеренку, щоб він виступив, а далі проведемо дискусію з цього приводу.</p>
<p>Будь ласка, Олексій Юрійович.</p>
<p></p>
<p>14:46:04</p>
<p>КУЧЕРЕНКО О.Ю.</p>
<p>Дякую. Шановний пане Голово, шановні народні депутати! По-перше, я хотів би все-таки попросити, я знімаю зараз першу частину, біля тисячі правок, але три-чотири, чотири, я попрошу поставити на голосування, я скажу номери. А, по-друге, тепер по суті цього законопроекту. Я хотів би, щоб мене уважно послухали.</p>
<p>Шановний пане Голово, шановний голова фракції монокоаліції, шановна лідерка партії монокоаліції, бо це дуже важливий момент. Я звертаю увагу, шановні колеги, що біля кожного із нас практично є такий флажок, прапор – це Європейський Союз. І от у нас склалася така практика, що практично кожний законопроект він немовби під прапором євроінтеграції. І йде такий шантаж: або ви голосуєте галіматтю, вибачте, яку ми пишемо в цих законах, м'яко кажучи, інколи, може, й не така велика галімаття, або ви проти Європи і євроінтеграції. Шановні друзі, і наша фракція і я особисто, і наша лідер пані Тимошенко, ми в першу чергу за євроінтеграцію, але ми хочемо, щоб вона не виглядала, вибачте, по-дебільному.</p>
<p>Тепер звертаю вашу увагу, шановний пане Голово, ви юрист за освітою, ви читали, як Голова Верховної Ради зауваження Головного юридичного управління до цього євроінтеграційного закону? Давайте я вам кілька цитат зацитую.</p>
<p>Вважаємо, що за законопроектом продовжується практика зосередження повноважень в одного і того ж самого суб'єкта владних повноважень Національної комісії з регулювання енергетики та комунальних послуг. Такий нормативний підхід не враховує конституційних приписів у статті номер 6. Дискреційні повноваження Національної комісії. Вона здійснює… вона отримує надзвичайно дискреційні повноваження здійснювати, повноваження та можливість діяти на власний розсуд і так далі, і тому подібне. І далі проста спокійна порада від поважних юристів нашого юридичного управління, яких, на щастя, ще є там і які, на щастя, набагато більше розуміються в законотворчості ніж, вибачте, не хочу нікого образити, переважна більшість законотворців: повернути на доопрацювання. Вчергове, я так розумію, цей закон не буде повернуто на доопрацювання, вчергове його буде проголосовано, а потім ми дивуємося, чому ж вони не працюють ці закони.</p>
<p>Давайте я нагадаю вам історію питань. Згідно з цим законопроектом про так званий Регламент REMIT Національна комісія з регулювання отримує надзвичайно потужні повноваження на ринку електроенергії і на ринку газу. Вона може штрафувати там на мільярди гривень, вона може забирати ліцензії, вона може вести слідство і вона не перед ким не звітує.</p>
<p>Пане Голово, звертаю вашу увагу, що національна комісія до 1 червня мала звітувати тут в цьому залі за попередній період діяльності. Але вона вважає, що цього не потрібно, не обов'язково робити і відповідний лист вона спрямувала на вашу адресу.</p>
<p>Друзі, я вам нагадаю "про успіхи" (в лапках) так званого національного регулятора з 2014 року, коли його було створено незалежним указом, на жаль, на жаль, незалежним указом тодішнього Президента, який ліквідував дві інші комісії – з комунальних послуг і з енергетики.</p>
<p>Давайте рахувати. Скандал з "Роттердам плюс". До сих пір ніхто не розуміє, що це був за "Роттердам", це злочин, чи це навпаки ринкове перетворення? Різниця в тарифах. На сьогодні 36 мільярдів боргу сформовано різниці в тарифах теплокомуненерго перед НАК "Нафтогазом" і пропонують все це покривати з державного бюджету.</p>
<p>Різниця в тарифах, невідповідності норм споживання і так далі в системі облгазів створили борг 76 мільярдів гривень, який так само передбачається покривати з бюджету. Це борг перед НАК "Нафтогазом" і перед Оператором ГТС.</p>
<p>Сукупна кількість боргів на газовому ринку більше 100 мільярдів, і левова їх частка створена саме завдяки не ефективній діяльності комісії. Така сама ситуація, на превеликий жаль, на ринку електроенергії, на якому постійні скандали, змови, порушення, торгівля повітрям і так далі, тому подібне.</p>
<p>За все це відповідає так званий незалежний регулятор, який ми з вами наділили в 2019 році поспіхом, так само під ялинку, під шантажем і під гаслами, що це європейська інтеграція, ми наділили цей орган максимальними повноваженнями, але практично немає жодного контролю і жодної звітності перед суспільством і перед нами з вами.</p>
<p>Саме тому ціла низка, левова частка моїх правок, була в першу чергу спрямована на те, щоб наділити цей орган не тільки повноваженнями по контролю, штрафуванню, стягненню грошей, вибачте, з усіх суб'єктів, а і по відповідальності перед суспільством, перед енергетикою, перед комуналкою, перед економікою.</p>
<p>Але, на превеликий жаль, мене не підтримали колеги з комітету. Я думаю, що це так було не дуже глибоке рішення. Але я сподіваюсь і будемо робити все, що ми не будемо тримати цей законопроект і шантажувати зал, повірте. Бо я розумію, що за ним сьогодні стоїть 1,5 мільярда доларів кредитної лінії Світового банку саме на відновлення інфраструктури.</p>
<p>Але я задаю запитання, шановному Світовому банку, Європейській комісії Energy Community. Скажіть, друзі, а в 19-му році ви ж так само нас переконували, що ті закони, які приймаються, про НКРЕКП, про ринок газу, про ринок електроенергії, про корпоративну реформу, що вони є євроінтеграційними. А чому ж такі ганебні і катастрофічні наслідки ваших законів, що сталось?</p>
<p>І саме тому, друзі, я закликаю нас з вами пам'ятати, що ми з вами є депутатами законодавчого органу країни України, називається ця країна Україна, і не треба шантажувати порадами з Європи, порадами з інших наших та інших країн партнерів, не треба лякати, що є хтось тут ворог євроінтеграції, а треба просто фахово працювати над євроінтеграційними законами для того, щоб потім українці не задавали питанням нам з вами: а як нам жити за цими законами.</p>
<p>Саме тому я далі свій виступ не хочу продовжувати, щоб не затягувати час. А вас, шановний пане Голово, я прошу поставити наступні правки на врахування, які, на жаль, не були враховані в комітеті. Мені здається, що вони достатньо аргументовані, щоб зал їх підтримав.</p>
<p>Будь ласка, перша правка – це 726 правка.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 726 поправка. Зараз я її знайду. 726 поправка авторства Олексія Юрійовича Кучеренка, вона врахована редакційно. Комітет врахував редакційно, автор наполягає на повному врахуванні. Я правильно розумію, Олексій Юрійович? А позиція якась комітету буде?</p>
<p></p>
<p>14:54:29</p>
<p>ГЕРУС А.М.</p>
<p>Позиція комітету, що ми майже два роки обговорювали цей законопроект, шукали різні компромісні рішення, в тому числі із автором Олексієм Юрійовичем Кучеренком, проводили декілька комітетів і проводили додатковий комітет, доврахували деякі його правки, а саме шість правок на позаминулому комітеті. І ця правка в даному випадку врахована тільки частково, але по інших правках ми фактично принаймні на рівні комітету знайшли компроміс.</p>
<p></p>
<p>ГОЛОВУЮЧИЙ. Дякую.</p>
<p>726 поправка. Вона врахована редакційно. Водночас автор наполягає: повне врахування цієї правки, Олексій Юрійович Кучеренко.</p>
<p>Я ставлю 726 поправку на врахування. Прошу голосувати.</p>
<p></p>
<p>14:55:24</p>
<p>За-86</p>
<p>Рішення не прийнято. Правка залишається врахованою частково.</p>
<p>Олексій Юрійович, яка наступна поправка?</p>
<p></p>
<p>14:55:35</p>
<p>КУЧЕРЕНКО О.Ю.</p>
<p>Дякую, пане Голово.</p>
<p>Ну, на превеликий жаль, я мушу відреагувати. Два роки дійсно відпрацьовувався цей законопроект, але авторами, розумієте, а на відпрацювання правок було набагато менше часу. Тому я, при всій повазі до Андрія Михайловича, не сприймаю таку позицію. Я хочу сказати, що ми максимально ефективно намагалися попрацювати.</p>
<p>А правка, яку ви не підтримали, вона просто передбачала, що члени НКРЕКП несуть відповідальність індивідуальну, персональну відповідальність за свої протиправні рішення чи бездіяльність. Ну, на жаль, ви не підтримали, тому не задавайте потім питання: чому зростають тарифи, чому збільшуються борги і чому за це ніхто не відповідає?</p>
<p>Правка номер 735, з вашого дозволу. Встановити обов'язок Регулятора звітувати раз на пів року і не менше 30 хвилин відповідати на запитання депутатів. Прошу поставити на голосування.</p>
<p></p>
<p>ГОЛОВУЮЧИЙ. Позиція комітету по 735 поправці, будь ласка.</p>
<p></p>
<p>14:56:43</p>
<p>ГЕРУС А.М.</p>
<p>Ми врахували іншу аналогічну правку 727, де передбачається звітування Регулятора, тому дану правку пропонується не підтримувати.</p>
<p></p>
<p>ГОЛОВУЮЧИЙ. Шановні колеги, 735 поправка авторства Кучеренка. Вона комітетом відхилена. Позицію сторін ви почули. Ставлю її на врахування. Прошу голосувати.</p>
<p></p>
<p>14:57:13</p>
<p>За-85</p>
<p>Рішення не прийнято.</p>
<p>Олексій Юрійович, номер наступної поправки?</p>
<p></p>
<p>14:57:19</p>
<p>КУЧЕРЕНКО О.Ю.</p>
<p>Тоді, з вашого дозволу, пане Голово і шановний Андрію Михайловичу, одна правка ще. Я бачу, що не налаштований зал підтримувати, але я все ж таки зобов'язаний її зачитати.</p>
<p>Це правка номер 799, яка надає Кабінету Міністрів України, вашому (ну, він наш, український, але Кабінету Міністрів, створеному монокоаліцією), надає право достроково припиняти повноваження членів регулятора та призначати їх без конкурсу на період воєнних дій та 6 місяців після цього. Я нагадаю, що у нас НКРЕКП – це є центральний орган виконавчої влади з колегіальним статусом. І в цій ситуації я переконаний, що саме уряд, мабуть, має нести відповідальність за дуже важливі рішення, які приймаються чи не приймаються НКРЕКП. 799.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>14:58:27</p>
<p>ГЕРУС А.М.</p>
<p>Позиція комітету така, що ця правка суперечить Третьому енергетичному пакету. Тому прохання її не підтримувати.</p>
<p></p>
<p>ГОЛОВУЮЧИЙ. Шановні колеги, 799-а поправка авторства Кучеренка, вона врахована редакційно. Водночас автор просить повне врахування цієї поправки. Позицію комітету, позицію автора ви почули.</p>
<p>Ставлю пропозицію автора поправки. Прошу голосувати.</p>
<p></p>
<p>14:59:05</p>
<p>За-73</p>
<p>Рішення не прийнято.</p>
<p>Олексію Юрійовичу, четверта ваша поправка, будь ласка, яка? Кучеренка включіть, будь ласка.</p>
<p></p>
<p>14:59:16</p>
<p>КУЧЕРЕНКО О.Ю.</p>
<p>Дякую. Олексій Кучеренко, "Батьківщина".</p>
<p>Шановні колеги, я не буду більше ставити правки на голосування. Я просто, користуючись нагодою, хочу в будь-якому випадку сказати, що це безумовно важливий законопроект. На жаль, оскільки ви не підтримали ні в комітеті, ні в залі дуже важливі правки стосовно відповідальності регулятора, фракція "Батьківщина" буде утримуватися при голосуванні за цей законопроект, бо там дуже багато негативних моментів.</p>
<p>А я, користуючись нагодою, хочу звернутися до шановного свого колеги голови комітету Андрія Михайловича Геруса і запропонувати, Андрій Михайлович, після проходження цього законопроекту нам з вами разом з Європейською Community енергокомісією разом взятися за доопрацювання і виправлення негативних моментів базового Закону про Національну комісію з регулювання енергетики.</p>
<p>Хотів би вашу думку почути з цього приводу. Дякую.</p>
<p></p>
<p>ГОЛОВУЮЧИЙ. Будь ласка, коротко, Андрій Михайлович, і йдемо далі.</p>
<p></p>
<p>15:00:25</p>
<p>ГЕРУС А.М.</p>
<p>Моя думка, що я підтримую таку ідею. І саме для того ми врахували 6 ваших правок, про які ви знаєте і по яких проходили консультації з нашими європейськими партнерами. Ми їх доврахували в цій таблиці і вже цей процес почався, і ми цей процес продовжуємо.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, шановні колеги, ми пройшли всі поправки на врахування. Більше ніхто не ставить поправок на врахування? Ніхто. Водночас я ще раз повідомляю: є лист від Олексія Гончаренка, який буде ставити цілу низку поправок на підтвердження.</p>
<p>Я прошу народних депутатів зайняти свої місця, тому що зараз ми будемо працювати і визначатися щодо поправок, які будуть ставитися на підтвердження.</p>
<p>Олексій Гончаренко, ваша перша поправка, яку ви ставите на підтвердження, номер 3. Будь ласка, Гончаренко.</p>
<p></p>
<p>15:01:29</p>
<p>ГОНЧАРЕНКО О.О.</p>
<p>Дякую. Правка номер 3, яка говорить про інсайдерську інформацію на ринку природного газу. Неоприлюднена інформація точного характеру, що прямо чи опосередковано стосується одного або декількох оптових енергетичних продуктів на ринку природного газу, розкриття або оприлюднення якої може значно вплинути на ринкову ціну відповідно до одного або декількох оптових енергетичних продуктів.</p>
<p>Я розумію, що когось набагато більше цікавить оптовий ринок, ціни, гроші і заробити, але враховуючи, що Верховна Рада не розглядає головні питання військові, то я думаю, що нам треба дати оцінку цьому. І цю правку пропоную не підтримувати, не підтримувати, а зайнятися військом, 30-ма тисячами, відпустками і всім іншим.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету по цьому.</p>
<p></p>
<p>15:02:23</p>
<p>ГЕРУС А.М.</p>
<p>Ця правка потрібна. Ця правка була погоджена з нашими європейськими партнерами, з Єврокомісією і також зі Світовим банком, який погодився нам надати півтора мільярди доларів, які підуть в загальний фонд державного бюджету і будуть використані в тому числі для сектору безпеки і оборони. Тому цей законопроект пов'язаний також і з питаннями армії, про які ви говорите.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми переходимо до голосування. Ви почули позицію, що ця поправка комітетом врахована, 3 поправка. Водночас народний депутата Гончаренко ставить цю поправку на підтвердження. Андрій Михайлович пояснив для чого ця поправка і для чого цей законопроект.</p>
<p>Я ставлю 3 поправку на підтвердження. Прошу голосувати.</p>
<p></p>
<p>15:03:34</p>
<p>За-287</p>
<p>Я дякую, колеги, за розуміння. Поправка залишається підтвердженою.</p>
<p>Наступна 4-а, правильно? Олексій Гончаренко, будь ласка.</p>
<p></p>
<p>15:03:43</p>
<p>ГОНЧАРЕНКО О.О.</p>
<p>Дякую. 4-а правка. Мова йде про критичну енергетичну інфраструктуру. Об'єкти або сукупність об'єктів енергетичної інфраструктури, що є необхідними для забезпечення життєво важливих для суспільства функцій – охорони здоров'я, безпеки та добробуту населення, виведення з ладу або руйнування яких матиме суттєвий вплив на національну безпеку та оборону, навколишнє природне середовище та може призвести до значних фінансових збитків і людських жертв, які були віднесені до критичної інфраструктури в порядку, всиновленому Кабінетом Міністрів. Дуже важлива правка. Пропоную, звичайно, її підтримати.</p>
<p>Але, друзі, не забувати, що єдина безпека для держави – це Збройні Сили України, в яких ви забрали гроші, 30 тисяч гривень доплат, яким ви не даєте відпустки, яким ви не вирішуєте питання поранених, обмежено придатних. Ви не вирішуєте жодного питання військових, а в той же час знаходите місце для інших речей. Вважаю це категорично неправильним, тому далі буду піднімати і наступні правки.</p>
<p></p>
<p>ГОЛОВУЮЧИЙ. Шановні колеги, 4-а поправка. Я просто хочу нагадати, що ми не можемо обійти цей законопроект, бо ми в нього ввійшли на попередньому засіданні, і тому цей євроінтеграційний законопроект, який надає гроші в тому числі для нашої армії. Я попросив би, давайте, може, нам вистачає одної держави-терориста.</p>
<p>Шановні колеги, 4-а поправка. Вона авторства Кучеренка, вона врахована частково. Рішення комітету: врахувати частково.</p>
<p>Народний депутат Гончаренко просить поставити таке рішення комітету на підтвердження. Я ставлю рішення комітету врахувати частково 4-у поправку на підтвердження. Прошу голосувати.</p>
<p></p>
<p>15:05:44</p>
<p>За-296</p>
<p>Рішення прийнято. Дякую, колеги.</p>
<p>Наступна поправка. У мене написано: поправка номер 5.</p>
<p>Олексій Гончаренко, будь ласка.</p>
<p></p>
<p>15:05:56</p>
<p>ГОНЧАРЕНКО О.О. Дякую.</p>
<p>Дійсно, однієї держави-терориста нам достатньо, і нам ще не потрібен голова-терорист. Це точно правда.</p>
<p>5 поправка про об'єкти газової інфраструктури, виробничі об'єкти та установки газовидобувних підприємств, транспортні системи, газорозподільні системи, газосховища, установки LNG. Безумовно, правка є важливою.</p>
<p>Тому, колеги, я пропоную звичайно її підтримати. Але далі не забувати, що всі ці об'єкти будуть працювати тільки тоді, коли Збройні Сили України захистять всю нашу державу. А для цього ми маємо їх підтримувати, а ми в цьому порядку денному не знайшли жодного місця для жодного питання військовослужбовців. Може, якщо б ми провели засідання Верховної Ради десь у Часовому Яру, то тоді, можливо, якось пояснилася б голова, а так ні.</p>
<p>Пропоную це поставити на голосування.</p>
<p></p>
<p>ГОЛОВУЮЧИЙ. Шановні колеги, 5 поправка авторства Геруса Андрія Михайловича. Вона комітетом врахована. Позицію обох сторін ви розумієте. Тому я ставлю... Але народний депутат Гончаренко просить підтвердити таке рішення комітету.</p>
<p>Ставлю 5 поправку на підтвердження. Прошу голосувати.</p>
<p></p>
<p>15:07:26</p>
<p>За-284</p>
<p>Рішення прийнято. Поправка залишається врахованою.</p>
<p>Наступна поправка 10. Гончаренко, будь ласка.</p>
<p></p>
<p>15:07:34</p>
<p>ГОНЧАРЕНКО О.О.</p>
<p>Дякую. Поправка 10 про терміни "оптовий енергетичний ринок", "оптові енергетичні продукти", "особа, яка професійно організовує операції з оптовими енергетичними продуктами", "учасник оптового енергетичного ринку". Значить, ця поправка, вона говорить, як вживати ці терміни, як вживати ці значення. В той же час нагадую, що жодного сенсу в цьому і іншому законах не буде, якщо б українські Збройні Сили не зупинили ворога. І сьогодні ми розглядаємо будь-що, крім того, що необхідно для нашої перемоги, що є запорукою всього: і газового ринку, енергетичного, всього іншого. Тож поки ми не перейдемо до питань військовослужбовців, поки ми не займемося нашою армією, то ми будемо отак, в муках, працювати, тому що така Верховна Рада, яка не розглядає питання армії під час війни, насправді нікому не потрібна. Прошу поставити поправку 10 на голосування.</p>
<p></p>
<p>ГОЛОВУЮЧИЙ. 10 поправка авторства Геруса комітетом врахована. Народний депутат Гончаренко просить поставити цю поправку на підтвердження. Ставлю 10 поправку на підтвердження. Прошу голосувати.</p>
<p></p>
<p>15:08:58</p>
<p>За-284</p>
<p>Рішення прийнято. Поправка залишається врахованою.</p>
<p>11 поправка, Гончаренко.</p>
<p></p>
<p>15:09:07</p>
<p>ГОНЧАРЕНКО О.О.</p>
<p>Дякую. Правка номер 11. Мова іде про викладення пункту 2 розділу І проекту закону в редакції: "Абзац перший частини першої статті 2 доповнити знаками, цифрами та словами "Регламенту Європейського Парламенту і Ради (ЄС) № 1227/2011 від 25 жовтня 2011 року про доброчесність та прозорість на оптовому енергетичному ринку та рішень Ради Міністрів Енергетичного Співтовариства". Друзі, це дуже важлива правка про доброчесність та прозорість. І я звертаюсь до вас: давайте згадаємо про доброчесність і прозорість нашого парламенту і займемося питаннями тих, хто сьогодні рятує країну від знищення – наших військовослужбовців. Всі інші питання мають бути після, перші – військовослужбовці, відпустки, повернення доплат, вирішення питання обмежено придатних, вирішення питання поранених. Оце має бути першим нашим головним завданням.</p>
<p>Дякую.</p>
<p></p>
<p>ГОЛОВУЮЧИЙ. 11 поправка, врахована редакційно. Таке рішення комітету щодо врахування редакційно 11 поправки народний депутат Гончаренко просить поставити на підтвердження.</p>
<p>Ставлю 11 поправку в тій редакції, яка врахована комітетом, на підтвердження. Прошу голосувати.</p>
<p></p>
<p>15:10:37</p>
<p>За-285</p>
<p>Рішення прийнято. Правка залишається врахована редакційно.</p>
<p>Наступна поправка 15, Гончаренко.</p>
<p></p>
<p>15:10:45</p>
<p>ГОНЧАРЕНКО О.О.</p>
<p>Дякую. Важлива поправка про реєстрацію суб'єктів ринку природного газу, які здійснюють або мають намір здійснювати діяльність на оптовому енергетичному ринку, ведення та оприлюднення реєстру учасників оптового енергетичного ринку в порядку, затвердженому регулятором. Колеги, запрошую вас, безумовно, підтримати цю правку, а саме головне, поставити питання, щоб одразу після завершення розгляду цього законопроекту ми перейшли до розгляду законопроектів по військовослужбовцям: доплата 30 тисяч, відпустка 30 днів. Ми знущаємось сьогодні з людей. Сьогодні найскладніша робота, яка є в державі, має найменшу відпустку з усіх можливих – 10 днів. Це нашим героям. А Верховна Рада України в цей час збирається два, три, чотири дні на місяць. Ми не перепрацювались тут, ні? Нескладно?</p>
<p>Дякую.</p>
<p></p>
<p>ГОЛОВУЮЧИЙ. 15 поправка, вона врахована редакційно. Водночас народний депутат Гончаренко просить таке рішення комітету поставити на підтвердження. Я ставлю 15 поправку в редакції, яка врахована комітетом редакційно, на підтвердження. Прошу голосувати.</p>
<p></p>
<p>15:12:16</p>
<p>За-275</p>
<p>Рішення прийнято. Правка залишається врахованою редакційно.</p>
<p>Наступна 17-а. Правильно, Олексій Олексійович? Будь ласка.</p>
<p></p>
<p>15:12:25</p>
<p>ГОНЧАРЕНКО О.О.</p>
<p>Правка номер 17. Пункт 20 викласти в такій редакції: "Затвердження форм звітності суб'єктів ринку природного газу, крім споживачів, що не є учасниками оптового енергетичного ринку, а також порядку їх заповнення і подання".</p>
<p>Друзі, важлива правка. Безумовно, звертаю вашу увагу, що було б дуже правильно, якщо б Верховна Рада України працювала, як і має працювати, як ми працювали в сесійний тиждень, російські війська не стоять в 30 кілометрах від нашої будівлі, працювати нормально, працювати сесійними тижнями, розглядати всі правки, а на перше місце ставити військових. Вирішити всі питання нашої армії, а далі йти – оптовий ринок, газовий ринок, які там ще ідеї є в колег, акциз на солодку воду. Чого ми тільки не побачили за останній час. Бо таке відчуття, що в когось війна, а в когось якесь інше життя.</p>
<p>Таку маю пропозицію. Дякую.</p>
<p></p>
<p>ГОЛОВУЮЧИЙ. 17 поправка авторства Кучеренка… Комітетом врахована. Гончаренко ставить таке рішення комітету на підтвердження. Прошу голосувати.</p>
<p></p>
<p>15:13:52</p>
<p>За-272</p>
<p>Рішення прийнято.</p>
<p>Наступна поправка 18. Гончаренко.</p>
<p></p>
<p>15:14:00</p>
<p>ГОНЧАРЕНКО О.О.</p>
<p>Дякую. Абзац 7 підпункту 1 пункту 3 розділу І проекту закону викласти в такій редакції: визначення вимог та надання рекомендацій щодо забезпечення доброчесності та прозорості на оптовому енергетичному ринку відповідно до вимог нормативно-правових актів Європейського Союзу, Енергетичного Співтовариства та рекомендацій Агентства з питань співробітництва енергетичних регуляторів".</p>
<p>Важлива правка. Дійсно, закликає нас всіх до доброчесності. Щоб ми були дійсно доброчесними, Верховна Рада має працювати доброчесно, а не перетворюватись на хор Верьовки. Хоча хор Верьовки хоча б краще співало за нас. Можна Верховну Раду підмінити хором Верьовки та одному солісту вона буде підспівувати краще.</p>
<p>Тому, друзі, я пропоную зупинити це і перейти до питань військовослужбовців, які ми маємо вирішувати, допомогти армії, допомогти відпустками, допомогти увагою, допомогти грошима, а не нехтувати і не ігнорувати героїв.</p>
<p></p>
<p>ГОЛОВУЮЧИЙ. Я правильно розумію, що ця пропозиція припинити це означає, що ми можемо перейти до голосування? Олексій Олексійович! Олексій Олексійович! Олексій Олексійович, ваша пропозиція припинити це означає, що ми можемо перейти голосування? Ще ні, да. Перший раз бачу, щоб так р'яно сопротивлялись нашому шляху в ЄС. Добре.</p>
<p>18 поправка, вона врахована частково. Водночас народний депутат Гончаренко просить поставити таке рішення комітету на підтвердження. Будь ласка, ставлю 18 поправку в редакції, яка врахована комітетом. Прошу голосувати.</p>
<p></p>
<p>15:15:53</p>
<p>За-273</p>
<p>Рішення прийнято.</p>
<p>Наступна поправка 20 поправка.</p>
<p></p>
<p>15:16:00</p>
<p>ГОНЧАРЕНКО О.О.</p>
<p>Дякую. Наступна поправка номер 20. Абзац дев'ятий підпункту 1 пункту 3 розділу І проекту закону викласти в такій редакції: "Моніторинг діяльності з торгівлі оптовими енергетичними продуктами та поведінки на ринку природного газу учасників оптового енергетичного ринку з метою виявлення та запобігання зловживанням на ринку природного газу". Важлива, друзі, поправка, і я запрошую проголосувати за неї.</p>
<p>А я хочу звернути вашу увагу, що в той час, як ми займаємося питанням поведінки на ринку природного газу і його учасників, ми не займаємося питанням наших військовослужбовців, наших героїв, людей, які сьогодні боронять всіх нас кожен день, кожну ніч. І ми сьогодні… ми їх кинули з 30-ма тисячами гривень. Сьогодні рівно два місяці як був проголосований закон, і нам обіцяли через 7-10 днів з трибуни Верховної Ради. І де? Пройшло два місяці – і нічого, брехня.</p>
<p></p>
<p>ГОЛОВУЮЧИЙ. 20 поправка авторства Кучеренка. Вона врахована редакційно. Гончаренко просить таке рішення поставити на підтвердження.</p>
<p>Ставлю 20 поправку в редакції, яка врахована редакційно, на підтвердження. Прошу голосувати.</p>
<p></p>
<p>15:17:32</p>
<p>За-274</p>
<p>Рішення прийнято. Поправка залишається врахованою редакційно.</p>
<p>Наступна поправка, Олексій Олексійович, 24-а Геруса. Єдине прошу, у нас тексти є, ми читати вміємо, по суті, що вам не подобається. Будь ласка, 24 поправка, Гончаренко.</p>
<p></p>
<p>15:17:51</p>
<p>ГОНЧАРЕНКО О.О.</p>
<p>Дякую. Шановний пане Голово, не подобається мені те, що Верховна Рада під час війни не займається питаннями військовослужбовців. Мені не подобається те, що самі банальні прості питання – ну, відпустку дати людям. Що таке 10 днів сьогодні мають наші військовослужбовці?</p>
<p>Я повертався з Краматорська потягом Краматорськ-Київ, їде військовослужбовець, йому перший раз за рік дали відпустку, перший раз. Він каже, я живу в Закарпатті, мені день до Закарпаття, далі мені день назад. Це за рік – тиждень, це достатньо, щоб людина відпочила?</p>
<p>Чому ми не можемо вирішити це питання? Чому в нас нема на це сил, натхнення та часу? Чому в нас є сили, натхнення та час на що завгодно, зустріти поважних гостей, що завгодно зробити, але не зробити свою роботу на підтримку військовослужбовців?</p>
<p>Дякую.</p>
<p></p>
<p>ГОЛОВУЮЧИЙ. 24 поправка народного депутата Геруса, вона врахована редакційно. Гончаренко просить таке рішення комітету поставити на підтвердження.</p>
<p>Ставлю 24 поправку, яка врахована редакційно, на підтвердження в тій редакції, в якій була вона врахована комітетом. Прошу голосувати.</p>
<p></p>
<p>15:19:21</p>
<p>За-268</p>
<p>Рішення прийнято.</p>
<p>Наступна, 26 поправка.</p>
<p></p>
<p>15:19:28</p>
<p>ГОНЧАРЕНКО О.О.</p>
<p>Дякую. Я по суті, щоби, як кажуть, шановний пане Голово, давайте швидше, швидше. Шановний пане Голово, виносьте закон про 30 тисяч військовослужбовцям, про відпустки, про правий руль, про обмежено придатних, всі питання наших військовослужбовців, про доплати інструкторам, курсантам, строковикам. Вирішуємо ці питання і далі займайтеся своєю улюбленою справою будь-якою – газом, водою, нотаріусами там, чим схочете, те, що вам подобається. Вирішіть питання військових.</p>
<p>Дякую.</p>
<p></p>
<p>ГОЛОВУЮЧИЙ. Олексій Олексійович, вкотре, ще раз, ви постійно до мене звертаєтеся, ви мене постійно з кимось плутаєте. Я вам ніколи не казав, швидше-швидше, може, хтось інший вам казав. Будь ласка, давайте все-таки в межах нашого.</p>
<p>Наступна 26 поправка Кучеренка, вона врахована частково. Народний депутат Гончаренко пропонує цю поправку… таке рішення комітету, поставити на підтвердження.</p>
<p>Ставлю 26 поправку, яка врахована частково в цій редакції, на підтвердження. Я прошу голосувати.</p>
<p></p>
<p>15:20:50</p>
<p>За-260</p>
<p>Рішення прийнято. Поправка залишається врахована частково.</p>
<p>Наступна поправка 28. Гончаренко, будь ласка.</p>
<p></p>
<p>15:20:59</p>
<p>ГОНЧАРЕНКО О.О.</p>
<p>Дякую. Я дуже радий тому, що у нас Голова має теж досвід КВК, це, безумовно, допомагає йому вести засідання Верховної Ради. Я, правда, хотів би бачити Голову Верховної Ради, який керує Верховною Радою, а не яким керує Андрій Єрмак. Тому я зараз взяв підписи на те, щоб звільнити Голову Верховної Ради.</p>
<p>І, шановні колеги, хто зацікавлений в цьому, хто хоче не КВК, а хто хоче Верховну Раду України, парламент, то, будь ласка, підходьте і підписуйтеся, підписні листи в мене. Друзі, будь ласка, не бійтеся. Я розумію, може, Андрій Єрмак, йому це не сподобається, але один раз покажіть силу, покажіть силу духу. Ну що ж, так не можна жити, просто скоряючись.</p>
<p>Дякую.</p>
<p></p>
<p>ГОЛОВУЮЧИЙ. Дякую. Я дуже радий, що я мав досвід КВК, а не Партії регіонів.</p>
<p>Але почнемо з іншого. 28 поправка Геруса, вона врахована. Тому, шановні колеги…</p>
<p>А, з приводу того, що підписуєтесь, ви тільки прислали, я одразу видав вам підписні листи – насолоджуйтеся.</p>
<p>Будь ласка, шановні колеги, 28 поправка, Геруса. Вона врахована. Тому прошу народних депутатів підтримати це рішення комітету.</p>
<p>Я прошу народних депутатів зайняти свої місця, ми голосуємо, це наша основна робота. Будь ласка, голосуємо за 28 поправку.</p>
<p></p>
<p>15:22:39</p>
<p>За-266</p>
<p>Рішення прийнято.</p>
<p>Шановні колеги, йдемо далі. Наступна поправка, якщо я не помиляюся, 31. Олексій Олексійович, ваш вихід.</p>
<p></p>
<p>15:22:52</p>
<p>ГОНЧАРЕНКО О.О.</p>
<p>Дякую дуже. Поправка номер 31. Там йде мова про видачу обов'язкових для виконання суб'єктами ринку природного газу рішень про накладання санкцій на суб'єктів ринку природного газу. Це важливі питання, друзі.</p>
<p>Але набагато важливіше сьогодні в нашій державі вирішити питання військовослужбовців. І я вимагаю, щоби ми перейшли до цього. Це саме головне, що у нас є. Це сама головна задача, заради якої сьогодні ми тут з вами знаходимось. І я прошу, щоби ми зайнялись своїми безпосередніми обов'язками, працювали на Збройні Сили, на нашу перемогу, це саме головне.</p>
<p>А все своє КВК, свої всі особисті речі залиште при собі, це ваше право, це нікому нецікаво.</p>
<p>Дякую.</p>
<p></p>
<p>ГОЛОВУЮЧИЙ. 31 поправка Геруса. Вона врахована комітетом. Водночас народний депутат Гончаренко знову ставить її на підтвердження.</p>
<p>Я ставлю 31 поправку на підтвердження. Я прошу народних депутатів голосувати.</p>
<p></p>
<p>15:24:18</p>
<p>За-265</p>
<p>Рішення прийнято. Правка залишається врахованою.</p>
<p>34 поправка народного депутата Геруса, вона врахована редакційно. Водночас, Олексій Гончаренко, прошу ви, вихід.</p>
<p></p>
<p>15:24:31</p>
<p>ГОНЧАРЕНКО О.О.</p>
<p>Дякую. До речі, я бачу, що багато хто з колег занервувалися. Я розумію, що, напевно, вже і якось забули, як-то сидіти в залі Верховної Ради, бо бачимо, хтось в Монако сидить, хтось ще десь. До речі, у них немає жодних проблем з підписанням керівництвом Верховної Ради їм відряджень.</p>
<p>Друзі, якщо ви хочете і ви втомилися, і хочеться пошвидше, є дуже легкий спосіб, звати цей спосіб "народний депутат Цабаль". Я закликаю народного депутата Цабаля самостійно зараз відкликати свою ганебну постанову, якою він на два місяці зупинив виплати військовим. Ми вже два місяці познущалися, може годі? Може досить? Зніміть свою постанову самі, це ваше повне регламентне право і припиніть цю ганьбу, і тоді законопроект піде на підпис Президенту, далі Президент буде визначатися.</p>
<p>Друзі, ваша доля і ваш час, вас чекає Монако, все в руках Цабаля!</p>
<p></p>
<p>ГОЛОВУЮЧИЙ. 34 поправка народного депутата Геруса. Вона врахована редакційно. Гончаренко просить поставити таке рішення на підтвердження.</p>
<p>Ставлю 34 поправку в редакції, яка врахована редакційно комітетом, на підтвердження. Прошу народних депутатів голосувати.</p>
<p></p>
<p>15:26:01</p>
<p>За-261</p>
<p>Рішення прийнято. Поправка залишається врахованою редакційно.</p>
<p>Наступна поправка 40, будь ласка.</p>
<p></p>
<p>15:26:09</p>
<p>ГОНЧАРЕНКО О.О.</p>
<p>35-а.</p>
<p></p>
<p>ГОЛОВУЮЧИЙ. А, у вас тут тире стоїть, я перепрошую.</p>
<p></p>
<p>ГОНЧАРЕНКО О.О. Тире, да, тире.</p>
<p></p>
<p>ГОЛОВУЮЧИЙ. Да, тире. 35-а, будь ласка.</p>
<p></p>
<p>ГОНЧАРЕНКО О.О. Звичайно, пане професоре, там тире.</p>
<p></p>
<p>ГОЛОВУЮЧИЙ. У мене просто поганий зір, я не так часто сиджу в стрімах…</p>
<p></p>
<p>ГОНЧАРЕНКО О.О. Зрозуміло.</p>
<p>Це я вам бажаю, щоб у вас був сильний зір, я вам бажаю, щоб ви своїми сильними очима побачили наших військовослужбовців нарешті. Бо я розумію, що, коли може слабкий зір, то ти не бачиш, що йде в країні війна. А от, коли побачите, тоді буде зрозуміло, що робити, які правки розглядати.</p>
<p>35 поправка важлива. Але я хочу звернути увагу, що згідно Регламенту, шановний колего Цабаль, вас у є право репліку. Візьміть його і скажіть людям, чи ви заберете свою ганебну постанову і ми зупинимося на цьому, і ми знімемо це питання раз і назавжди. Будь ласка, все у ваших руках.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>15:27:13</p>
<p>ГЕРУС А.М.</p>
<p>Шановні колеги, ми розглядаємо сьогодні цей законопроект, тому що дійсно є питання щодо цього, підв'язаний транш від Світового банку. В останній тиждень червня... в останній тиждень червня має бути рада директорів Світового банку і буде прийнято рішення про 1,5 мільярда доларів, це близько 55 мільярдів гривень, які прийдуть в загальний фонд державного бюджету, в тому числі на сектор безпеки і оборони і на армію. І з цих коштів, дійсно, можна буде піднімати заробітні плати.</p>
<p>Тому в мене прохання, давайте ми це проголосуємо, щоб Світовий банк міг прийняти відповідне рішення. Дякую.</p>
<p></p>
<p>ГОЛОВУЮЧИЙ. Шановні колеги, 35 поправка авторства Кучеренка. Комітетом вона врахована. Гончаренко ставить таке рішення комітету на підтвердження.</p>
<p>Ставлю 35 поправку на підтвердження. Після цього, там хтось піднімав руку, Володимир Цабаль, я вам надам право репліку.</p>
<p>Будь ласка, приготуйтесь, 35 поправка, я прошу голосувати.</p>
<p></p>
<p>15:28:15</p>
<p>За-259</p>
<p>Рішення прийнято.</p>
<p>Володимир Володимирович Цабаль, будь ласка.</p>
<p></p>
<p>15:28:20</p>
<p>ЦАБАЛЬ В.В.</p>
<p>Да, я думаю, що Олексій Олексійович добре розуміє, що 48 правка, яка була прийнята в квітні, не повертає виплати військовим, саме тому він став автором законопроекту, другим автором 9342, по якому він виступав, який, дійсно, вирівнює ту ситуацію, яка склалася. Я теж був співавтором цього законопроекту. Дякую, Олексію Олексійовичу, за це. І тут я можу тільки погодитися з ним. Я вважаю, що цей законопроект має бути поставлений в порядок денний якомога швидше. Всі ми надіялися, що це буде сьогодні чи завтра поставлено. Наша фракція буде наполягати, щоби якомога швидше цей законопроект був розглянутий, який поверне... збільшить відпустки, який збільшить виплати пораненим, інструкторам і іншим категоріям, де існує несправедливість.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Володимир Володимирович, я, просто підтверджуючи те, що ви кажете, тому що я теж є співавтором цього законопроекту, і в мене є інформація, що буквально сьогодні буде засідання комітету. Без рішення комітету, ви ж чудово знаєте, ми не маємо права вносити в зал, бо нам немає за що голосувати. Має бути рішення комітету, після цього ми голосуємо за рішення комітету. Тому давайте, може, сприймемо такий компроміс, що сьогодні рішення комітету, засідання робочої групи буде, і визначимось по ньому, на найближче засідання винесемо. Олексію Олексійовичу, сприймається такий підхід, щоб ми могли голосувати? Я не бачу, в мене все рівно поганий зір. Зараз, давайте…<i> (Шум у залі)</i></p>
<p>Наступна ваша поправка 36-а, будь ласка. Може, ви не будете… Будь ласка, Олексію Олексійовичу.</p>
<p></p>
<p>15:29:51</p>
<p>ГОНЧАРЕНКО О.О.</p>
<p>Дякую. Щодо вашого питання і пропозиції. Не треба вже нас годувати комітетами і робочими групами! Другого травня з цієї трибуни голова фракції "Слуга народу" Давид Арахамія сказав: "Нам потрібно 7-10 днів і ми голосуємо закон". Пройшло 40 днів, з моменту прийняття першого рішення 60 днів! Скільки ще треба чекати?</p>
<p>В Комітеті з нацбезпеки, на щастя, не тільки "Слуги народу", і я повідомляю вам, ніяке засідання Комітету з нацбезпеки не призначено на сьогодні. Нема такого призначення, ніхто про це не знає, це все розмови.</p>
<p>Моя пропозиція. Якщо ви зараз, шановний пане Голово, обіцяєте, що завтра (завтра!) ми розглядаємо законопроект в цілому в Раді, в залі, не на комітеті, не на робочій групі, в залі, тоді це може бути компроміс, публічна обіцянка.</p>
<p></p>
<p>ГОЛОВУЮЧИЙ. Олексію Олексійовичу, ще раз, Голова Верховної Ради, я не знаю, я вам подарую Регламент, мабуть, Голова Верховної Ради не формує порядок денний, я можу тільки закликати всіх народних депутатів, фракції і групи до того, щоб це було якомога швидше. Тому я прошу вирішити це питання врешті-решт, тому що разом з вами, ще раз підкреслюю, я є автором цього законопроекту, я є автором цих самих ініціатив і я теж заінтересований, щоб вони якомога швидше знайшлися в залі. Але без рішення комітету ми цього не можемо.</p>
<p>Тому я прошу комітет якомога швидше вирішити це питання і внести на найближче засідання до Верховної Ради. Дякую.</p>
<p>Але, я так розумію, все рівно 36-у ми голосуємо? 36-а поправка, вона врахована редакційно, авторства Кучеренка. Гончаренко просить поставити таке рішення на підтвердження. Я прошу народних депутатів, займіть свої місця, це поправки, які ставляться на підтвердження. Прошу народних депутатів голосувати.</p>
<p></p>
<p>15:32:10</p>
<p>За-261</p>
<p>Рішення прийнято. Поправка залишається врахованою редакційно.</p>
<p>37 поправка. Будь ласка, Гончаренко.</p>
<p></p>
<p>15:32:20</p>
<p>ГОНЧАРЕНКО О.О.</p>
<p>Дякую. Шановний пане Голова, я вам теж подарую Регламент і подивимося, що там написано в ньому. А написано наступне, що ви як Голова Верховної Ради маєте право дати доручення будь-якому комітету негайно зібратися, негайно – не колись, не завтра, післязавтра, а негайно зібратися, за потреби – зараз за круглим столом. От прямо зараз зібратися, 5 хвилин – прийняти рішення, винести законопроект у сесійну залу, проголосувати в цілому, дати військовослужбовцям відпустки, дати доплати строковикам, курсантам, інструкторам, обмежено придатним. Те, що там прописано, те, з чим погодилися всі.</p>
<p>Ви дійсно є третім співавтором, а я другим співавтором, Арахамія – перший автор. Давайте, "Голос" – за, "ЄС" – за, хто ж проти? Де ті люди, хто проти, щоби ми сьогодні, сьогодні розглянули цей закон?</p>
<p></p>
<p>ГОЛОВУЮЧИЙ. Ще раз, у мене є Регламент, мені цього подарунка непотрібно. Але що стосується вашого виступу, я думаю, що це слушна пропозиція. І я думаю, що комітет збереться, сьогодні. Збереться сьогодні, Олександр Михайлович? Можливо, матиме такий потенціал, не знаю.</p>
<p>А з питання того, хто блокує: мабуть, блокує той, хто в комітеті блокує, і знайдіть, будь ласка, цю людину, поговоріть з нею. Але нам дуже важливо, щоб цей законопроект з'явився в залі. А поки я бачу, компромісу немає.</p>
<p>Тому йдемо, 38 поправка Геруса, вона врахована. Гончаренко ставить її на підтвердження. Прошу народних депутатів голосувати.</p>
<p></p>
<p>15:34:17</p>
<p>За-250</p>
<p>Рішення прийнято.</p>
<p>Наступна поправка 39. Гончаренко.</p>
<p></p>
<p>15:34:24</p>
<p>ГОНЧАРЕНКО О.О.</p>
<p>Дякую. Я маю пропозицію. В нас попереду виступ шановного гостя – Прем'єр-міністра Канади, я так бачу по наших прапорах, які тут є. Я розумію, що членам Комітету з питань нацбезпеки важливо його послухати. Але я думаю, що якщо вони відволічуться і вийдуть на 10 хвилин та приймуть рішення на підтримку військових, Прем'єр-міністр Канади скаже: Thank you very much, Merci beaucoup – на обох мовах, офіційних мовах Канади, я абсолютно в цьому впевнений.</p>
<p>То я звертаюся до колег з Комітету з нацбезпеки і оборони: зробіть це зараз, зробіть це зараз, не треба нічого тягнути! Якщо вам хтось там заважає, назвіть це ім'я. Але я хочу нагадати, що рішення в комітеті приймаються більшістю. І якщо якійсь одній людині щось не подобається, вибачте, це не є привід посилатися на це, а прийміть рішення мужньо, підтримайте військових і разом поаплодуємо Трюдо і нашим героям.</p>
<p></p>
<p>ГОЛОВУЮЧИЙ. Олексію Олексійовичу, на жаль, в цьому і полягає демократія, що якщо комусь щось одному не подобається, то вся Верховна Рада сидить і голосує, ну таке правило демократії.</p>
<p>Тому я ставлю 39 поправку народного депутата Геруса. 39-а чи 40-а? 39-а поправка народного депутата Геруса. Вона врахована комітетом. Тому прошу голосувати.</p>
<p></p>
<p>15:36:07</p>
<p>За-246</p>
<p>Рішення прийнято.</p>
<p>Шановні колеги, я все-таки попросив би народних депутатів попри всю важливість тих питань, які вони вирішують за межами цієї зали, в період, коли ми проводимо голосування, знаходитись на своїх робочих місцях.</p>
<p>Шановні колеги, поправка 39 врахована.</p>
<p>Поправка 40. Вона врахована редакційно.</p>
<p>Гончаренко, будь ласка.</p>
<p></p>
<p>15:36:29</p>
<p>ГОНЧАРЕНКО О.О.</p>
<p>Дякую. Якраз 40 днів як з трибуни Верховної Ради було обіцяно, що питання буде вирішено за 7-10 днів. Якраз 40 правка, якраз 40 днів. Скільки ще треба чекати? Скільки треба чекати? Я не розумію. І я не вірю, що колеги з Комітету з нацбезпеки не мають часу зібратися і відпрацювати. Ну, як це може бути? Цього не може бути. Величезна повага до цих колег, вони ж точно переживають за військо, вони переживають за нацбезпеку, вони переживають за оборону – да що ж їм заважає зібратися? Може, обстріли йдуть? Може, у них тут повінь розлився? Ні, ми не в Херсоні, ми не в Часовому Яру – ми в Києві, в теплій залі, да навіть прохолодно, я би сказав. То, може, можна зібратися і зробити свою роботу?</p>
<p>Дякую.</p>
<p></p>
<p>ГОЛОВУЮЧИЙ. 40-а поправка Кучеренка, врахована редакційно. Гончаренко просить поставити рішення комітету на підтвердження. Я ставлю 40 поправку в редакції, яка врахована редакційно, на підтвердження. Прошу голосувати.</p>
<p></p>
<p>15:37:52</p>
<p>За-239</p>
<p>Шановні колеги, я просто прошу всіх, я прошу хвилину уваги. Поправка залишається врахованою редакційно.</p>
<p>Шановні колеги, я усвідомлюю, що всі, мабуть, дуже втомилися, тому що результат наш постійно падає, зараз дійде до того, що ми через нашу байдужість похоронимо євроінтеграційний законопроект. Я попрошу народних депутатів наповнитися відповідальністю, усіх у цьому залі, і давайте, можливо, перед приходом гостя знайдемо якусь логіку компромісу і проголосуємо цей важливий для держави законопроект, який подарує державі велику кількість грошей, за рахунок чого будуть фінансуватися наші військові, наша армія, виплачуватися всі необхідні речі для цього. Будь ласка, запросіть народних депутатів до залу. Їхнє місце роботи тут.</p>
<p>Наступна, 42-а. Гончаренко.</p>
<p></p>
<p>15:38:52</p>
<p>ГОНЧАРЕНКО О.О.</p>
<p>Дякую. Абсолютно підтримую кожне слово, сказане Головою Верховної Ради України. Друзі, наберіться відповідальності, зробіть свою роботу, розгляньте законопроект по військових, винесіть його в сесійну залу. Поставили крапку, проголосували одне, друге, подякували Прем'єр-міністру Канади і з піднятою головою звідси пішли. А так це ганьба! Як ви поясните людям, коли ви знову роз'їдетесь на три тижні звідси чи на скільки, я не знаю, і скажете, ви знаєте, у нас не дійшли руки до військових, було забагато справ, було забагато питань у Верховній Раді, гостей було багато, розмов було багато, до військових, ну, не дійшли, розумієте, ну, не везе їм і все.</p>
<p>Тому, друзі, я прошу вас набратись відповідальності. Звертаюсь до колег з робочої групи, до колег з Комітету з нацбезпеки і оборони, будь ласка, країна дивиться на вас.</p>
<p></p>
<p>ГОЛОВУЮЧИЙ. Будь ласка, Андрій Михайлович, ви хотіли право на відповідь на цю...</p>
<p></p>
<p>15:40:01</p>
<p>ГЕРУС А.М.</p>
<p>Олексій Олексійович, по-перше, дякую вам за підтримку цих правок, які є, але давайте подивимося тверезо на речі. Це питання ринку електричної енергії, нам на сьогодні важливо його прийняти для того, щоб синхронізувати наш ринок з європейським. Це важливо в тому числі для того, щоб ми могли і туди продавати електроенергію, і звідти брати електроенергію, тоді, коли вона нам потрібна. А вона нам потрібна в тому числі для військових заводів, в тому числі для військових частин. І нам потрібно синхронізуватися повністю з країнами Європейського Союзу.</p>
<p>Тому в мене прохання: давайте ми його проголосуємо, ми ним зробимо користь для армії, користь для Збройних Сил України. І оскільки ми увійшли в правки, зараз переговори так не можна провести, тому що ми вже в розгляді цього законопроекту.</p>
<p></p>
<p>ГОЛОВУЮЧИЙ. 42 поправка авторства Геруса. Вона врахована редакційно. Шановні колеги, я ставлю... Гончаренко, перепрошую, ставить питання про підтвердження цієї поправки, яка врахована редакційно. Ставлю цю поправку на підтвердження в редакції, яка врахована комітетом. Прошу голосувати.</p>
<p></p>
<p>15:41:15</p>
<p>За-258</p>
<p>Рішення прийнято. Поправка залишається врахована редакційно.</p>
<p>43 поправка, Гончаренко.</p>
<p></p>
<p>15:41:23</p>
<p>ГОНЧАРЕНКО О.О.</p>
<p>Дякую. Шановний Андрію Михайловичу, я був би дуже радий це зробити, проблема в тому, що тут дуже багато брехні, в цій залі. І коли 1, 2, 3 травня ми збиралася, я те саме чув, сказали не треба блокувати, не треба ставити все на підтвердження, давайте швидко працювати, а ми за сім днів, максимум десять, напрацюємо компромісний законопроект. Я повністю довірився, я сказав, давайте, я не наполягав ні на чому. Що відбулося далі? Пройшло сім днів, 10 днів, 17, 27, 37 – нічого! Нічого! Так не може бути. І тому є пріоритети, при всій повазі до електричної енергії, головний пріоритет в державі – це військо, армія, Збройні Сили.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 43 поправка Геруса, вона врахована. Гончаренко просить це рішення поставити на підтвердження. Ставлю 43 поправку на підтвердження. Прошу голосувати.</p>
<p></p>
<p>15:42:50</p>
<p>За-255</p>
<p>Рішення прийнято.</p>
<p>44 поправка, Гончаренко.</p>
<p></p>
<p>15:42:58</p>
<p>ГОНЧАРЕНКО О.О.</p>
<p>Дуже дякую. Шановні друзі, я ще раз звертаюсь до всіх до вас, я думаю, кожній людині очевидно, які в державі сьогодні пріоритети. Ви всі говорите, кожен день ми говоримо: Слава Україні! – Героям слава! Та, може, ми героям не просто славу будемо говорити, а проявимо повагу до цих героїв – повагу, ще раз, повагу елементарну і проголосуємо за питання, щоб вони могли піти у відпустку. От ви бачите свої родини, а вони їх не бачили рік, рік люди сидять, не бачать своїх рідних та близьких, діти не бачили тата по року. Не можна вже їх відпустити в цю нещасну відпустку? Не можна їм дати трішки більше? Головнокомандувач Залужний на засіданні Погоджувальної ради на моє питання, чи ви підтримуєте збільшення відпусток, сказав, так, я підтримую. Що ще вам потрібно?</p>
<p></p>
<p>ГОЛОВУЮЧИЙ. Шановні колеги, 44 поправка. 44-а, так, шановні колеги? Вона врахована редакційно. Це авторство Кучеренка. Гончаренко просить таке рішення поставити на підтвердження.</p>
<p>Я ставлю 44 поправку на підтвердження. Прошу голосувати. В редакції, яка зроблена комітетом.</p>
<p></p>
<p>15:44:41</p>
<p>За-250</p>
<p>Рішення прийнято. Правка залишається врахованою редакційно.</p>
<p>Наступна поправка 46.</p>
<p></p>
<p>15:44:52</p>
<p>ГОНЧАРЕНКО О.О.</p>
<p>Дякую. Шановні друзі, ще одне питання, яке ми маємо вирішити, це правий руль. Може, ви, звичайно, не допомагаєте військовим, хоча я сподіваюсь, що допомагаєте всі, як вся країна. Сьогодні військові потребують автівок. Вживані пікапи – це питання одне з там дуже важливих. Я це знаю особисто. Гончаренко центри вже 70 автівок передали. Впевнений, що тут є друзі, які більше передали. То скажіть мені, чого ви не голосуєте за питання дозволити реєстрацію автомобіля з правим рулем? Сьогодні знущання, привозять волонтери, частина не може взяти, на облік поставити не може. Якщо ставить під свій страх і ризик, бере в частину, не може заправляти таку машину, користуватись не може. Що це складне питання на час військового стану дозволити для Збройних Сил використовувати правий руль? Це складне? Поясніть мені, чому ви такі байдужі до всього?</p>
<p></p>
<p>ГОЛОВУЮЧИЙ. 46 поправка врахована редакційно авторства Геруса. Гончаренко просить поставити це рішення щодо врахування редакційно на підтвердження. Прошу голосувати.</p>
<p></p>
<p>15:46:22</p>
<p>За-246</p>
<p>Рішення прийнято.</p>
<p>Наступна поправка 47. Врахована редакційно.</p>
<p></p>
<p>15:46:29</p>
<p>ГОНЧАРЕНКО О.О.</p>
<p>Шановні депутати Верховної Ради, ви, коли заглядали в свою зарплатну відомість, коли прийшли гроші на картку, ви яку там цифру бачили? Всі згадали? А зараз я кажу вам, мені прислав строковик, строковик прислав мені скріншот зі свого Приват24 – 443 гривні на місяць. Ще раз, 443 гривні на місяць – це вся зарплата людини-строковика. Його не відпускають, демобілізацію строковиків, законопроект мій, у Верховній Раді не розглядають, зарплату не платять. Це що знущання з людей? Законопроект, який ми говорили, є хоча б 6 тисяч гривень доплата, щоб хоч мінімалка в них була. Це не можна вирішити, це така величезна проблема, це такі шалені гроші? На національний марафон гроші є, на що хочеш гроші є, а на цих людей нема.</p>
<p></p>
<p>ГОЛОВУЮЧИЙ. 47 поправка, врахована редакційно, авторства Кучеренка. Гончаренко просить таке рішення поставити на підтвердження. Ставлю 47 поправку на підтвердження в редакції, яка врахована комітетом. Прошу голосувати.</p>
<p></p>
<p>15:47:58</p>
<p>За-239</p>
<p>Шановні колеги, я попрошу знову ж таки ближче до робочих місць ваших підійти.</p>
<p>239 поправка залишилась врахованою редакційно.</p>
<p>Наступна 48 поправка, врахована редакційно.</p>
<p></p>
<p>15:48:13</p>
<p>ГОНЧАРЕНКО О.О.</p>
<p>Дякую. Дякую, продовжую лікбез. Я думаю, що Прем'єр-міністр Канади Трюдо в Канаді сказав би, що тим героям, які віддали своє здоров'я за Канаду, ми будемо сплачувати 30 канадських доларів на місяць, я думаю, він перестав би бути Прем'єр-міністром Канади. Обмежено придатні… Обмежено придатні – це люди, поранені, які лікувалися і, на жаль, це складне поранення. Вони не повністю вилікувалися, їх виводять поза штат і вони отримують на місяць тільки за звання 700, 800, 900 гривень на місяць люди, які вже віддали своє здоров'я за свою державу. У вас є інші справи важливіші – ринок оптового газу чи ще тут що, електрика? Ну, давайте.</p>
<p></p>
<p>ГОЛОВУЮЧИЙ. 48 поправка народного депутата Геруса, вона врахована редакційно. Гончаренко ставить це рішення, щодо врахування редакційно, на підтвердження.</p>
<p>Ставлю 48 поправку в редакції, яка врахована редакційно, на підтвердження. Прошу голосувати.</p>
<p></p>
<p>15:49:41</p>
<p>За-243</p>
<p>Поправка залишається врахованою редакційно.</p>
<p>Наступна 49 поправка.</p>
<p></p>
<p>15:49:50</p>
<p>ГОНЧАРЕНКО О.О.</p>
<p>Дякую. Я бачу багато здивованих облич у Верховній Раді, вони не знали ті цифри, які я говорю. Я тоді вам продовжу. Курсанти, ті люди, які, ми кажемо, офіцери – майбутнє України, наша молодь з горящими очима. З горящими очима і з 400 гривнями грошового забезпечення! 400, ну, 500, ну, 600 гривень на мі-ся-ць! Ще раз, на мі-ся-ць! Ми тут всі з вами батьки, ви своїм синам і донькам 400-600 гривень карманних дасте на місяць? Ми даємо це курсантам, які мають стати офіцерами і рятувати далі країну.</p>
<p>В цьому нещасному законопроекті, який Комітет з нацбезпеки не може розглянути, чомусь так складно, всього додати 2 тисяч 350 гривень. Це ніщо, це дуже мало, але це хоч щось в порівнянні з тим знущанням, яке є сьогодні. Ну, совість є?</p>
<p></p>
<p>ГОЛОВУЮЧИЙ. 49 поправка, врахована редакційно, авторства Кучеренка. Гончаренко просить це рішення поставити на підтвердження.</p>
<p>Ставлю 49 поправку в редакції, яка врахована редакційно, на підтвердження. Прошу голосувати.</p>
<p></p>
<p>15:51:24</p>
<p>За-222</p>
<p>Ну, от, вітаю, перша поправочка, яка злетіла. Дякую всім, хто проголосував жовтою.</p>
<p>Шановні колеги, дивіться, я можу попросити народних депутатів вийти з зони уряду, вийти з інших місць і зайняти свої безпосередні місця.</p>
<p>49 поправка відхилена. Там велика поправка злетіла, хороша, потужна.</p>
<p>50 поправка, вона врахована. Будь ласка.</p>
<p>Я прошу народних депутатів, займіть свої місця. Будь ласка, продовжуємо.</p>
<p></p>
<p>15:52:21</p>
<p>ГОНЧАРЕНКО О.О.</p>
<p>Ай-яй-яй, злетіла поправка. Друзі, та це ж біда. Ви знаєте, я думаю, що більш важлива проблема, що злетіли відпустки військових, злетіли гроші військових, злетіла повага до військових. Те, що у нас злетіла поправка, ми якось переживемо, а от якщо у нас злетить і ми не зможемо підтримати наші Збройні Сили, тоді всі наші поправки ми зможемо тут один одному передавати і використовувати їх, ці папери, за прямим призначенням. Саме головне – військо. Будь ласка, не валіть цей законопроект, не валіть наступні, ні в кого нема такого бажання. Візьміться і зараз розгляньте законопроект, я закликаю вас розглянути.</p>
<p>До речі, ще одна пропозиція компромісу до пана Голови. Є мій законопроект про відпустки 30 днів, у Верховній Раді лежить зареєстрований. Розглядаємо зараз, голосуємо в цілому, п'ять строк, п'ять строк і все.</p>
<p></p>
<p>ГОЛОВУЮЧИЙ. 50 поправка. Я прошу народних депутатів зайняти свої місця. 50 поправка авторства Геруса. Прошу, вона врахована комітетом. Ставиться на підтвердження, прошу голосувати.</p>
<p></p>
<p>15:53:50</p>
<p>За-259</p>
<p>Поправка залишається врахованою.</p>
<p>Наступна 52-а.</p>
<p></p>
<p>15:53:57</p>
<p>ГОНЧАРЕНКО О.О.</p>
<p>Бачите, зібралися, знайшли в собі сили далі тиснути кнопку, добре.</p>
<p>Рухаємося далі. Ще раз, щоб ніхто не казав про терористів, про ще щось. Якщо є бажання зробити хоч щось для військових, будь ласка. Ви не хочете цей законопроект, вам, можливо, ви не хочете гроші, я не знаю, щось ви не хочете там, боїтеся, я не знаю, чого. Будь ласка, у Верховній Раді два зареєстровані законопроекти авторства народного депутата Гончаренка. Перше – відпустка 30 днів. Друге – правий руль. Це законопроекти, які складаються з декількох слів, вони дуже маленькі, вони зареєстровані. Давайте зараз їх включаємо в порядок денний, голосуємо в цілому, вони дуже прості, немає взагалі про що говорити. Залужний – за, військові – за, всі фракції – за. І йдемо далі.</p>
<p></p>
<p>ГОЛОВУЮЧИЙ. 52 поправка Геруса. Вона врахована редакційно. Гончаренко ставить це рішення на підтвердження.</p>
<p>Ставлю 52 поправку в редакції, яка врахована редакційно на підтвердження. Прошу голосувати.</p>
<p></p>
<p>15:55:27</p>
<p>За-257</p>
<p>Поправка залишається врахованою редакційно.</p>
<p>53 поправка.</p>
<p></p>
<p>15:55:36</p>
<p>ГОНЧАРЕНКО О.О.</p>
<p>Шановні друзі, як ви бачите, це я звертаюсь до тих, хто може бути десь це побачить. Бо у нас, я не знаю, чи знають колеги, національний марафон транслює Верховну Раду вночі. Це замість "на добраніч, малятко". Показують нас тільки вночі, вдень, а, може, це нью-йоркський прайм-тайм, розумію, що є більш важливі речі протягом дня ніж ми і наші нещасні засідання.</p>
<p>Так от якщо це хтось побачить, то я звертаю увагу, що я пропоную компроміс за компромісом, мета одна: зробіть щось для військових! Зробіть щось для військових зараз! Не тягніть 10, 30 днів. Не створюйте робочі групи. Я хочу побачити, військовому кажуть: йди атакуй позиції. А він скаже: давайте ми робочу групу тут зберемо взводом, позбираємо робочу групу, на комітеті поспілкуємося, а потім, потім може бути кудись підемо.</p>
<p></p>
<p>ГОЛОВУЮЧИЙ. 53 поправка авторства Геруса. Комітетом врахована. Шановні колеги, Гончаренко ставить це рішення на підтвердження.</p>
<p>Ставлю 53 поправку на підтвердження. Прошу голосувати.</p>
<p></p>
<p>15:57:04</p>
<p>За-260</p>
<p>Рішення прийнято.</p>
<p>Наступна 54 поправка.</p>
<p></p>
<p>15:57:13</p>
<p>ГОНЧАРЕНКО О.О.</p>
<p>Дякую. Як ви бачите, голос вопіющего в пустелі. Ну, не треба це просто Верховній Раді України, ну, не треба це і все. Ну, не потрібні ці питання, не потрібні відпустки, рулі – нічого цього не треба. Треба… Саме головне ділити бабло. От як в законі є що поділити – треба! А відпустку ж військового не поділиш? Не поділиш. Правий руль не поділиш? Не поділиш. Ну, і нащо тоді цим займатися? Непотрібне питання. Інструктори – люди, які мають найвищу кваліфікацію, сьогодні позбавлені, коли забрали "тридцятку", забрали і в них теж. І люди на полігонах – найкращі люди. Ми не можемо їм доплату навіть якусь зробити, ну, й не доплачуємо їм. У законопроекті є 10 тисяч і хоч 20 тисяч, да, хоч скільки, то давайте додамо. Ні-ні і цим теж не треба, нікому не треба. Друзі, так не перемагають!</p>
<p></p>
<p>ГОЛОВУЮЧИЙ. 54 поправка, вона комітетом врахована. Гончаренко ставить таке рішення на підтвердження.</p>
<p>Я ставлю 54 поправку на підтвердження. Прошу народних депутатів голосувати.</p>
<p></p>
<p>15:58:39</p>
<p>За-261</p>
<p>Рішення прийнято.</p>
<p>Наступна поправка 56.</p>
<p></p>
<p>15:58:46</p>
<p>ГОНЧАРЕНКО О.О.</p>
<p>Да, друзі, ну, бачите, ми продовжуємо рухатися, зараз нам знову буде не до військових. Справа в тому, що прийде поважний гість. Я дуже радію, коли до України приїжджають гості, тим більше такі справжні друзі України як Прем'єр-міністр Канади пан Трюдо.</p>
<p>Але, напевно, все-таки є більш важливі речі, чим зустріти, поаплодувати, подякувати. І я думаю, пан Трюдо би чудово зрозумів, якщо б сказали: ви знаєте, зараз в нас ми будемо дуже зайняті, тому що нам треба допомогти військовим, тому що ми маємо перемогти Росію, тому що маємо зупинити цю орду. І Трюдо би перший сказав: точно розумію, з вами, готовий підтримати. Впевнений, що в парламенті Канади питання допомоги військовому отак би вирішилося моментально, в українському парламенті – ну, не, ну, складно, ну, не до того.</p>
<p></p>
<p>ГОЛОВУЮЧИЙ. 56 поправка Геруса врахована редакційно.</p>
<p>Гончаренко ставить це рішення на підтвердження. Ставлю 56 поправку в редакції, яка врахована комітетом редакційно, на підтвердження. Прошу голосувати, 56-а.</p>
<p></p>
<p>16:00:13</p>
<p>За-265</p>
<p>Рішення прийнято.</p>
<p>57 поправка.</p>
<p></p>
<p>16:00:20</p>
<p>ГОНЧАРЕНКО О.О.</p>
<p>Дякую. До речі, ви знаєте, мені здається, наших військових краще підтримують депутати Конгресу США, американські сенатори, депутати парламенту Канади, Бундестагу, l'Assemblee Nationale – це французький парламент, Сенат Франції, Європарламент. Вони набагато більше цікавляться нашими військовими, бо вони дають гроші: на зброю, на боєкомплект, на підтримку військових.</p>
<p>А український парламент зайнятий в цей час, ну, зайнятий, ну, важливі речі. Ну подивіться, у нас же ж сьогодні в порядку денному Картахенська декларація Куала-Лумпурського саміту, ну, це ж важливіша річ. Ну, про що ми готовимо? Де нам військові? Картахенська декларація, Куала-Лумпур, поштовий зв'язок – в нас такі речі важливі.</p>
<p></p>
<p>ГОЛОВУЮЧИЙ. 57 поправка авторства Кучеренка. Вона врахована комітетом. Гончаренко просить поставити на підтвердження. Ставлю 57 поправку на підтвердження. Прошу голосувати.</p>
<p></p>
<p>16:01:41</p>
<p>За-259</p>
<p>Рішення прийнято. Поправка залишається врахована.</p>
<p>59-а.</p>
<p></p>
<p>16:01:48</p>
<p>ГОНЧАРЕНКО О.О.</p>
<p>Я хочу подякувати, Канада от заявила, що виділила додаткових 400 мільйонів доларів. Оце буде стояча овація пану Трюдо. Поаплодуємо, друзі, це правильно. <i> </i></p>
<p>І в той час, коли Канада зайнята нашим військом, Верховна Рада України сьогодні розгляне проект Закону про ратифікацію Нагойсько-Куала-Лумпурського Додаткового протоколу про відповідальність і відшкодування до Картахенського протоколу про біобезпеку.</p>
<p>Ще дуже важливе – це Закон про стимулювання розвитку нафтогазовидобувної галузі, ніби у нас тут нафта ллється. Звичайно, без цього ніяк. Дуже важлива тема – це державний ринковий нагляд нехарчової продукції. Надзвичайно важливо. Колективно-договірна діяльність, дуже важливо. Ратифікація Конвенції держав-членів Організації за демократію та економічний розвиток ГУАМ! ГУАМ, друзі!</p>
<p></p>
<p>ГОЛОВУЮЧИЙ. Шановний доповідачу, я все-таки просив би вас бути ближче до Регламенту, який я обов'язково подарую вам. Доповідаючи по поправці, я просив би все-таки по суті, а не по порядку денному. Дякую.</p>
<p>59-а поправка Геруса, вона комітетом врахована. Гончаренко ставить це рішення на підтвердження. Прошу голосувати.</p>
<p></p>
<p>16:03:24</p>
<p>За-265</p>
<p>Рішення прийнято. Поправка залишається врахованою.</p>
<p>61-а поправка, будь ласка.</p>
<p></p>
<p>16:03:33</p>
<p>ГОНЧАРЕНКО О.О.</p>
<p>59-а, так?</p>
<p></p>
<p>ГОЛОВУЮЧИЙ. Ми вже тільки що проголосували. Будьте уважніші. От якби ви доповідали по поправці, я думаю, було би більше толку.</p>
<p>61-а, будь ласка.</p>
<p></p>
<p>ГОНЧАРЕНКО О.О.</p>
<p>61-а, дякую. Я хотів сказати, шановний пане Голово, ви мені сказали, що не треба нам їх читати, ми вміємо читати. І я припинив читати. Але я зрозумів, що з'явилася знову потреба читати. Буду читати.</p>
<p></p>
<p>ГОЛОВУЮЧИЙ. Потреби читати немає, треба по поправці.</p>
<p></p>
<p>ГОНЧАРЕНКО О.О. Здійснення операцій з оптовими енергетичними продуктами без реєстрації як учасника оптового енергетичного ринку. Поправка народного депутата Геруса Андрія Михайловича.</p>
<p>Я розумію, що це важлива річ, може, десь на одному рівні з Куала-Лумпуром і Картахеною, но я вважаю, що військовослужбовці важливіші. А побачимо, що вважає Верховна Рада.</p>
<p></p>
<p>ГОЛОВУЮЧИЙ. 61 поправка авторства Геруса, вона врахована комітетом. Гончаренко ставить це рішення на підтвердження. Прошу голосувати.</p>
<p></p>
<p>16:04:50</p>
<p>За-258</p>
<p>Рішення прийнято.</p>
<p>Так, наступна поправка 142.</p>
<p></p>
<p>16:04:58</p>
<p>ГОНЧАРЕНКО О.О.</p>
<p>Друзі, серйозно просуваємося, правка 142. Вона говорить про те, що треба викласти абзац другий і третій підпункту 2 в редакції наступній: від 3 тисяч до 100 тисяч неоподаткованих мінімумів доходів громадян, суб'єктів господарювання, що провадять господарську діяльність на ринку природного газу, відповідно до законодавства у сфері функціонування ринку природного газу.</p>
<p>Друзі, я розумію, я казав: отам, де бабло ділити, там можемо. Так давайте поділимо військовослужбовцям, обмежено придатним, строковикам, курсантам, інструкторам. Давайте додамо, давайте повернемося обличчям до них, а не до різноманітних ринків. Я розумію, там цікавіше і приємніше, але ж нам треба перемагати.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>16:05:56</p>
<p>ГОЛОВУЮЧИЙ. 142 правка, комітетом врахована. Народний депутат України Олексій Гончаренко ставить на підтвердження. Прохання голосувати.</p>
<p></p>
<p>16:06:18</p>
<p>За-250</p>
<p>Рішення прийнято. Правка залишається врахованою.</p>
<p>Наступна правка номер 143. Будь ласка, Гончаренко Олексій Олексійович.</p>
<p></p>
<p>16:06:27</p>
<p>ГОНЧАРЕНКО О.О.</p>
<p>Друзі, втрачаємо найкращих, поки немає Голови Верховної Ради. Але я впевнений, що, звичайно, він по дуже важливих справах відійшов.</p>
<p>Але я хочу сказати, що поки і немає Голови Верховної Ради, я буду все одно нагадувати, що Верховна Рада України, хто б не вів її засідання, Голова Верховної Ради Стефанчук… До речі, друзі, долучайтеся до підписання того, що його треба відправляти у відставку, бо ми не розглядаємо питання військових. Але перший заступник Корнієнко, який, може, тоді посяде посаду спікера, буде в нас новий спікер. А тоді я би хотів, щоб ми пам'ятали, що головне – це військові, що ми маємо їхні питання розглядати. І якщо ми не розглядаємо їхні питання, ми взагалі тут не потрібні. Можемо залишити тут хор Верьовки замість себе і розійтися, буде більше толку. Хор Верьовки краще заспіває гімн Трюдо, ніж ми.</p>
<p></p>
<p>ГОЛОВУЮЧИЙ. Будь ласка. Правка комітетом врахована. Ставлю на голосування. Правка номер 143. Прошу голосувати.</p>
<p></p>
<p>16:07:49</p>
<p>За-255</p>
<p>Рішення прийнято. Правка лишається врахованою.</p>
<p>Наступна правка, яку просив розглянути колега Гончаренко, 466 правка.</p>
<p>Будь ласка, Олексію Олексійовичу.</p>
<p></p>
<p>16:08:02</p>
<p>ГОНЧАРЕНКО О.О.</p>
<p>Дякую. До речі, це знову правка про бабло. Замінити число 6 мільйонів числом 27.</p>
<p>Друзі, це важливі речі, але найголовніші числа, які сьогодні є в державі, це цифра 30. 30 тисяч гривень доплати всім військовослужбовцям! 30 днів відпустка всім! 30 – оце головне число в державі. 30! Ще раз, от коли ми це будемо число голосувати, значить ми займаємось своєю справою, а коли інші числа, то значить ми займаємось не тим.</p>
<p></p>
<p>ГОЛОВУЮЧИЙ. Будь ласка, правка номер 466, комітетом врахована. Прошу голосувати.</p>
<p></p>
<p>16:09:04</p>
<p>За-246</p>
<p>Рішення прийнято.</p>
<p>Правка лишається врахованою.</p>
<p>Наступна правка 712.</p>
<p>Будь ласка, Олексію Олексійовичу.</p>
<p></p>
<p>16:09:11</p>
<p>ГОНЧАРЕНКО О.О.</p>
<p>Дякую. Шановні друзі, я повторюсь. Там знову числа, головне число 30. Я просто хотів би, от давайте зараз, знаєте, може, навіть заспокоїмося і просто на секунду, от на одну секунду, я прошу уявити всіх вас, що ви не бачите своїх рідних цілий рік, ви їх не бачите, ви в окопах, по вас стріляють, поруч з вами гинуть ваші близькі, ваші друзі, і все, що ви хочете – це поїхати додому і подивитися на свою дружину, обійняти своїх дітей, побачити свою маму. Скажіть, це нормально? Скажіть, чи це таке велике бажання людей, які рятують нас, щоб ми просто це взяли і зробили? Чи це треба ще місяцями мучати людей, щоб хтось же, не дай Боже, не дожив до цієї відпустки.</p>
<p></p>
<p>ГОЛОВУЮЧИЙ. Правка номер 712 комітетом врахована. Народний депутат Гончаренко просить поставити її на підтвердження. Прошу голосувати.</p>
<p></p>
<p>16:10:37</p>
<p>За-226</p>
<p>Рішення прийнято. Правка лишається врахованою.</p>
<p>Запросіть, будь ласка, депутатів до зали. Наступна правка номер 713.</p>
<p>Будь ласка, Олексію Олексійовичу.</p>
<p></p>
<p>16:10:47</p>
<p>ГОНЧАРЕНКО О.О.</p>
<p>Дякую. От я реально не розумію. Ну, от я все це кажу, я впевнений, ви ж точно також їздите до військових, ви ж розмовляєте з ними, у вас точно є друзі там, в когось є родичі там. Ну, невже ви не розумієте, що те, що я кажу зараз – це правда!? Що це не видумка, що це не якесь там безумство, що це прості речі просто на підтримку цих людей? Ну, вам же повернутися, дивитися їм у вічі! Ви приїдете на свій округ, ви будете іти, вам назустріч мама військовослужбовця, вам же подивитись і сказати, ви знаєте, ми переживаємо, дякую за службу, хай Бог береже, ми ось проголосували додати трішки грошей, ми проголосували дати відпустку, щоб він до вас приїхав, ми проголосували за його мінімальні права, ми продемонстрували повагу. Невже у вас немає цього бажання? Я не вірю в це, не може бути.</p>
<p></p>
<p>ГОЛОВУЮЧИЙ. Ставлю на голосування правку номер 713. Комітетом врахована, Олексій Олексійович Гончаренко пропонує поставити її на підтвердження. Прошу голосувати.</p>
<p></p>
<p>16:12:15</p>
<p>За-258</p>
<p>Рішення прийнято. Правка лишається врахованою.</p>
<p>Правка номер 714, Гончаренко.</p>
<p></p>
<p>16:12:21</p>
<p>ГОНЧАРЕНКО О.О.</p>
<p>Друзі, ну, що я можу сказати? Хочу іще раз сказати, що, напевно, напевно, світ розділився на два. Є світ, в якому є Монако, є світ, в якому є закордонні відрядження, є світ, в якому є нормальна пристойна зарплатня, є світ, в якому робоче місце – це не окоп, а є світ, де зарплата 400 гривень, є світ, де зарплата 800 гривень після того, як ти втратив здоров'я за державу, є світ, де ти прийшов, пішов добровольцем служити, і сьогодні ти не знаєш, коли це закінчиться. Ти воював 15 місяців, ти чесно виконав свій обов'язок, ти просто хочеш знати, чи настане цей день, коли ти підеш додому. Коли? Коли цей день буде? Чому ми не розглядаємо питання демобілізації? У Верховній Раді мій законопроект про 18 місяців, хочете, запропонуйте 24. Ну, давайте людям дамо надію.</p>
<p></p>
<p>ГОЛОВУЮЧИЙ. Ставлю на голосування правку номер 714. Комітетом вона врахована, народний депутат Гончаренко просить поставити її на підтвердження. Прошу голосувати.</p>
<p></p>
<p>16:13:51</p>
<p>За-262</p>
<p>Рішення прийнято. Правка лишається врахованою.</p>
<p>Правка номер 715, Гончаренко.</p>
<p></p>
<p>16:13:57</p>
<p>ГОНЧАРЕНКО О.О.</p>
<p>Дякую, друзі. Я бачу, що, знаєте, кажуть: ну, не чують тебе, не чують. Ні, я буду стукати в ці двері до останнього, я буду казати, нагадувати. Я впевнений, я впевнений, що коли люди побачать це засідання, в них з'явиться дуже багато запитань до вас, шановні колеги, і вони поставлять вам ці запитання.</p>
<p>Я пропоную Верховній Раді України, нарешті, почати працювати там, де треба. Окей, Верховна Рада засідає на Грушевського, 5 за Конституцією. Я пропоную як член Комітету з питань бюджету, пані Роксолана Підласа, голова комітету, пропоную, щоб наш комітет зібрався в Часовому Яру і розглянув питання грошового забезпечення військовослужбовців. Я звертаюсь до Комітету з питань екології – виїзне засідання в Херсоні. А де його ще сьогодні проводити, як не там? Може, тоді стане більше зрозуміло, може, тоді два світи об'єднаються.</p>
<p></p>
<p>ГОЛОВУЮЧИЙ. Дякую.</p>
<p>Пані Підласа, будете відповідати на репліку? Не будете.</p>
<p>Тоді ставлю на голосування правку номер 715. Комітетом вона врахована. Народний депутат Гончаренко просить поставити на підтвердження. Прошу голосувати.</p>
<p></p>
<p>16:15:31</p>
<p>За-260</p>
<p>Рішення прийнято. Правка врахована.</p>
<p>Наступна правка 718. Народний депутат Гончаренко.</p>
<p></p>
<p>16:15:38</p>
<p>ГОНЧАРЕНКО О.О.</p>
<p>Друзі… Да, дякую. Я далі звертаюся. Шановний голова Комітету з питань нацбезпеки і оборони пан Завітневич, я звертаюсь до вас провести виїзне засідання Комітету з питань нацбезпеки і оборони в Білогорівці. Будь ласка, я думаю, тоді стане набагато більш очевидно, що можна і швидко прийняти рішення, там трішки гупає і там ясніше стає, що можна і відпустку розглянути, і гроші розглянути, і підтримку наших військовослужбовців. Я звертаюся з пропозицією, за Регламентом маєте право на репліку, чудова, мені здається, пропозиція.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, 718 правка. Комітетом врахована редакційно. Тому ставлю на підтвердження в редакції комітету. Прошу голосувати.</p>
<p></p>
<p>16:16:41</p>
<p>За-252</p>
<p>Рішення прийнято. Правка лишається врахованою в редакції комітету.</p>
<p>719 правка.</p>
<p></p>
<p>16:16:48</p>
<p>ГОНЧАРЕНКО О.О.</p>
<p>Дякую. Шановна пані Безугла, пані Безугла, ви з нами? Я переживаю. Без вас ми не можемо. Ви як секретар Комітету з питань нацбезпеки і оборони, будь ласка, засідання комітету, будь ласка, негайно в Авдіївці. Будь ласка, я звертаюся до вас, я впевнений, що ви відгукнетеся. У вас є можливість зараз відповісти. Виїзне засідання Комітету з нацбезпеки і оборони. Ви секретар, запропонуйте це. Я думаю, що це може стати виходом.</p>
<p></p>
<p>ГОЛОВУЮЧИЙ. Пані Безугла, репліка. Будь ласка, репліка, пані Безугла.</p>
<p></p>
<p>16:17:27</p>
<p>БЕЗУГЛА М.В.</p>
<p>Дякую. Як секретар робочої групи і дійсно член Комітету національної безпеки, оборони і розвідки, я думаю, ніхто не буде заперечувати до кола максимальних зусиль для підготовки законопроекту до другого читання. Після засідання робочої групи зразу ж буде проведено засідання комітету і винесено законопроект на розгляд.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, пані Мар'яна.</p>
<p>Отже, правка номер 719. Комітетом врахована редакційно. Ставлю на прохання депутата Гончаренка її на підтвердження в редакції, в якій її врахував комітет. Прошу голосувати.</p>
<p></p>
<p>16:18:17</p>
<p>За-256</p>
<p>Рішення прийнято. Правка врахована в редакції комітету.</p>
<p>Правка номер 720. Будь ласка, Олексій Олексійович. Ви працюєте?</p>
<p></p>
<p>16:18:24</p>
<p>ГОНЧАРЕНКО О.О.</p>
<p>Я працюю обов'язково. Без мене ніяк. Ніяк.</p>
<p>Шановні друзі, продовжуємо. Пан Микола Тищенко, я пропоную вам, ви теж у важливому комітеті транспортному. Я не буду пропонувати виїзне засідання в Таїланді, я пропоную виїзне засідання транспортного комітету зараз – Берислав, на Дніпрі, щоб побачити, що відбувається, що робити з транспортом – важливе питання. Транспортний комітет, Берислав – це важливо. Можете Херсон взяти. Я вам підкажу назви міст. Ви краще знаєте географію Таїланду, я знаю трішки інші речі, я все поясню. Я впевнений, що ви відгукнетесь. До речі, пане Миколо, там і Люсі є теж. Там є і Люсі, то ви будете себе почувати, як риба у воді. Будь ласка, пропоную, чекаю відповідь.</p>
<p></p>
<p>ГОЛОВУЮЧИЙ. Будь ласка, Тищенка немає в залі, да? Є. Микола Миколайович, будете репліку брати?</p>
<p>Будь ласка, Микола Миколайович Тищенко. Репліка з місця береться, Микола Миколайович, з будь-якого, да, можете там прямо. Будь ласка, да, дайте слово Тищенку. Він з іншого місця. Дайте слово, будь ласка, з іншого місця.</p>
<p>У нас є технічна можливість дати слово з місця? На якому ви місці, Микола Миколайович? Ні, там що написано? Культенко. З місця Культенка дайте Тищенку виступ, будь ласка. Це особливості системи "Рада", перепрошуємо за такі незручності. Є можливість така?</p>
<p></p>
<p>16:20:13</p>
<p>ТИЩЕНКО М.М.</p>
<p>Дякую за слово. По-перше, ганьба пану, навіть не пам'ятаю прізвище, тому що не хочеться пригадувати, за те, що він зриває сьогодні таку важливу роботу в парламенті, зриває всю команду, стратегію Президента і не дає нам, парламентарям, виконувати свої обов'язки. Тому, будь ласка, вийдіть геть із політики, бо ваше місце сьогодні в анналах історії. Це вам зрозуміло? Саме там, звідки ви і взялися. Слава Україні!</p>
<p></p>
<p>ГОЛОВУЮЧИЙ. Будь ласка, я вже, чесно кажучи, підзабув, яка правка, така баталія у нас. Мабуть, 720-а. Да, 720-а? 720-а.</p>
<p>Тоді ставлю на голосування. Вона врахована комітетом повністю, ставлю на підтвердження, на вимогу народного депутата Гончаренка. Будь ласка, прошу голосувати, 720.</p>
<p></p>
<p>16:21:35</p>
<p>За-253</p>
<p>Рішення прийнято. Правка лишається врахованою.</p>
<p>Наступна правка номер 721. Олексій Олексійович, будь ласка.</p>
<p></p>
<p>16:21:44</p>
<p>ГОНЧАРЕНКО О.О.</p>
<p>Шановний пане Микола Тищенко, я розумію, там пану Стефанчуку треба подарувати Регламент, вам треба подарувати словник іноземних слів. Я розумію, що у вас із словом "аннали" якісь інші асоціації. Це дарма, це дарма. Якщо ви сказали, що я в анналах історії – це величезна подяка, і мені дуже приємно. Насправді, я, звичайно, не заробив на це ще, але я буду намагатися і працювати – це найвища, яка може бути, честь.</p>
<p>Тому моя пропозиція вам, все-таки провести засідання транспортного комітету не в Таїланді, а поближче, поближче до безпосередньо місць подій, вона в силі. Ще раз міста пропоную. Є великі ще міста, Дніпро – важливе дуже місто. Не тільки Закарпаття, не тільки Закарпаття треба рятувати ліси, треба це робити по всій країні. Найбільше треба рятувати ліси біля Бахмута, там найбільша необхідність і потреба, пане Миколо.</p>
<p></p>
<p>ГОЛОВУЮЧИЙ. Будь ласка, пан Тищенко, репліка, да? Будь ласка, Микола Миколайович, ваше законне право на репліку.</p>
<p></p>
<p>16:22:51</p>
<p>ТИЩЕНКО М.М.</p>
<p>Дуже приємно, дуже приємно, що у нас з'явився новий лісничий, дуже розуміющийся саме на проблематиці лісу. Сьогодні у нас присутній і міністр екології, у вас буде багато питань, можете йому їх задати.</p>
<p>Тому я передаю слово пану Корнієнку. Пан Корнієнко, слово вам, будь ласка, продовжуйте.</p>
<p></p>
<p>ГОЛОВУЮЧИЙ. Дякую, Микола Миколайович. У мене немає права на репліку, на жаль, але ми можемо, да, я буду продовжувати, з вашого дозволу.</p>
<p>Будь ласка, Андрій Михайлович, ви хотіли позицію комітету, хоча б раз на десять правок озвучувати, да? Так, бажано було б.</p>
<p></p>
<p>16:23:32</p>
<p>ГЕРУС А.М.</p>
<p>Давайте, ми все-таки повернемося до розгляду правок, тому що коли у виступі називати по десять прізвищ і всі будуть брати репліки, то у нас розгляд затягнеться. Давайте не займатися такими речами, а все-таки розглядати законопроект.</p>
<p>Дякую.</p>
<p></p>
<p>ГОЛОВУЮЧИЙ. Правка номер 721, комітетом врахована. Ставлю на голосування на підтвердження за вимогою народного депутата Гончаренка. Прошу голосувати.</p>
<p></p>
<p>16:24:14</p>
<p>За-261</p>
<p>Рішення прийнято. Правка продовжить бути врахована.</p>
<p>722 правка. Будь ласка, Олексій Олексійович.</p>
<p></p>
<p>16:24:24</p>
<p>ГОНЧАРЕНКО О.О.</p>
<p>Шановні друзі, у нас з вами подія, до нас прийшов наш уряд, я вітаю, це дуже приємно. Я радий бачити всіх міністрів, я радий бачити всіх урядовців. Єдине прохання у мене до уряду, будь ласка, приходьте до нас частіше, не обов'язково, коли тут Прем'єр-міністр Канади. Я розумію, що зустрітися з прем'єром Канади важливо, але тут ще є народні депутати України. Ми все-таки парламентсько-президентська держава, ми дуже скучили за вами.</p>
<p>Де "година запитань до Уряду"? Чи ви думаєте у нас вже нема запитань до уряду, чи може нам не треба вам їх ставити? Я впевнений, що ви скучили за спілкуванням з нами, ми скучили за спілкуванням з вами, у нас дуже багато питань. 30 тисяч військовослужбовцям, відпустки, вирішення питання волонтерів. Що ви повирішували на Кабміні, що з волонтерів брати 19,5 відсотків? Дайте пояснення тут і зараз, зупиніться, негайно, підтримайте важливі речі. Ми раді бачити уряд, приходьте частіше.</p>
<p></p>
<p>ГОЛОВУЮЧИЙ. З процедури після голосування.</p>
<p>Ставлю на голосування правку номер 722, комітетом врахована вона. Народний депутат Гончаренко ставить на підтвердження. Прошу голосувати.</p>
<p></p>
<p>16:25:57</p>
<p>За-259</p>
<p>Рішення прийнято. Правка врахована.</p>
<p>З процедури Камельчук, будь ласка.</p>
<p></p>
<p>16:26:07</p>
<p>КАМЕЛЬЧУК Ю.О.</p>
<p>Шановні колеги, дозвольте, будь ласка, звернути вашу увагу, скільки хвилин ми зараз голосуємо за...</p>
<p></p>
<p>ГОЛОВУЮЧИЙ. І послухаємо колегу.</p>
<p></p>
<p>КАМЕЛЬЧУК Ю.О. За проголосовані правки на комітеті.</p>
<p></p>
<p>ГОЛОВУЮЧИЙ. Візьміть ви з процедури</p>
<p></p>
<p>КАМЕЛЬЧУК Ю.О. Я запрошую нашого колегу Гончаренка приєднатися до Комітету енергетики, якщо у нього такий інтерес з'явився до цієї галузі.</p>
<p>А ще прошу порахувати, скільки ми приблизно електроенергії потратили, і порівняти це з тими автомобілями, які Гончаренко центри не передав, передав на фронт вже військовослужбовцям. За це дякую, звичайно. Але я думаю, що за цю годину обговорень абсолютно непотрібних від колеги Гончаренка, який добре себе, до речі, проявляє на теренах Страсбурга. Я хочу тобі сказати, Олексій, будь ласка, давай по суті, як в Страсбурзі, а не так, як в Україні, коли тебе перемикає на щось незрозуміле.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, але це не з процедури, пане Юрію. Наступного разу давайте будемо більш...</p>
<p>У вас теж з процедури? Да, Ірина Володимирівна, будь ласка, з процедури.</p>
<p></p>
<p>16:27:11</p>
<p>ГЕРАЩЕНКО І.В.</p>
<p>Шановні колеги, "Європейська солідарність" закликає в першу чергу президію дотримуватись Регламенту Верховної Ради України.</p>
<p></p>
<p>ГОЛОВУЮЧИЙ. Спробуємо.</p>
<p></p>
<p>ГЕРАЩЕНКО І.В. Ми знаходимось в розгляді дуже важливого європейського законопроекту. Хочу зазначити, що без голосів "Європейської солідарності" жодна поправка би зараз не пройшла. Тому саме ми сьогодні рятуємо цей законопроект від того, щоби він провалився в залі. І під час розгляду законопроекту не даються репліки з процедури. Це перше.</p>
<p>Друге. Якщо на табло прізвище Козир, має виступати Козир, а не "Велюр" і Козир. І тому, будь ласка, дуже просимо вас дотримуватися процедури.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Я тоді хотів би на виконання вашої вимоги, Ірина Володимирівна, відразу відреагувати, звернутися до Олексія Олексійовича Гончаренка. Будь ласка, ви мене чуєте, Олексій Олексійович? Стаття 52 пункт 5 Регламенту, хочу процитувати вам. Якщо промовець висловлюється не з обговорюваного питання чи виступає не з тих підстав, з яких йому надано слово, головуючий на пленарному засіданні попереджає його про це, а в разі подальшого порушення вимог Регламенту позбавляє його слова.</p>
<p>Тому, спираючись на статтю 52 пункт 5 Регламенту, я попереджаю вас про систематичні виступи не з питання поправок Закону 5222. <i>(Оплески) </i>Дякую.</p>
<p>Ми переходимо до наступної правки 723. Будь ласка.</p>
<p></p>
<p>16:28:33</p>
<p>ГОНЧАРЕНКО О.О.</p>
<p>Репліка на Камельчука.</p>
<p></p>
<p>ГОЛОВУЮЧИЙ. Репліка, плюс правка. Дайте 2 хвилини Гончаренку, будь ласка.</p>
<p></p>
<p>16:28:42</p>
<p>ГОНЧАРЕНКО О.О.</p>
<p>Дякую. У мене репліка на Камельчука.</p>
<p></p>
<p>ГОЛОВУЮЧИЙ. Да-да і 723 правка відразу.</p>
<p></p>
<p>16:29:50</p>
<p>ГОНЧАРЕНКО О.О.</p>
<p>Ні. Це не про правку зараз, це репліка. Камельчук згадав моє прізвище, шановний колего, і сказав, що бачите, що я витратив забагато зайвої електроенергії сьогодні, що я примушую народних депутатів працювати. Є перша пропозиція, а давайте закриємо Верховну Раду. Це ж буде класно, ми збережемо всю електроенергію в державі. Взагалі не треба збиратися, електроенергія буде непотрібна. Це клас!</p>
<p>Друге. Я готовий власноруч оплатити весь рахунок за електроенергію нашої будівлі за той час, який я вибиваю відпустки нашим військовослужбовцям. Я готовий. Давайте. Давайте за 30 тисяч, за 6 тисяч строковикам, давайте, якщо потрібно, щоб хтось вам заплатив гроші, щоб ви були освітлені, то я це зроблю, я знайду. Я впевнений, мене підтримують мільйони українців, які хочуть побачити свого батька, які хочуть побачити свого чоловіка, які хочуть побачити свою дружину, а ви не даєте це зробити і ще розповідаєте тут щось і розповідаєте про Страсбург. Да в Страсбурзі ганьба була би вам.</p>
<p></p>
<p>ГОЛОВУЮЧИЙ Будь ласка, правка номер 713 комітетом врахована. Пардон 723. Олексій Олексійович просить поставити на підтвердження.</p>
<p></p>
<p>16:30:01</p>
<p>ГОНЧАРЕНКО О.О.</p>
<p>Да, правка 723. Хотіли обов'язково…</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>16:30:07</p>
<p>ГОЛОВУЮЧИЙ. Шановні колеги, я все-таки попрошу 723 правку як дуже важливу… Дозвольте попросити вас невеличку увагу, я прошу народних депутатів зайняти свої місця.</p>
<p>Шановні колеги, у пленарному засіданні Верховної Ради України бере участь Прем'єр-міністр України Денис Анатолійович Шмигаль та члени Кабінету Міністрів України. Прошу привітати.<i> (Оплески)</i></p>
<p>Шановні народні депутати України, на початку нашого засідання я згадав про потужну підтримку демократичної міжнародної спільноти, і це аж ніяк невипадково. У пленарному засіданні беруть участь одні з найвідданіших і найнадійніших друзів України: Прем'єр-міністр Канади Джастін Трюдо, Віце-прем'єр-міністр та міністр фінансів Канади Христя Фріланд, а також інші представники шановної канадської делегації. Прошу привітати. <i>(Оплески)</i></p>
<p>Шановні колеги! Шановний пане Прем'єр-міністр Канади! Перед тим, як запросити вас до слова, дозвольте від імені Верховної Ради України подякувати вам за ваше лідерство, послідовність і непохитність. Очолюваний вами уряд братньої Канади, канадська громадськість, значну частину якої складають українці, з першого дня повномасштабного вторгнення Російської Федерації рішуче стали по наш бік боротьби за свободу і незалежність. Ви простягнули українцям і українкам руку братньої підтримки і ми ніколи цього не забудемо.</p>
<p>Дякуємо за зброю. Дякуємо за кожного з прийнятих Канадою українських громадян. Дякуємо за політичну, фінансову і гуманітарну допомогу. Дякуємо за санкції проти агресора. Дякуємо за віру у нашу спільну перемогу.</p>
<p>Шановні народні депутати України, шановні гості Верховної Ради України! До слова запрошується Прем'єр-міністр Канади Джастін Трюдо. <i>(Оплески)</i></p>
<p></p>
<p>16:33:23</p>
<p>ДЖАСТІН ТРЮДО.</p>
<p>Мої дорогі друзі, вітаю! Для мене надзвичайне задоволення повернутися до вас, надзвичайно радий бачити всіх вас і надзвичайно приємно те, що мене вітають навзаєм. Ми знаємо, канадці не лише є, а всі із нас глибоко, не лише задоволення, але й мають за честь ознаки того, що ви приймаєте нас сьогодні. І візьміть, будь ласка, до уваги, з поваги до наявності двох офіційних мов у Канаді, я буду звертатися до вас як в англо, так і в франкомовному форматі.</p>
<p>І стоячи наразі тут, перед вами, в осерді української демократії, мої думки в першу чергу спрямовані на благо українських громад, які ви представляєте, яким ви служите. На повагу українських сміливих солдатів, молодих скаутів, які продають домашню випічку для того, щоб зібрати гроші на дрони. Я молюся за фермерів, які продовжують обробляти землю навіть в той час, коли сусідня держава загрожує їм обстрілами та бомбардуванням заради того, щоб зростити хліб. Я висловлюю нашу вдячність лікарям та медсестрам, які продовжують лікувати пацієнтів, навіть коли їхні лікарні бомблять. І всі вони ввірять в один простий ідеал, який полягає в тому, що українці вільні для того, щоб обирати своє власне майбутнє. <i>(Оплески)</i></p>
<p>У себе вдома я завжди зазначаю, що демократія не трапляється завдяки випадку. І саме тому ми продовжуємо наші зусилля заради підтримки України. Я переконаний, що українці знають це краще за будь-кого іншого, так само, як переконаний в тому, що зусилля, сміливість і самопожертва, особливо, якщо помножені разом, починаючи з того дня, коли проголосили свою незалежність понад 30 років тому, і я гордий з нагоди того, що саме Канада була однією з перших країн, яка ще в грудні 1991 року визнала вашу незалежність.</p>
<p>Сміливість і самопожертва десять років тому, під час Євромайдану та Революції Гідності, після того, як тодішній Президент відмовився підписати Угоду з Євросоюзом – таку угоду, яка могла би докорінно, яка була переважною більшістю прийнята тут у залі парламенту, а так само і та сміливість, з якою ви зустріли брутальну агресію Путіна, і з якою ви взялися за боротьбу,… вторгшись в Україну, Росія спаплюжила принципи і правила, на яких збудовані принципи ООН.</p>
<p>Мир, стабільність та процвітання – це те, що світ мав упродовж понад 75 років після останньої війни, – зараз спотворені через брутальний і вандалістичний вибір Путіна. І зараз ви боретеся не лише за своє виживання, ви боретеся за виживання всього – в першу чергу свободи, демократії, права на самовизначення. Ви також боретеся за те, щоб кордони мали значення, навіть якщо сусід з іншого боку кордону має інше бачення стосовно ваших кордонів, і коли має більшу армію, незважаючи на те, що його армія переважає вашу хоча б за розміром. І світ не може переоцінити важливість екзистенціальної важливості вашої боротьби.</p>
<p>Борючись за Україну, ви боретесь за свої будинки, культуру, мову, ідентичність. Але в той же час ви боретесь за майбутнє усіх нас. Сміливі люди в Україні, сміливість народу України довели, що демократія є надзвичайно важливою для того, щоб за неї померти, і робить нас достатньо міцними, щоби виграти.</p>
<p>30, 50, 80 років в майбутньому інші покоління дітей вивчатимуть вашу історію у підручниках. І ми сподіваємося, що дійсно ті підручники донесуть значимість і велич ваших звитяг, і дійсно вони стануть поруч з такими ж звитягами висадки в Нормандії. Але більше того, буде зазначено, що саме Україна визначила майбутнє ХХІ століття. <i>(Оплески)</i></p>
<p>І ось що ми маємо перед собою, це наше завдання. І саме тому Україна продовжуватиме стояти пліч-о-пліч з вами так довго і так міцно, наскільки це потрібно. Володимир Путін зробив серйозний прорахунок, коли виступив з агресією необґрунтованою проти України. І присутність Президента Зеленського на цьому саміті і у світі на інших самітах зробив дуже великий вплив на суспільство.</p>
<p>За цей час Канада сформувала 35 спеціалістів у галузі захисту країни. З початку брутального вторгнення Канада поставила Україні 8 мільярдів доларів, з яких 1 мільярд був призначений на військову допомогу. <i>(Оплески)</i></p>
<p>Запропонували понад 2 мільярди доларів позики на підтримку українського відновлення і відбудови. І раніше сьогодні я також оголосив, що ми додатково надамо 500 мільйонів доларів, додатково фінансування для військової допомоги.</p>
<p>Додатково Канада стане частиною міжнародного з'єднання, яке буде готувати українських пілотів в рамках підготовки військових пілотів для того, щоб вони могли захищати Україну також і в повітрі в майбутньому. І це повинно бути саме вибором України щодо того, як захищати себе і як захищати своїх людей. І саме тому Канада всіляко підтримуватиме співпрацю України з НАТО в рамках роботи Північноатлантичного союзу для того, щоб підтримати якомога раніший вступ України як тільки це дозволять додаткові обставини.</p>
<p>Усі ми хочемо, щоб Україна стала переможницею, і щоб ця війна закінчилася якомога раніше. Ми всі хочемо миру, миру для українців, але миру на українських умовах. Росія повинна повністю негайно та безумовно відізвати всі свої збройні сили з території України.</p>
<p>І, певна річ, Канада підтримує ініціативу України щодо справедливого та сталого миру на умовах територіальної цілісності та суверенітету України. Минулого тижня я прочитав історію одного із українських солдатів, його позивний "Кадет", він долучився до армії буквально наступного дня після того, як йому виповнилося 18, і то був четвертий день вторгнення Росії до України. Коли він має вільну хвилинку, він грає в мобільні ігри на своєму смартфоні, якщо знаходить доступ до онлайн у своїх траншеях, і він є одним із українських героїв. Але моєму найстаршому сину 15 і, незважаючи на те, що за зростом він вже мене переважає, я не можу уявити, що через кілька років він теж може стати до бою. Коли діти та сім'ї живуть по всій Україні в таких умовах – це надзвичайно складно навіть уявити, але тим не менше це все є частинами наших реалій, і те, що ви робите, чому ви це робите і як ви це робите. Кожного разу, коли я чую від Володимира, що відбувається, кожного разу, коли я чую від Христі про те, як живе її сім'я тут, в Україні, чи коли я чую повідомлення від канадійців про їхню рідню, яка проживає в Україні – все це стає реаліями.</p>
<p>Канада продовжить допомагати і нести свою допомогу. З початку минулого року Канада прийняла чверть мільйона українців, це люди, які не хотіли їхати з України, вони всі люблять свою країну і, звичайно, вони сподіваються повернутися якнайшвидше. Але у той час, як вони у нас, ми, канадійці, ми їм допомагаємо. Ми їм даємо робочі місця, допомогу, курси мовні – все те, що допоможе гідно пройти це тяжке випробування.</p>
<p>Я відвідав школу в Торонто святого Димитрія, де понад сотня українських дітей зараз продовжують навчання. Викладачі, однокласники зібрали для них одяг, підручники, гігієнічні набори для того, щоб вони забезпечили не лише свої сім'ї, але і передали своїм сусідам. Додатково облаштовуються бібліотеки, місцеві церкви, громадські центри і ціла мережа, яка забезпечує те, щоб дійсно українці отримували дозвіл на переміщення за надзвичайних обставин для того, щоб отримати доступ до такої допомоги, для того, щоб вони могли скористатися також допомогою лікарів, дантистів, соціальних, психологічних працівників, могли продовжувати своє навчання і таким чином підтримувати спроможність України до подальшої боротьби. І знову ж таки ми всі знаємо про особливий зв'язок між нашими країнами, тут немає нічого нового, бо канадійці та українці походять з одного кореня впродовж багатьох років.</p>
<p>У 1891-му Іван Пилипів та Василь Єленяк,<i> </i>які були першими, хто прибули до Канади, і дуже багато після них пішли їхніми кроками і оселилися на канадській землі. І впродовж багатьох років вони обробляли землю, вони будували церкви, які увінчані чудовими куполами. І зараз ландшафти Канади є надзвичайно схожими до ландшафтів України із золотими нивами та чистим блакитним небом так само як кольори вашого прапора. І саме завдяки українцям Канада досягла того рівня достатку та здобутків, який допоміг їй зайняти належне місце серед інших атлетів, науковців, розвитковців та політиків. В тому числі от чудовим прикладом того є пані Христя Фріланд, яка представляє і наш уряд сьогодні. <i>(Оплески) </i></p>
<p>Українці допомогли нам розбудувати нашу країну впродовж попередніх поколінь. І відповідно всі канадці будуть навзаєм і на віддяку допомагати вам і майбутнім поколінням українців у відбудові.</p>
<p>Коли я побачив, що Центральний банк України видав пам'ятну медаль, яка містила на своєму обороті канадський прапор, я зрозумів, що дійсно це того вартує, бо ми робимо це не заради грошової одиниці, не заради красного слова подяки, але тому що ми дійсно вас поважаємо. І саме Канада була першою у складі Групи семи, яка прийняла належне законодавство, що дозволяє нам офіційно накладати арешт та використовувати вивільнені кошти в якості рекламації для того, щоб відшкодовувати Україні ту шкоду, якої завдає російський сусід. <i>(Оплески)</i></p>
<p>Більше того, минулої весни "Антонов–124", повітряне судно, приземлився у міжнародному аеропорту Торонто. Як тільки він приземлився, він одразу був заарештований. І сьогодні я хочу оголосити, що ми арештуємо цей потужний авіаборт для того, щоб зробити все належне і гарантувати, що він ніколи більше не підтримуватиме російської війни.</p>
<p>І це саме той момент, коли безмірні наслідки для України можуть настати, але так само незмірними є наслідки на майбутнє для всього світу. Путін та пандемія, вони чітко показали, що таке демократія, що таке ризики і що таке диктатура, і які ризики загрози вона становить для першого та другого. І саме тому ми повинні використовувати наші зв'язки для посилення наших стосунків та розвитку, і не давати можливості на злостивий намір використовувати все це агресору. Більше того, весь цивілізований світ повинен одностайно висловити свою підтримку саме такій поставі, яку ми маємо протиставляти агресору, так само, як це роблять зараз наші союзники.</p>
<p>Все, що стосується інвестицій в енергетику, в ресурси на користь саме надійних партнерів полягає не лише в забезпеченні енергетичної безпечності як елементу активності, але це завдання побудови демократично кращого світу, який не залежатиме від особливостей постачання енергоносіїв, які стануть ціною, яку необхідно заплатити за те, що хтось буде виношувати свої злостиві плани. Бо саме ми повинні побудувати порядок та торгівлю, яка буде вільною від політики і буде служити заради народу. В той час, як Путін, навпаки, злостиво використовує всі ці ресурси задля того, щоб спричинити біль, страждання та голод решті світу, особливо вражаючи тих, які найбільш уразливими, в тому числі і самих себе.</p>
<p>Світовий голод, який стільки років був тихим, знову підняв свою голову завдяки Володимиру Путіну. Україна стільки років постачала крупи за кордон, а сьогодні атаки на ваші енергетичні системи поставили під ризик поставки круп, зернових.</p>
<p>Звертаючись до тих, які вважають, що вони можуть все ще виправити або які вважають, що єдиний спосіб перемогти – це побороти інших, звертаючись до тих, які вважають геополітику, будучи з нульовою ставкою в якійсь азартній грі, ми хочемо сказати, досить, це чіткий вибір, який світ зараз має перед собою і зробив. <i>(Оплески)</i> І цей вибір є доволі надзвичайно чіткий: демократія, де переважає верховенство права, де розвиток є спільним для різних народів, де розмаїття поважається і там, де середній клас отримує всі належні можливості для свого розвитку, де громадяни самі обирають свою долю, на противагу автократії, де саме право сильного домінує, де тирани мають безмежну владу, а авторитарні режими не мають жодної думки ні про свій народ, ні про інші народи. І цей вибір є абсолютно зрозумілим, кожного дня він стає лише більш чітким.</p>
<p>Наш колективний успіх повністю переплітається з успіхом інших, міжнародне право та фундаментальні принципи і цінності, які будують наш світ, вони є справедливими до всіх і кожного, але рамки, які ми додатково запроваджуємо, можуть цьому завадити. Лише стабільність дозволяє всім нам процвітати у всьому світі. І саме тому нації та демократії, економіки розвиваються в Азії, в Африці, в інших регіонах нашої планети, які борються проти колоніалізму, вони всі є частиною нашої боротьби, вашої боротьби, яку ми підтримуємо. І саме в цьому полягає те звернення, з яким Канада звертається до всіх своїх партнерів у світі.</p>
<p>І що ж стосується союзників Канади, то Канада дійсно є однією із найбільш потужними зв'язками у світі. 21 член ОПЕК, 31 член в OTAN, члени американських урядів та інших організацій, ми повсюди будемо розповсюджувати одне й те саме повідомлення, що треба допомагати Україні, битися за ці цінності, тому що Канада чудово розуміє, про що йдеться мова. <i>(Оплески)</i></p>
<p>Друзі мої, я постійно продовжую дивуватися і отримувати наснагу від вашої стійкості та сміливості. Ви вистояли під загрозою Путіна з початку його вторгнення. Ви підняли весь світ, поставивши його на свій бік. Іі ви жодної хвилини не думали про те, щоб здатися, так само, як і ми.</p>
<p>Минулого року Президент Зеленський звертався до канадійського парламенту і зазначив, що всі демократії у всьому світі, їм пощастило, що президент Зеленський став на чолі цього руху. І сьогодні я хочу відзначити, все це також і у вашу адресу. Кожен і кожна з вас тут в цій залі, стоячи пліч-о-пліч, ви посилюєте демократію кожного дня, і за це я вам дякую всім, і кожному кожного дня. <i>(Оплески)</i></p>
<p>І в якості парламентарів ваша робота тут є надзвичайно важливою, бо демократія потребує сильних інституцій, таких як Верховна Рада, повірте моєму слову. Відповідно я очолюю уряд Канади, але також розумію, що наша система є надзвичайно привілейованою, будучи однією із сестринських організацій, із 357 організацій, і відповідно ми раді боротися за права наших громадян і виборців. <i>(Оплески)</i></p>
<p>Демократія – це той спосіб життя, який ми обрали. Вона не трапляється випадково і не триватиме без додаткової підтримки. Отож давайте розберемося чітко, жоден диктатор не зможе забрати від нас цей вибір. Громадяни мають бути вільними, вибирати своїх керманичів і своє власне майбутнє. Люди мають бути вільними, висловлювати свої думки і не бути за те притягнутими в буцегарню, а уряди мають бути прозорими і ставитися до людей з повагою та гідністю, на які вони заслуговують. І ми будемо захищати ці цінності щодня.</p>
<p>Сьогодні, відвідуючи вашу країну знову, ми бачимо і ваше горе, але і вашу стійкість, і я це бачу власними очима. Я бачу, наскільки надзвичайними є прояви вашої сміливості та сподівань. І тут, за моєю спиною, за межами цього будинку є жовто-блакитні стяги, які все ще розвиваються на вітрі. Так само, як Україна вільно стоїть на своєму, і вона продовжуватиме стояти.</p>
<p>І цитуючи Тараса Шевченка, видатного українського поета, Україна завжди буде, сім'я вільного люду, оскільки жодна куля, жодна бомба і жоден агресор не зможе забрати від вас вашої свободи, вашої мови, вашої віри і вашої історії та вашого майбутнього як України. <i>(Оплески)</i></p>
<p></p>
<p>17:00:22</p>
<p>ГОЛОВУЮЧИЙ. Шановні колеги народні депутати, давайте ще раз подякуємо вельмишановному Прем'єр-міністру Канади та канадській делегації за участь у пленарному засіданні Верховної Ради України та потужну підтримку України. Слава Україні! <i>(Оплески)</i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>17:01:29</p>
<p>ГОЛОВУЮЧИЙ. Олексій Олексійович, ви не хочете продовжити поки виступи по наступній із правок? Ви можете продовжити, да. А скільки вам хвилин дати, може, 3, чи як? Ні?</p>
<p>Шановні колеги, повертайтесь, будь ласка, на свої місця. Група дружби з Канадою розрослась. Шановні колеги, повертайтесь, будь ласка, до своїх робочих місць, демократія сама себе не відбудує, як нам щойно повідомили.</p>
<p>3 хвилини, Олексій Олексійович, будь ласка. 3 хвили, поки йде процес, будь ласка.</p>
<p></p>
<p>17:02:46</p>
<p>ГОНЧАРЕНКО О.О.</p>
<p>Дякую, шановний головуючий. Thank you very much Prime Minister of Canada. Merci beaucoup! <i>(Оплески)</i></p>
<p>І, дійсно, пан Трюдо демонструє приклад, пан Трюдо демонструє приклад нам всім, як треба підтримувати Україну, як треба підтримувати українське військо. І я сподіваюся, що ми зараз разом оце відчули, надихнемося виступом пана Трюдо, наших канадійських друзів, і ми надихнемося цим і нарешті почнемо звертати увагу на військовослужбовців.</p>
<p>Я бачу, що в нас вже, можливо, з'являється компроміс, який ми шукаємо і найближчим часом, сподіваюся, знайдемо, щоб вирішити хоч якесь питання військовослужбовців і тоді далі рухатися по цьому важливому законопроекту. Тому, друзі, це хороша новина. От тут зараз ми з головою Комітету з питань соціальної політики пані Третьяковою Галиною відпрацьовуємо той текст, який нам дозволить вже вийти безпосередньо на компроміс і на голосування в підтримку військовослужбовців, а саме мова йде про відпустку.</p>
<p>Друзі, я хочу сказати, що це не єдина проблема військовослужбовців. 30 тисяч повернути людям, яким пообіцяли, коли вони прийшли, люди, які прийшли боронити країну не за гроші, але ж це питання поваги. І коли потім через рік це забирають, це категорично неправильно.</p>
<p>Окреме питання по логістам, ППО, окремо питання по медикам – це все треба вирішувати. Про надання статусу учасників бойових дій, нацгвардійцям, які охороняють об'єкти критичної інфраструктури, і державної важливості, національної безпеки.</p>
<p>Друзі, це важливі питання, які ми маємо з вами разом вирішувати. Я сподіваюся, що, якщо ми зараз ви йдемо на цей компроміс і проголосуємо питання відпусток, то тоді, друзі, ми зможемо разом з вами, тоді ми зможемо разом з вами дійсно рухати вперед, вирішувати питання наших військовослужбовців, повернути доплати строковикам, курсантам, інструкторам, обмежено придатним, всім тим людям, які сьогодні дуже цього потребують.</p>
<p>Окремо звертаю увагу на питання демобілізації. Законопроект, який ми проголосували, 8009, який дозволяє демобілізуватися з лав ЗСУ тим, чиї рідні та близькі загинули чи зникли безвісти під час війни, цей законопроект проголосований Радою, з 8 травня лежить у Президента. І я дуже прошу, щоб правляча партія теж попросила Президента щонайшвидше підписати цей законопроект, це дуже важливо для багатьох…</p>
<p></p>
<p>ГОЛОВУЮЧИЙ. Олексію Олексійовичу, дякуємо. Я так розумію, що ви далі по поправкам займаєте конструктивну позицію. Правильно я розумію? Вам слово. Арахамія? А він вас називав? Арахамії дати слово? Ні?</p>
<p>Гончаренка включіть ще на хвилину, будь ласка. І запросіть депутатів до зали.</p>
<p></p>
<p>17:06:20</p>
<p>ГОНЧАРЕНКО О.О.</p>
<p>Шановні друзі, ми прямо зараз виходимо безпосередньо на компроміс щодо того, що ми разом з пані Галиною Третьяковою реєструємо законопроект про 30 днів відпустки військовослужбовцям плюс 10 днів за сімейними обставинами, не враховуючи дорогу в один і в другий бік. Дуже важливе рішення. І мені хотілося б почути від голови фракції монобільшості Давида Арахамії, щоб він зараз публічно сказав, що ми тут одразу після розгляду цього законопроекту, який ми розглядаємо зараз з вами, зайшли одразу і проголосували в цілому. В цілому, тому що це дуже короткий і простий законопроект про відпустки.</p>
<p>Якщо зараз пан Давид Архамія це говорить, то я сподіваюся, що це вже є перемога, що ми робимо перший крок назустріч військовослужбовцям, і тоді я припиняю ставити на підтвердження правки, але прошу далі…</p>
<p></p>
<p>ГОЛОВУЮЧИЙ. Олексію Олексійовичу, єдина у мене є пропозиція процедурна. Давиде Георгійовичу, Олексію Олексійовичу, для того щоб був час на комітет і процес, зараз обговорити постанову по екології, а після неї відразу оцей новий закон, якого ще не існує. Його треба зареєструвати, провести комітет. Ну, це все одно займе там 15-20 хвилин. Ми можемо так рухатись?</p>
<p>Олексію Олексійовичу, ми можемо це робити не відразу, а розглянути постанову про екологію, а після неї відразу про відпустки? Бо треба час на комітет Галині Миколаївні і так далі. Він погодив.</p>
<p>Давиде Георгійовичу, будь ласка, підтвердіть це.</p>
<p></p>
<p>17:08:01</p>
<p>АРАХАМІЯ Д.Г.</p>
<p>Я підтверджую. Підтверджую нашу домовленість. Зараз процес реєстрації вже пройдено, скликається комітет і після комітету будемо голосувати цей законопроект в цілому.</p>
<p>Дякую дуже.</p>
<p></p>
<p>ГОЛОВУЮЧИЙ. Супер. Тоді зараз, колеги, я запрошую тоді до зали, зайняти свої місця, будемо переходити до голосування. У нас більше немає виступів, там Кучеренко, вже всі виступили, да, хто хотів? Добре.</p>
<p>Колеги, прошу зайняти свої місця, зараз будемо голосувати законопроект 5322. Запросіть депутатів до зали. Також, колеги, так як всі кажуть, як ми далі будемо працювати: зараз ми зайдемо в екологічну постанову і під час неї я запрошу представників фракцій і груп на коротку нараду для обговорення подальших кроків. Запросіть депутатів до зали. Колеги, займіть свої місця, будь ласка.</p>
<p>Можемо переходити до голосування? Ставлю на голосування пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо запобігання зловживанням на оптових енергетичних ринках (реєстраційний номер 5322). Ставлю на голосування пропозицію прийняти в другому читанні та в цілому з необхідними техніко-юридичними правками. Прошу голосувати. Голосуємо за закон.</p>
<p></p>
<p>17:10:07</p>
<p>За-257</p>
<p>Рішення прийнято. Закон ухвалено в цілому.</p>
<p>Прошу показати по фракціях. Дякуємо, Андрій Михайлович, повертайтеся до зали.</p>
<p>Шановні колеги, я зараз, ми зайдемо в постанову і перейдемо до… і я запрошу тоді представників фракцій і груп на нараду. Шановні колеги, знову наголошуємо на необхідності дотримуватись правил тиші щодо засідання. Вже пішли сторіс. Попередьте, будь ласка, своїх помічників, які ведуть інстаграми, що як би правило тиші розповсюджується на телефон незалежно від того, він в руках у депутата чи в помічника. Тому прохання зважати на це також.</p>
<p>Шановні колеги, переходимо до питання наступного. Реєстраційний номер 9375. Проект Постанови про Звернення Верховної Ради України до Організації Об'єднаних Націй, парламентів та урядів її держав-членів, міжнародних організацій та їх парламентських асамблей у зв'язку з черговим актом тероризму Російської Федерації – підривом Каховської гідроелектростанції імені П.С. Непорожнього.</p>
<p>Шановні колеги, пропоную включити це питання до порядку денного сесії.</p>
<p></p>
<p>17:11:27</p>
<p>За-261</p>
<p>Рішення прийнято.</p>
<p>Пропоную розглянути це питання за скороченою процедурою.</p>
<p></p>
<p>17:11:47</p>
<p>За-229</p>
<p>Рішення прийнято.</p>
<p>Шановні колеги, від авторів, можливо, Олег Бондаренко? Чи хтось від комітету? Є хтось? Можете від авторів? Бо Руслан Олексійович не може зараз.</p>
<p>Будь ласка, тоді від авторів Олег Бондаренко. Далі від комітету міжнародного. І далі запишемося на виступи. Будь ласка, 3 хвилини.</p>
<p>Керівники фракцій і груп, підійдіть, будь ласка, до мене.</p>
<p></p>
<p>17:12:14</p>
<p>БОНДАРЕНКО О.В.</p>
<p>Шановні колеги, в ніч на 6 червня російські війська зробили черговий акт геноциду, екоциду і шкоди довкіллю нашої країни. Це наймасштабніший на сьогодні терористичний акт, це керований підрив Каховської гідроелектростанції, розташованої біля міста Нова Каховка – тимчасово окупованій території Херсонської області. Це спричинило техногенну катастрофу. Зруйновано верхню частину греблі, яка була останньою сходинкою дніпровського каскаду гідроелектростанцій, і утримувала водосховище об'ємом 18,2 кубічних кілометрів, внаслідок чого розпочався неконтрольований витік води. Тисячі людей зараз позбавлені житла, потребують евакуації, завдано непоправної шкоди довкіллю, втрачені природні ресурси.</p>
<p>Мінування Каховської гідроелектростанції будо здійснено російськими окупантами одразу ж після її захоплення перші тяжкі післявоєнні... перші тижні повномасштабного вторгнення Російської Федерації в Україну.</p>
<p>Відтак підрив Каховської гідроелектростанції став черговим заздалегідь спланованим актом – державним тероризмом, що створив смертельну небезпеку для людей і всього живого по обидва береги річки Дніпро нижче Каховського водосховища, а також беззаперечним безпрецедентним актом екоциду, вплив якого виходить далеко за межі України і зачіпляє екосистему всього Чорноморського регіону, всієї Європи, всього світу.</p>
<p>Цей злочин Російської Федерації є не лише актом тероризму і екоциду, але і воєнним злочином відповідно до Женевської конвенції про захист цивільного населення під час війни (1949 року), додаткового протоколу до неї та Конвенції про заборону військового, будь-якого іншого ворожого використання засобів впливу на природне середовище (1977 року).</p>
<p>Через критично низький рівень води у Каховському водосховищі сотні тисяч українців вже мають проблеми з постачанням питної води включно з 600 тисячами жителів міста Кривий Ріг, мешканцями інших населених пунктів, зокрема на нашому Кримському півострові.</p>
<p>Значної шкоди зазнали і річкові морські екосистеми. Вкрай негативного впливу зазнає екосистема України загалом і об'єкти природно?заповідного фонду, і угіддя, які відносяться до Рамсарської конвенції. Змивання з поверхні грунту агрохімікатів, біологічних відходів, нафтопродуктів, потрапляння їх у море збільшить масштаб наслідків екологічної катастрофи, що може призвести до спалахів масових інфекційних захворювань, погіршення умов життя загалом.</p>
<p>Шановні колеги, Верховна Рада від імені українського народу закликає уряди, парламенти іноземних країн, Організацію Об'єднаних Націй рішуче засудити дії держави-спонсору тероризму і визнати їх дії екоцидом, геноцидом українського народу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, від комітету Арсеній Пушкаренко.</p>
<p></p>
<p>17:15:24</p>
<p>ПУШКАРЕНКО А.М.</p>
<p>Дякую, Олександре Сергійовичу.</p>
<p>Шановні колеги, Комітет з питань зовнішньої політики та міжпарламентського співробітництва на своєму засіданні ґрунтовно розглянув проект Постанови Верховної Ради України про Звернення Верховної Ради України до Організації Об'єднаних Націй, парламентів та урядів її держав-членів, міжнародних організацій та парламентських асамблей у зв'язку з черговим актом тероризму російської федерації – підривом Каховської гідроелектростанції імені Непорожнього.<i> </i></p>
<p>За результатами розгляду зазначеного проекту ухвалено рішення рекомендувати Верховній Раді України прийняти його за основу та в цілому із техніко-юридичними правками та пропозиціями комітету. Хочу наголосити, що вчора більше години на нашому комітеті була дискусія щодо тих чи інших формулювань, доповнень за участі як і членів комітету представників різних фракцій, так і інших народних депутатів, представлених в інших комітетах.</p>
<p>Метою проекту постанови є ухвалення відповідного звернення у зв'язку з вчиненням у ніч на 6 червня 2023 року Збройними Силами Російської Федерації наймасштабнішого терористичного акту, керованого підриву Каховської гідроелектростанції імені Непорожнього, розташованої поблизу міста Нова Каховка на тимчасово окупованій території Херсонської області. Хочу наголосити, що неодноразово і Президент, і члени уряду, і ми як народні депутати наголошували на всіх можливих майданчиках, що такий акт, такий терористичний злочин можливий, і, на жаль, Росія його здійснила. Це спричинило техногенну катастрофу, зруйнувало верхню частину греблі, яка була останньою сходинкою Дніпровського каскаду гідроелектростанції і утримувала водосховище об'ємом<i> </i>понад 18 кубічних кілометрів, внаслідок чого розпочався неконтрольований витік води. Тисячі людей позбавлені житла та потребують евакуації, завдано незворотної шкоди навколишньому природному середовищу, втрачено природні ресурси і ми ще не знаємо до кінця масштабів.</p>
<p>Тому, шановні колеги, прошу підтримати рішення комітету та прийняти запропонований проект постанови Верховної Ради України з урахуванням техніко-юридичних правок та пропозицій комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Запишіться, будь ласка, на виступи: два – за, два – проти від фракцій і груп.</p>
<p>Будь ласка, Цимбалюк Михайло Михайлович.</p>
<p></p>
<p>17:18:06</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановна президія, народні депутати, насправді це дуже важлива заява Верховної Ради як законодавчого органу держави зі зверненням до всієї світової спільноти. Це справді акт терористичний і Росія демонструє, що вона є держава-терорист в світі номер один. Це акт екоциду, тому що наслідки цієї трагедії реальні стануть зрозумілі, на жаль, тільки в майбутньому. Це насправді однозначно доказано і буде доказано, що такий акт створила Росія і саме із-за міжнародної байдужості. Ми пам'ятаємо як росіяни скоїли терористичний акт в Оленівці. І після того ми вимагали реакції міжнародної спільноти і чим завершилося – не допустили на те місце злочину жодну міжнародну структуру і світ проковтнув. Це наступний акт перевірки міжнародної реакції. І ми вимагаємо від міжнародних структур різко діяти в цій ситуації шляхом жорсткості, накладення санкцій, те, що ще не зроблено, бо наступний крок може бути ще жорсткішим. Ми, парламентері, вимагаємо негайної дії. Фракція "Батьківщина" буде голосувати "за" цю заяву, і ми вважаємо, що це правильний крок нашого парламенту.</p>
<p></p>
<p>ГОЛОВУЮЧИЙ. Перебийніс, будь ласка, "Слуга народу".</p>
<p></p>
<p>17:20:14</p>
<p>ПЕРЕБИЙНІС М.В.</p>
<p>Прошу передати слово Юлії Овчинниковій.</p>
<p></p>
<p>ГОЛОВУЮЧИЙ. Овчинникова Юлія, будь ласка.</p>
<p></p>
<p>17:20:27</p>
<p>ОВЧИННИКОВА Ю.Ю.</p>
<p>Дорогі колеги, дійсно, зараз те, що сталося, є однією з найбільших антропогенних катастроф в ХХІ столітті. Я хочу звернути увагу всіх міжнародних природоохоронних організацій, всіх міжнародних організацій, кожного громадянина світу, кожного громадянина України. Ми маємо відреагувати, ми маємо реагувати і кожну хвилину допомагати. Масштаби колосальні. І кожного дня, кожного наступного місяця, кожного наступного року кожен з нас буде відчувати на кліматичних змінах, на змінах того, що буде відбуватися в системі охорони здоров'я і в екологічному стані екосистем світу.</p>
<p>Я звертаю увагу на те, що природно-заповідної території в Херсонській області 30 відсотків зараз на стадії знищення. Знищується і зникає біорізноманіття європейського рівня. На стадії зникнення природні оселища. Колеги, ми ратифікували, інтегрували Бернську, Рамсарську конвенцію, і зараз 9 смарагдових територій зникають, 5 рамсарських угідь світового значення зникають, кожної хвилини зникає життя. І це наша відповідальність. Це відповідальність всього світу.</p>
<p>Мені б, знаєте, колеги, дуже б хотілось, щоб кожен з нас більше говорив про довкіллеві проблеми. Чомусь коли щось трапляється, ми починаємо про це говорити. Але є спеціальні інститути в світовому масштабі і вони прогнозують зміни. Я впевнена, що ми маємо дослухатися до науковців і, найголовніше, звертати увагу на кліматичні зміни.</p>
<p>Колеги, ви знаєте, дуже близька мені людина в свій час сказала: головне, щоб були ми. І саме ми рятуємо сьогодні, щодня кожну живу істоту, кожну тварину, кожен життя. Ми об'єднуємось. Але ми потребуємо ще більшої підтримки, друзів поруч. Будь ласка, я ще раз кажу: світ прокинься, ми потребуємо тебе поруч, рятуй…</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>17:22:34</p>
<p>ГОЛОВУЮЧИЙ. Дякую.</p>
<p>Шановні колеги, Нестор Іванович Шуфрич, потім Артур Володимирович Герасимов і потім голосуємо. Прошу потихеньку запрошувати до зали.</p>
<p>Будь ласка, Нестор Іванович.</p>
<p></p>
<p>17:22:42</p>
<p>ШУФРИЧ Н.І.</p>
<p>Дякую, шановний пане Голово, шановні колеги. Те, що відбулося в Новій Каховці я як стрілок з луку хочу сказати, що одним із перших об'єктів, який затопило, це була саме славнозвісна база "Динамо" в Новій Каховці, потім дім культури, потім тисячі і тисячі людей, які постраждали від цього екоциду.</p>
<p>Так я хочу сьогодні закликати всіх об'єднатися заради допомоги тим, хто зараз глибоко страждає. Хочу подякувати рятівникам і всім, хто доєднався до операції надання допомоги і спасіння постраждалим. Я бачу, з якою самовідданістю наші рятувальники, військові і всі, хто долучився до цієї рятувальної операції, сьогодні віддають самих себе заради захисту і збереження життя наших громадян. Цей екоцид не може бути залишений без відповіді.</p>
<p>А зараз Верховна Рада має об'єднатися, допомогти усіма нашими можливостями і вразі необхідності збільшити фонди резервного фонду Кабінету Міністрів України заради того, щоб вчасно прийти на допомогу. Переконаний, ми це подолаємо, а ті, хто це створив, за це відповідатимуть.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Герасимов Артур Володимирович.</p>
<p>Шановні колеги, зараз перед тим, як Артур Володимирович почне, я попрошу народних депутатів зайняти свої місця, ми після цього переходимо до голосування за цю важливу постанову.</p>
<p>Я так розумію, Ірина Володимирівна, так, Артур Володимирович? Будь ласка, Ірина Володимирівна.</p>
<p></p>
<p>17:24:26</p>
<p>ГЕРАЩЕНКО І.В.</p>
<p>Шановні українці, ми і світ ще не розуміємо масштабів цього варварського злочину, масштабів жертв і руйнувань, які рашисти принесли, підірвавши Каховську ГЕС. І, очевидно, що це наш обов'язок прийняти сьогодні звернення до всіх країн світу із закликом визнати цей злочин екоцидом. Очевидно, що ми маємо апелювати до Міжнародного кримінального суду, до створення міжнародного трибуналу для того, щоб Путіну і його банді було видано другий ордер за порушення законів війни, за воєнні злочини, які є частиною геноциду і етноциду. Масштабів такого етноциду, дійсно, не знала жодна країна світу. І ми хочемо подякувати Комітету закордонних справ, який прийняв поправку, запропоновану Петром Порошенком і нашою командою, щодо необхідності акцентувати увагу про найбільший злочин, що рашисти сьогодні блокують евакуацію мирного населення на лівому березі.</p>
<p>Вчора наша команда повернулася з Херсона, було завезено більше 100 тонн продовольства і необхідних речей. І ми вражені людяністю українців, які сьогодні під градами, під артилерією, рятують життя людей, тварин, всього живого. І очевидно, що на цьому фоні дуже явно видно деградацію міжнародних інституцій, таких як Міжнародний Комітет Червоного Хреста, таких як ООН, ОБСЄ, які не спромоглися організувати ці евакуаційні коридори.</p>
<p>Тому заклик нашої команди визнати цей злочин екоцидом. Притягнути Путіна до відповідальності і його банду за геноцид і екоцид українського народу і України. І, звичайно, відповідальність за це мають нести всі росіяни, никаких хороших русских не існує, вони всі мають нести відповідальність за своє зло.</p>
<p></p>
<p>ГОЛОВУЮЧИЙ. Шановні колеги, ще попросили, "Довіра" передає слово для Оксани Савчук. "Слуга народу" виступала вже. Зараз, хвилиночку тоді.</p>
<p></p>
<p>17:26:45</p>
<p>САВЧУК О.В.</p>
<p>Ви знаєте, ми ніколи не могли в своєму житті повірити, що вибухівка, яка закладена була в Каховській ГЕС, таки спрацює. Ми думали, що рука не підніметься взірвати і знищити не тільки екосистему, знищити життя, знищити долі людей, знищити домівки, знищити дитячі спогади, знищити, зрештою, всі правила європейського і світу.</p>
<p>Чому сьогодні так важливо, щоби ми змогли покарати зло? Тому що непокаране зло знову повториться. Тому що якщо не буде Гааги і не понесуть відповідальність усі винні, то будуть і ядерні катастрофи, і інші речі, тому що всі, хто не покараний, продовжують чинити свої злочини. Доки світ цього не зрозуміє, ми не зможемо спокійно жити, ми повинні продовжувати доводити всім, що зло повинно бути покаране.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, перед тим, як голосування, я так розумію, ще з процедури просить Мезенцева Марія Сергіївна, і після цього голосуємо. Запросіть колег до зали.</p>
<p></p>
<p>17:28:01</p>
<p>МЕЗЕНЦЕВА М.С.</p>
<p>Дякую, пане Голово. Шановні колеги, я хочу звернутися до всіх народних депутатів України, які не можуть себе стримувати і не можуть стримувати свої руки і пальці. Якщо ви не можете виконувати прямі вказівки Голови Верховної Ради і не інформувати ворогів про перебіг засідання Верховної Ради, ви своїми постиками ставите під загрозу не тільки себе і колег, а весь Апарат, всіх, хто працює для нас і для того, щоб ці засідання відбувалися. Дорогі писаки, перестаньте писати. Візьміть себе в руки, якщо не можете, попросіть сусіда, там Дунду чи Мулика, попросіть сусіда, щоб вони вас стримували. Перестаньте це робити.</p>
<p></p>
<p>ГОЛОВУЮЧИЙ. Марія Сергіївна, це не тільки моя пряма вимога. Я хочу нагадати, що ми почали нашу сесію з того, що прийняли відповідну постанову, де передбачили таку заборону. Це воля всього парламенту, яку дехто не вважає за необхідне дотримуватися.</p>
<p>Шановні колеги, ми обговорили ці питання всі. Переходимо до прийняття рішення. Шановні колеги, приготуйтеся, приготуйтеся до прийняття рішення.</p>
<p>Шановні колеги, я ставлю пропозицію прийняти за основу проект закону… Перепрошую, стоп, стоп, перепрошую. Прийняти в цілому з урахуванням пропозицій комітету та з необхідними техніко-юридичними поправками проект Постанови про Звернення Верховної Ради України до Організації Об'єднаних Націй, парламентів та урядів її держав-членів, міжнародних організацій та їх парламентських асамблей у зв'язку з черговим актом тероризму російської федерації – підривом Каховської гідроелектростанції імені П.С.Непорожнього (реєстраційний номер постанови 9375).</p>
<p>Готові голосувати? Я прошу народних депутатів проголосувати.</p>
<p></p>
<p>17:30:33</p>
<p>За-265</p>
<p>Рішення прийнято.</p>
<p>Покажіть по фракціях.</p>
<p>Шановні колеги, Давид Георгійович Арахамія просить одне слово. Будь ласка, Давид Георгійович.</p>
<p></p>
<p>17:30:45</p>
<p>АРАХАМІЯ Д.Г.</p>
<p>Колеги, я пропоную, зараз у нас є в порядку денному євроінтеграційні законопроекти, які ми домовлялися на Погоджувальній раді голосувати без обговорень. Зараз перейти до них, поки ми чекаємо фінального комітету, комітетського рішення по законопроекту Гончаренка та Третьякової, і далі перейти до нього. І швидко пройти весь порядок денний, скільки закінчимо, а потім, як сказав пан Прем'єр-міністр Канади, будемо працювати на добробут нашої країни.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Давид Георгійович, якщо можна, чи я правильно зрозумів, перейти до тих питань, по яких на Погоджувальній раді ми домовились без обговорення, включаючи і євроінтеграційні законопроекти? Я правильно сформулював? Що, ні? Ваш Артур Володимирович кричить, так. Шановні колеги! Артур Володимирович, так? Дякую.</p>
<p>Давайте поставимо на голосування цю пропозицію, будь ласка. Я прошу проголосувати цю пропозицію перейти до законопроектів євроінтеграційних, а також тих, які ми домовились без обговорення, поки йде засідання. Прошу голосувати.</p>
<p></p>
<p>17:32:13</p>
<p>За-261</p>
<p>Рішення прийнято.</p>
<p>Шановні колеги, тоді я повідомляю вас, що зараз ми переходимо без обговорення, голосуємо за законопроект 9332. Це проект Закону про внесення змін до розділу ХІІ "Прикінцеві та перехідні положення" Закону України "Про освіту" щодо врегулювання окремих питань освітньої діяльності в умовах воєнного стану.</p>
<p>Я ставлю пропозицію прийняти законопроект 9332 за основу. Прошу голосувати.</p>
<p></p>
<p>17:32:57</p>
<p>За-259</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками законопроект 9332. Це проект Закону про внесення зміни до розділу XII "Прикінцеві та перехідні положення" Закону України "Про освіту" щодо врегулювання окремих питань освітньої діяльності в умовах воєнного стану. Прошу народних депутатів голосувати.</p>
<p></p>
<p>17:33:33</p>
<p>За-262</p>
<p>Рішення прийнято.</p>
<p>Шановні колеги, наступний законопроект, який ми домовилися без обговорення, 9272. Це проект Закону про внесення змін до деяких законодавчих актів України щодо верифікації відомостей про пацієнтів.</p>
<p>Я ставлю пропозицію включити цей законопроект до порядку денного сесії. Прошу голосувати.</p>
<p></p>
<p>17:34:06</p>
<p>За-254</p>
<p>Рішення прийнято.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо верифікації відомостей про пацієнтів (реєстраційний номер 9272). Прошу голосувати.</p>
<p></p>
<p>17:34:36</p>
<p>За-249</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 9272. Прошу голосувати.</p>
<p></p>
<p>17:35:00</p>
<p>За-214</p>
<p>Строки не скорочуємо.</p>
<p>Наступний законопроект 7577. Це проект Закону про внесення змін до деяких законодавчих актів щодо вдосконалення системи управління об'єктами інженерної інфраструктури меліоративних систем державної власності.</p>
<p>Я ставлю пропозицію прийняти законопроект за основу з доопрацюванням положень, відповідно до частини першої статті 116 Регламенту Верховної Ради, 7577. Прошу голосувати.</p>
<p></p>
<p>17:35:39</p>
<p>За-237</p>
<p>Рішення прийнято.</p>
<p>Шановні колеги, наступний законопроект, який без обговорення у нас – це законопроект 8223. Це проект Закону про внесення змін до деяких законів України щодо захисту людини від впливу іонізуючого випромінювання. Я ставлю пропозицію, це 8223, ставлю пропозицію прийняти цей законопроект за основу. Прошу народних депутатів голосувати.</p>
<p></p>
<p>17:36:20</p>
<p>За-260</p>
<p>Рішення прийнято.</p>
<p>Прошу? Ірина Володимирівна, з процедури, будь ласка.</p>
<p></p>
<p>17:36:31</p>
<p>ГЕРАЩЕНКО І.В.</p>
<p>Дякую. З процедури, як ми знаємо, згідно рішення Закону "Про медіа" Верховну Раду України в запису транслює телеканал "Рада". Я хочу звернути увагу, колеги, на те, що вчора в марафоні були показані кадри евакуації громадян з Херсонщини, які показали насправді не українських рятувальників, а ФСБ Росії. Це дуже важливе питання, я хочу підняти зараз його в сесійній залі, щоби всі зрозуміли, на що йдуть державні гроші, і звернути увагу шановного Голови Верховної Ради на те, що в марафоні ми не маємо права таку непрофесійність толерувати.</p>
<p>І насправді канал "Рада" має не тільки транслювати засідання парламенту, а і, знаєте, виконувати свої функції безпосередні, інформуючи про роботу комітетів, про роботу депутатських фракцій, а не транслювати незрозуміло що за державні кошти. Просто ганьба!</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, наступний законопроект без обговорення, це законопроект 8235. Це проект Закону про внесення змін і доповнень до Кримінального кодексу України щодо усунення суперечностей у караності кримінальних правопорушень.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін і доповнень до Кримінального кодексу України щодо усунення суперечностей у караності кримінальних правопорушень (реєстраційний номер 8235).</p>
<p>Готові голосувати? Прошу народних депутатів голосувати.</p>
<p></p>
<p>17:38:19</p>
<p>За-279</p>
<p>Рішення прийнято.</p>
<p>Наступний законопроект без обговорення, про який ми домовились, 7354. Це проект Закону про внесення змін до Кодексу України про адміністративні правопорушення щодо запровадження адміністративної відповідальності у сфері підготовки та допуску водіїв до керування транспортними засобами. Я ставлю пропозицію прийняти за основу цей проект Закону номер 7354.</p>
<p></p>
<p>17:39:10</p>
<p>За-266</p>
<p>Рішення прийнято.</p>
<p>Наступний законопроект без обговорення, це 0200, проект Закону про ратифікацію Конвенції держав – членів Організації за демократію та економічний розвиток – ГУАМ про взаємне надання допомоги з консульських питань. Я ставлю пропозицію прийняти за основу і в цілому з необхідними техніко-юридичними поправками проект 0200. Прошу народних депутатів голосувати.</p>
<p></p>
<p>17:39:49</p>
<p>За-274</p>
<p>Рішення прийнято.</p>
<p>Наступний проект 0204 – це проект Закону про ратифікацію Нагойсько-Куала-Лумпурського додаткового протоколу про відповідальність і відшкодування до Картахенського протоколу про біобезпеку. Я ставлю пропозицію прийняти за основу і в цілому з необхідними техніко-юридичними поправками законопроект (реєстраційний номер 0204). Прошу голосувати.</p>
<p></p>
<p>17:40:25</p>
<p>За-273</p>
<p>Рішення прийнято.</p>
<p>Йдемо далі. Наступний законопроект, який ми без обговорення, 8319. Це проект Закону про оголошення природних територій міста Моршина, природних територій Моршинського родовища мінеральних лікувальних розсолів та природних територій Нинівського родовища мінеральних лікувальних розсолів Львівської області курортом державного значення. Шановні колеги, я ставлю пропозицію прийняти цей законопроект за основу. Прошу голосувати.</p>
<p></p>
<p>17:41:07</p>
<p>За-262</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону 8319. Прошу народних депутатів голосувати.</p>
<p></p>
<p>17:41:32</p>
<p>За-265</p>
<p>Рішення прийнято.</p>
<p>Шановні колеги, далі у нас 8024. Ми говорили, що ніхто не буде ставити поправки. Це проект Закону про внесення змін до Закону України "Про культуру" щодо впровадження та ведення електронних реєстрів обліку та управління культурною спадщиною та культурними цінностями України. Я ставлю пропозицію прийняти в другому читанні та в цілому з необхідними техніко-юридичними поправками законопроект 8024. Прошу народних депутатів голосувати.</p>
<p></p>
<p>17:42:14</p>
<p>За-271</p>
<p>Рішення прийнято.</p>
<p>Наступний, що ми домовилися без обговорення, 6134 – це проект Закону про захист прав споживачів. Я ставлю пропозицію прийняти в другому читанні та в цілому з необхідними техніко-юридичними поправками проект Закону про захист прав споживачів (реєстраційний номер 6134). Готові голосувати? Прошу народних депутатів голосувати.</p>
<p></p>
<p>17:42:47</p>
<p>За-263</p>
<p>Рішення прийнято. Закон прийнятий в цілому.</p>
<p>Наступний законопроект, який, ми домовилися, без обговорення, це у нас… <i>(Шум у залі)</i></p>
<p>Прошу? Зараз. Який номер, Артуре Володимировичу, ви кажете? Далі Конституційний Суд України. <i>(Шум у залі) </i></p>
<p>Шановні колеги, заходимо в Конституційний Суд, правильно я розумію?</p>
<p>Шановні колеги, наступний законопроект 9322, це проект Закону про внесення змін до деяких законодавчих актів України щодо уточнення положень про конкурсний відбір кандидатур на посаду судді Конституційного Суду України.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>17:44:29</p>
<p>За-235</p>
<p>Рішення прийнято.</p>
<p>Шановні колеги, я запрошую до слова Голову Комітету з питань правової політики Маслова Дениса Вячеславовича. Будь ласка, Денисе Вячеславовичу. <i>(Шум у залі)</i></p>
<p>Я перепрошую, він також автор першого законопроекту. Якщо можна, я почну з нього, а потім, Ірино Володимирівно, звісно, ми дійдемо і до вас.</p>
<p>Денисе, будь ласка.</p>
<p></p>
<p>17:44:54</p>
<p>МАСЛОВ Д.В.</p>
<p>Дякую. Колеги, я не буду довго займати вашу увагу. Хочу лише нагадати, що перша рекомендація Європейської комісії щодо набуття нами статусу кандидатства в Європейському Союзі стосувалося саме добору суддів Конституційного Суду. І виконати ми його маємо у відповідності до рекомендацій Венеційської комісії.</p>
<p>Колеги, вчора Венеційська комісія на своєму пленарному засіданні затвердила висновок, а сьогодні він був опублікований, про те, що вона повністю підтримує і рекомендує, зазначила, що всі рекомендації ключові Венеційської комісії були нами виконані в законопроекті основному 9322, і вона не бачить перешкод. І як тільки ми ухвалимо, готова надати своїх представників до складу дорадчої групи експертів, які будуть обирати з суддів, кандидатів точніше на посаду судді Конституційного Суду. І це важлива наша з вами перемога.</p>
<p>Далі ми маємо продовжити і прийняти цей законопроект за основу в залі. Там особливо немає чого готувати, навіть враховуючи висновок Венеційської комісії до другого читання. Але і ми, і Венеційська комісія швидко оперативно разом опрацюємо це питання до другого читання і ухвалимо цей закон я думаю, що в найближчий час в цілому всі разом з вами. І нарешті в Україні буде справжній конкурсний добір суддів Конституційного Суду, який максимально враховує і наше бажання бути відкритими і зрозумілими для міжнародних партнерів і з максимальним врахуванням нашого з вами суверенітету нашої країни і поваги до наших національних експертів.</p>
<p>Дякую і закликаю всіх обов'язково підтримати наші євроінтеграційні прагнення, наш рух, а відповідно...</p>
<p></p>
<p>ГОЛОВУЮЧИЙ. Дякую, Денисе Вячеславовичу.</p>
<p>Автора альтернативного законопроекту Сергія Володимировича Власенка немає – він у відрядженні, я знаю.</p>
<p>Торохтій Богдан Григорович, будете виступати по своєму? Не будете.</p>
<p>Тоді, будь ласка, ще один автор законопроекту – Геращенко Ірина Володимирівна. Будь ласка.</p>
<p></p>
<p>17:47:24</p>
<p>ГЕРАЩЕНКО І.В.</p>
<p>Шановні колеги, Венеційська комісія дала розгромні висновки щодо Закону про Конституційний Суд і так званого антиолігархічного закону, коли опозиція тут у залі вам криком кричала, що в такому варіанті їх просто не прочитає Європейський Союз, тому що вони суперечать і Конституції, і здоровому глузду і створюють абсолютно залежний Конституційний Суд. І насправді наша команда відразу подала законопроект 8302, яким пропонувала унормувати Закон про Конституційний Суд, щоб формувати його незалежним, але традиційно все, що від Європейської солідарності, не ставиться до сесійної зали. Чим наш альтернативний зараз відрізняється від основного? Тим, що він відповідає критеріям Венеційської комісії на відміну від основного.</p>
<p>По-перше, ми пропонуємо сім експертів дорадчої ради.</p>
<p>По-друге, ми пропонуємо, щоб експерти, більшість з них складали міжнародні експерти, як сьогодні формується група, яка дає рекомендації суддям Антикорупційного суду.</p>
<p>По-третє, Венеційська комісія вам чесно і прямо говорить, що не можна, щоб одна і та ж структура відповідала і за створення дорадчої ради, і суддів Конституційного Суду, а ви це знову закладаєте в законопроект.</p>
<p>По-четверте, насправді саме наш законопроект дає необхідність незалежності формування цієї дорадчої громадської ради для того, щоб був незалежний Конституційний Суд.</p>
<p>По-п'яте, скажіть, будь ласка, а що це за норма, в якій взагалі ще країні вона існує, коли у вашому основному законопроекті ви закладаєте таку новелу, як заступники представників цієї дорадчої громадської ради експертів? Що це за заступники?</p>
<p>Тому насправді ми закликаємо залу утриматися по основному законопроекту і проголосувати той, який відповідає повністю критеріям Венеціанської комісії. Не треба в п'ятий раз переписувати те, що буде абсолютно не відповідати європейським нормам. І закликаємо ставити до сесійної зали закони в незалежності від прізвищ депутатів.</p>
<p></p>
<p>ГОЛОВУЮЧИЙ. Шановні колеги! Шановні колеги, чи будете ви ще від комітету, Денис Вячеславович? Будь ласка, від комітету Денис Маслов. Шановні колеги, потім два – за, два – проти і голосуємо.</p>
<p>Будь ласка, Денис Вячеславович, від комітету, яке рішення комітету.</p>
<p></p>
<p>17:49:46</p>
<p>МАСЛОВ Д.В.</p>
<p>Колеги, рішення комітету було рекомендувати прийняти в першому читанні за основу основний законопроект 9322 і звернутись до Голови Верховної Ради на пленарному засіданні оголосити про застосування статті 116 Регламенту Верховної Ради. Буквально пару слів хотів би сказати. Венеційська комісія чітко сказала, 93 і 22 повністю відповідають її рекомендаціям. Так що голосуємо і рухаємось далі.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я прошу записатися: два – за, два – проти і після цього переходимо до голосування. Будь ласка.</p>
<p>Будь ласка, В'ятрович Володимир Михайлович, фракція "Європейська солідарність".</p>
<p></p>
<p>17:51:02</p>
<p>В’ЯТРОВИЧ В.М.</p>
<p>Прошу передати слово Іванці Климпуш-Цинцадзе.</p>
<p></p>
<p>ГОЛОВУЮЧИЙ. Іванна Орестівна, будь ласка.</p>
<p></p>
<p>17:51:10</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, хочу нагадати, в грудні місяці ця зала рукоплескала ухваленню законопроекту про відбір суддів Конституційного Суду. І той же пан Маслов нас активно переконував, що той законопроект повністю відповідає рекомендаціям Венеційської комісії. Ми тоді попереджали, що це профанація. Тоді виступали від імені нашої фракції, ми були єдиною фракцією, хто не проголосував за ту профанацію. І що? Так як ми і попереджали, через сім місяців ми маємо виправляти ту помилку, якою так кічилися колеги з монобільшості. Ми ухвалили тоді, ви ухвалили тоді неправильний законопроект, який не відповідав рекомендаціям Венеційської комісії. Так, вчора Венеційська комісія ухвалила переважно позитивний висновок на ваш основний законопроект. Хочу звернути увагу, вони надали пропозиції як його треба покращити. І хочу звернути увагу, Венеційська комісія висловила жаль з приводу того, що ви відмовилися від призначення сьомого члена цієї комісії відбіркової, так як пропонують альтернативний законопроект, зокрема "Європейської солідарності".</p>
<p>Тому, колеги, потрібно буде доопрацювати цей законопроект до другого читання саме у відповідності повній до рекомендацій Венеційської комісії. І припиніть замилювати очі українському суспільству. Ми знаємо, що таке відповідальність. Ми знаємо, що таке відповідальність за той кандидатський статус, який нам надали, який ми, наші захисники здобули кров'ю. Тому будьте гідні того, що вам дала можливість зробити наша армія і наші Збройні Сили України. Дотримуйтеся тих рекомендацій, які вам надали.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, право на репліку народний депутат Маслов. З місця включить, будь ласка.</p>
<p></p>
<p>17:53:12</p>
<p>МАСЛОВ Д.В.</p>
<p>Дякую, що згадали прийнятий нами в грудні законопроект. І насправді, якщо ви відкриєте і подивитесь вчорашній висновок Венеційської комісії, то в 42 пункті ви чітко прочитаєте, що Венеційська комісія прийшла до висновку, що ми виконали їх оновлені рекомендації від грудня і січня, який вона надала вже після прийняття нами в грудні законопроекту. Так що ми виконали вже і оновлені рекомендації Венеційської комісії, що і підтвердила вчора і сьогодні опублікувала публічно Венеційська комісія.</p>
<p>Тому голосуємо і рухаємось далі.</p>
<p></p>
<p>ГОЛОВУЮЧИЙ. Дякую. Прекрасно.</p>
<p>Шановні колеги, Ковальчук Олександр Володимирович, фракція політичної партії "Слуга народу". Будь ласка.</p>
<p></p>
<p>17:54:01</p>
<p>КОВАЛЬЧУК О.В.</p>
<p>Прошу передати слово Максиму.</p>
<p></p>
<p>ГОЛОВУЮЧИЙ. Максиму – якому? Дирдіну. Будь ласка.</p>
<p></p>
<p>17:54:14</p>
<p>ДИРДІН М.Є.</p>
<p>Колеги, я вас закликаю підтримати даний законопроект 9322. І, дійсно, що сказав Маслов – голова комітету, що комітет виконав всі вимоги, які були поставлені Венеційською комісією. І це наш крок до вступу до членства до Європейського Союзу.</p>
<p>А те, що виступають попередні виступаючі із трибуни і закликають про якісь порушення або якісь неточності, це йде просто банальна маніпуляція. А тому я прошу, вас всіх закликаю підтримати цей законопроект у першому читанні із застосуванням статті 116 Регламенту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Шуфрич Нестор Іванович, потім Цимбалюк Михайло Михайлович. Шановні колеги, після цього голосуємо. Прошу запросити. Це законопроект, заради якого, в принципі, ми тут зібралися, тому що наші євроінтеграційні зобов'язання.</p>
<p>Нестор Іванович.</p>
<p></p>
<p>17:55:13</p>
<p>ШУФРИЧ Н.І.</p>
<p>Дякую, шановний пане Голово. Прошу передати слово пану Григорію Мамці по дорозі до Євросоюзу.</p>
<p>Дякую.</p>
<p></p>
<p>ГОЛОВУЮЧИЙ. Можна просто Григорію Миколайовичу. Ми не знаємо, де він по дорозі. Григорій Миколайович, будь ласка.</p>
<p></p>
<p>17:55:22</p>
<p>МАМКА Г.М.</p>
<p>Шановні народні депутати, хочу звернути увагу, що ми розглядаємо цей законопроект в першому читанні. Є висновок Венеційської комісії, і всі ж баталії ідуть як у нас в залі щодо: а) кількості членів комісії і які вони мають, наділені повноваженнями, приймати рішення.</p>
<p>У нашому законопроекті шість по кількості членів комісії. Якщо три – за, три – проти, яке буде рішення фінальне? У висновку Венеційської комісії шість членів чи сім? Необхідно все-таки визначитись між першим і другим читанням і прийняти відповідні рішення.</p>
<p>А на даний час до виступаючого. Якщо кількість буде різна в законопроекті і у висновку Венеційської комісії, що ми будемо брати за основу?</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Цимбалюк Михайло Михайлович, фракція "Батьківщина". Шановні колеги, після цього переходимо до голосування.</p>
<p></p>
<p>17:56:33</p>
<p>ЦИМБАЛЮК М.М.</p>
<p>Прошу слово передати Юлії Тимошенко.</p>
<p></p>
<p>ГОЛОВУЮЧИЙ. Будь ласка, Юлія Володимирівна Тимошенко.</p>
<p></p>
<p>17:56:48</p>
<p>ТИМОШЕНКО Ю.В.</p>
<p>Чесно, не розумію щенячого восторга від цього закону. Мені просто цікаво, у вас яка освіта в залі? Ви взагалі Конституцію коли-небудь перечитували хоча б без олівця? Знаєте, от дивує просто, який парламент і далі по тексту "пі" отримала наша рідна Україна під час війни.</p>
<p>Дорогі друзі, хай нам наші партнери покажуть хоч одну країну світу, не кажучи вже про країни Європи, де Конституційний Суд формується не системою самої України. Ви що? Ви тут суверенітет розбазарюєте направо і наліво, кемські області роздаєте. Що ви робите? Ви собі хоча б звіт віддаєте?</p>
<p>Дорогі друзі, Конституційний Суд – це останній орган суверенної країни, який дає можливість все, що робиться під тиском, проти національних інтересів України, проти прав і свобод людей, в Конституційному Суді зупиняти. А ви хочете що, щоби нормальні такі круті глобальні корпорації нам Конституційний Суд призначали?</p>
<p>Та ви подивіться, коли таке було, щоб у Венеційській комісії було три висновки, які протирічать один одному, - три, по одному і тому ж тексту. Залиште в спокої, будь ласка, Конституційний Суд. Він формується: третина президентом, третина вами, Верховною Радою, і третина з'їздом суддів.</p>
<p>Яка дорадча робоча група, яка нам спущена з космосу, може формувати для нас пропозиції для Президента країни? Що ви робите, ви собі уявляєте взагалі? Припиніть руйнувати суверенітет держави, домовляйтеся з нашими західними партнерами на конституційних засадах, блін.</p>
<p></p>
<p>ГОЛОВУЮЧИЙ. Шановні колеги… Вже виступав. Шановні колеги, секундочку.</p>
<p>Яку з мотивів, шановні колеги? Давайте, переходимо до голосування, всі виступили. З процедури тільки можу дати, якщо це буде з процедури. Будь ласка, хто з процедури? Порошенко і після цього… Добре, я передам.</p>
<p></p>
<p>17:59:19</p>
<p>ПОРОШЕНКО П.О.</p>
<p>Дякую, пане Голово. Шановні колеги, у нас відбулася абсолютно викривлена дискусія. Всі виступи, які стосувалися сьогодні законопроекту, який був прийнятий в грудні. І тоді я виступав з трибуни і стверджував, цей законопроект не наближає, а відштовхує нас від європейської інтеграції. Ми не розглядали законопроект, який був підписаний мною і "Європейською солідарністю", пів року. Пів року євроінтеграція в частині Конституційного Суду була заблокована.</p>
<p>А сьогодні ви виходите і кажете, Венеціанська комісія схвалила нам висновок. Вона повністю знищила те, що ви тоді наприймала. Вона підтримала той законопроект, який ми подали, і зараз його треба голосувати в першому читанні. Але відповідальність за ті пів року зупинки євроінтеграційного процесу…</p>
<p></p>
<p>ГОЛОВУЮЧИЙ. Я перепрошую, Петро Олексійович, ви взяли з процедури і, зловживаючи своїм правом, не з процедури. Ну, так не можна робити, Петро Олексійович, так нечесно.</p>
<p>Будь ласка, Бурміч – з процедури. Не з процедури, я зупиню, попереджую. Будь ласка, Анатолій Павлович.</p>
<p></p>
<p>18:00:34</p>
<p>БУРМІЧ А.П.</p>
<p>Шановні колеги! "Відновлення України", Анатолій Бурміч. Я хочу довести до відома, що наш антикорупційний законопроект теж розглядав ці всі проекти, і всі вони визнані одноголосно як такі, що містять в собі корупційні ризики, причому не один, а кілька. Я дивуюся нашим керівникам, чому вони це не доводять до депутатів.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, хто ще з процедури? Соболєв – з процедури, і після цього голосуємо.</p>
<p>Шановні колеги, займіть місця свої.</p>
<p></p>
<p>18:01:06</p>
<p>СОБОЛЄВ С.В.</p>
<p>Соболєв, "Батьківщина". Ключова дискусія, яка була в комітеті, є три на сьогоднішній день законопроекти, які існують як альтернативні. Наша пропозиція була цілого ряду депутатів на комітеті це дати можливість Венеційській комісії зробити висновок щодо всіх трьох законопроектів, щоб ми знову не отримали ситуацію, коли поспіхом протягувався попередній закон, який потім Венеційською комісією був фактично визнаний як такий, який не відповідає духу європейської конкретної позиції. Тому наша пропозиція зараз відкласти.</p>
<p>Ви як Голова Верховної Ради, ми вам можемо дати доручення направити всі законопроекти, які були підготовлені, на розгляд Венеційської комісії і за наслідками цього розгляду проголосувати відповідний законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, наскільки я розумію, висновок Венеційської вже є. Тому переходимо до результативного голосування по цьому законопроекту. Я прошу народних депутатів зайняти свої місця.</p>
<p>Шановні колеги народні депутати, займіть свої місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо уточнення положень про конкурсний відбір кандидатур на посаду судді Конституційного Суду України (реєстраційний номер 9322).</p>
<p>Шановні колеги, готові голосувати? Я прошу народних депутатів проголосувати.</p>
<p></p>
<p>18:03:14</p>
<p>За-248</p>
<p>Рішення прийнято.</p>
<p>Дякую, шановні колеги. По фракціях покажіть, будь ласка.</p>
<p>Секундочку, у мене є спочатку лист від фракцій і груп, ми зараз одразу проголосуємо.</p>
<p>Шановні колеги, тільки що до мене надійшов лист, підписаний всіма представниками фракцій і груп, про те, щоб зараз невідкладно розглянути і прийняти рішення щодо проекту Закону України про внесення змін до пункту 18 статті 10-1 Закону України "Про соціальний і правовий захист військовослужбовців та членів їх сімей" щодо відпусток військовослужбовців (реєстраційний номер 9378) (від 10.06.2023 року). Так без поправок, я одразу ставлю його на голосування.</p>
<p>Шановні колеги, приготуйтесь до голосування. Я ставлю пропозицію, я ставлю пропозицію, шановні колеги, прийняти в другому читанні та в цілому з необхідними техніко-юридичними поправками проект Закону про внесення змін до пункту 18 статті 10-1 Закону України "Про соціальний і правовий захист військовослужбовців та членів їх сімей" щодо відпусток військовослужбовців (реєстраційний номер 9378).</p>
<p>Готові голосувати? Я прошу народних депутатів проголосувати.</p>
<p></p>
<p>18:05:07</p>
<p>За-270</p>
<p>Рішення прийнято. Закон прийнятий в цілому.</p>
<p>По фракціях покажіть, будь ласка.</p>
<p>Шановні колеги, йдемо далі. Гетманцев, будь ласка. Я так розумію, що є домовленість без обговорення. Ми говорили, що можемо проголосувати 9051, 9052. Правильно, шановні колеги? Немає заперечень.</p>
<p>Тому я ставлю пропозицію. Шановні колеги, ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до розділу IV "Прикінцеві та перехідні положення" Закону України "Про споживче кредитування" щодо особливостей нарахування процентів за споживчими кредитами під час дії воєнного стану (реєстраційний номер 9051). Прошу народних депутатів голосувати.</p>
<p></p>
<p>18:06:12</p>
<p>За-264</p>
<p>Рішення прийнято.</p>
<p>Наступний 9052. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до пункту 165.1 статті 165 Податкового кодексу України щодо особливостей нарахування процентів за споживчими кредитами під час воєнного стану (реєстраційний номер 9052). Прошу народних депутатів голосувати.</p>
<p></p>
<p>18:06:55</p>
<p>За-256</p>
<p>Рішення прийнято. Закон прийнятий в цілому.</p>
<p>Шановні колеги, зараз я подивлюся, що в нас ще залишилося без обговорення, секундочку. До речі, в мене є лист про відкликання свого законопроекту 9311-2, це про оптимізацію структури власності оператора газотранспортної системи. Ми можемо проголосувати його, шановні колеги, можемо? Нема заперечень, так?</p>
<p>Шановні колеги, це 9311, можемо проголосувати? Шановні колеги, я тоді ставлю пропозицію, перше, включити до порядку денного сесії проект Закону про оптимізацію структури власності оператора газотранспортної системи України та альтернативних до нього законопроектів, крім того, 9311-2, про який я зазначив, що він відкликаний. Прошу голосувати.</p>
<p></p>
<p>18:08:06</p>
<p>За-236</p>
<p>Рішення прийнято.</p>
<p>Я ставлю пропозицію прийняти за основу з урахуванням пропозицій комітету проект Закону про оптимізацію структури власності оператора газотранспортної системи України (реєстраційний номер 9311). Прошу народних депутатів...</p>
<p>Стоп, секундочку. Що, ще раз? <i>(Шум у залі)</i> А, з обговоренням. Бо в мене прийшов лист, що відкликаний. А, ви відкликали свій, але залишається... Тоді я перепрошую, значить, я неправильно зрозумів.</p>
<p>Шановні колеги, тоді я ставлю пропозицію розглянути це питання за скороченою процедурою. Будь ласка, прошу голосувати.</p>
<p></p>
<p>18:08:56</p>
<p>За-216</p>
<p>Рішення прийнято.</p>
<p>Ми домовлялися: виступ Юлії Володимирівни і голосуємо. Правильно? Юлія Володимирівна. Чи будуть виступати ще? Тоді запишіться: два – за, два – проти.</p>
<p>Шановні колеги, ви ще від авторів хочете, Юлія Володимирівна? Від авторів хочете, чи що? А, я перепрошую, шановні колеги, тоді давайте, давайте по процедурі.</p>
<p>Просто у мене тут написано було, що домовленість є. Домовленості немає. Тоді йдемо з обговоренням.</p>
<p>Будь ласка, заступник Міністра енергетики України Сафаров Фарід Каміл огли. Будь ласка, по основному законопроекту дайте доповідь.</p>
<p></p>
<p>18:09:48</p>
<p>САФАРОВ Ф.К.</p>
<p>Доброго дня, шановні народні депутати, шановна президія, головуючий! Даний законопроект розроблений для того, щоб виконати умови Меморандуму з ЄС та з МВФ. Він передбачає зміну корпоративної структури оператора газотранспортної системи, тобто його оптимізацію і поліпшення. А саме наразі Міністерство енергетики, тобто держава в особі Міненерго, володіє АТ "МГУ", яке в свою чергу володіє ТОВ "ОГТСУ". Для того щоб зробити ефективно однорівневу структуру управління, цей законопроект і був розроблений, оскільки ми, по-перше, приєднуємо АТ "МГУ" до ТОВ "ОГТСУ" та прописуємо більш скорочену процедуру для того, щоб швидко завершити у встановлені в меморандумі строки процедуру приєднання.</p>
<p>Також додатково цим законопроектом передбачається створення наглядової ради в ТОВ "ОГТСУ", нової наглядової ради, та виконавчого органу управління. Наразі там одноосібне управління, а так передбачається створення виконавчого органу, який буде здійснювати управління компанією.</p>
<p>Хочемо зазначити, що даний законопроект, як і всі кроки по оптимізації структури ОГТСУ, відбувалися за участі уряду, НКРЕ, Енергетичного співтовариства та Світового банку. Просимо підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Будь ласка, Максим Миколайович Хлапук. Будете? Не будете.</p>
<p>Юлія Володимирівна Тимошенко. Будь ласка, Юліє Володимирівно. А, буде Хлапук? Будь ласка, Хлапук, тоді Тимошенко.</p>
<p>Будь ласка.</p>
<p></p>
<p>18:11:27</p>
<p>ХЛАПУК М.М.</p>
<p>Шановні колеги, до вашої уваги пропонується альтернативний законопроект, в якому ми удосконалюємо процедуру реформування оператора ГТС України, яка була запропонована урядом. Водночас ми повністю знімаємо ризики невиконання взятих на себе міжнародних зобов'язань в рамках домовленостей з Міжнародним валютним фондом та Європейським Союзом.</p>
<p>Наголошу, що незалежна та професійна діяльність оператора ГТС України є надважливим елементом енергетичної безпеки нашої країни і гарантом сталого постачання природного газу споживачам. Україна взяла на себе зобов'язання провести корпоративну реформу оператора ГТС, а саме: передати корпоративні права оператора від МГУ до Міністерства енергетики, прийняти погоджений Секретаріатом Енергетичного Співтовариства статут оператора і сформувати нову незалежну наглядову раду оператора ГТС.</p>
<p>Які ключові відмінності нашого альтернативного законопроекту у порівнянні з урядовим? Я назву лише дві. Перше: урядовий проект передбачає, що після завершення процедури приєднання, в операторі діятиме стара наглядова рада МГУ у поточному складі, і навіть дозволяє, щоб ця наглядова рада МГУ фактично залишалася повноважною і після 31 жовтня, а це фактично суперечить нашим міжнародним зобов'язанням. Ми знімаємо цей ризик, обмежуючи повноваження старої наглядової ради чіткою датою – 31 жовтня 2023 року.</p>
<p>Далі друге: урядовий проект закладає ризик, що члени правління оператора будуть призначені Міненерго в рамках процедури приєднання, а не новою наглядовою радою оператора ГТС. Ми так само знімаємо цей ризик, передбачаючи, що членів правління оператора буде призначати нова обрана незалежна наглядова рада.</p>
<p>Я звертаю увагу, що Секретаріат Енергетичного Співтовариства віддав перевагу саме нашому законопроекту і закликав комітет врахувати усі запобіжники, які ми зазначаємо. Водночас відкладаючи емоції і зважаючи на важливість реформи, ми готові підтримати… п'ять секунд, ми готові підтримати урядовий законопроект…</p>
<p></p>
<p>ГОЛОВУЮЧИЙ. Дякую. У нас немає 5 секунд, у нас автоматично відключається для того, щоб не було суб'єктивізму. Дякую вам.</p>
<p>Шановні колеги, будь ласка, Юлія Володимирівна Тимошенко.</p>
<p></p>
<p>18:13:54</p>
<p>ТИМОШЕНКО Ю.В.</p>
<p>Дорогі друзі, мова йде про найбільший національний скарб України газотранспортну систему разом із газовими сховищами. У нас це найдорожчий актив, який здійснює унікальну місію України по транзитних функціях, у тому числі от газотранспортна система – це природний газ.</p>
<p>Я думаю, ви всі пам'ятаєте, як стояв виск в цьому залі з приводу анбандлінгу, що треба було відділити газотранспортну систему від держави і поставити там акціонерне товариство і ще товариство з обмеженою відповідальністю, яке замість уряду буде управляти нашою газотранспортною системою. Тоді казали, що це найсвітліша реформа. Я пам'ятаю тут того ще президента, який розповідав, що анбандлінг наше все.</p>
<p>Розділили, поставили іноземну наглядову раду, забрали в уряду управління, і почалося. Корупція досягла такого рівня, що не в бюджет газотранспортна система платила, а бюджет, якщо ви пам'ятаєте, ви приймали закон, 264 мільярди гривень віддавали НАК "Нафтогазу", щоб збитки компенсувати. А тепер що ви голосуєте? Тепер ви берете жука і жабу, акціонерне товариство і товку (товариство з обмеженою відповідальністю) цим законом з'єднуєте в одне і робите взагалі незрозуміло що, закон одноразового використання. І після того вже у держави зовсім нічого не буде, тому що це акціонерне товариство буде, яке буде жити не як державне підприємство, а за законами про акціонерне товариство. У нас з вами просто спилюють власність і беруть прибуток в управління. Невже у вас не вистачить інтелекту в цьому розібратись?</p>
<p></p>
<p>ГОЛОВУЮЧИЙ. Шановні колеги! Будь ласка, Андрію Михайловичу, ви будете доповідати від комітету? З місця, Герус від комітету. Від комітету, так.</p>
<p></p>
<p>18:16:11</p>
<p>ГЕРУС А.М.</p>
<p>Шановні колеги, я прошу підтримати цей урядовий законопроект, який передбачає корпоративну реформу, корпоратизацію і створення наглядової ради оператора газотранспортної системи.</p>
<p>Зі свого боку ми проводили консультації з Енергетичним Співтовариством, з іншими авторами альтернативних законопроектів, і вже в рішенні нашого комітету до першого читання ми вказали, що до другого читання ми будемо доопрацьовувати його і враховувати ті норми, ті рекомендації, які в нас були від Енергетичного Співтовариства. І ми також хочемо врахувати деякі норми, які є в законопроекті, в хорошому законопроекті Хлапука Максима Миколайовича, тому я думаю, що ми це все врахуємо і до другого читання у нас буде гарний, хороший законопроект, і ми зможемо швидко провести корпоративну реформу оператора ГТС, тому що це є однією з умов співпраці з МВФ, і нам потрібно до 1 серпня провести цю корпоративну реформу.</p>
<p>Дякую, і прошу підтримати урядовий законопроект.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу записатися: 2 – за, 2 – проти від фракцій і груп.</p>
<p>Будь ласка, слово надається Хлапуку Максиму Миколайовичу, фракція політичної партії "Голос".</p>
<p></p>
<p>18:17:45</p>
<p>ХЛАПУК М.М.</p>
<p>Шановні колеги, наголошую, що корпоративна реформа оператора ГТС України проводиться перш за все в інтересах українського суспільства.</p>
<p>І, як я вже сказав під час свого виступу, враховуючи важливість цієї реформи, фракція "Голос" готова підтримати за основу саме урядовий законопроект водночас під зобов'язання коаліції врахувати ті запобіжники, які ми прописали в альтернативному законопроекті.</p>
<p>І ще раз наголошую, що офіційно секретаріат енергетичного співтовариства визнав, що без цих запобіжників законопроект не буде працювати і можуть існувати ризики невиконання зобов'язань.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>18:18:30</p>
<p>КУБІВ С.І.</p>
<p>Пане Голово, слово прошу передати Олексію Гочаренку.</p>
<p></p>
<p>ГОЛОВУЮЧИЙ. Будь ласка, Гончаренко.</p>
<p></p>
<p>18:18:42</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність".</p>
<p>Шановні друзі, газотранспортна система – це дуже важливо, це наш зв'язок в тому числі з Європою, це наше співробітництво, це наш внесок в енергетичну безпеку Європи. Хоча сьогодні, я вам скажу, наше головне завдання, безумовно, зупиняти сьогодні, насправді я вважаю, давно нам треба зупинити і не гнати газ країни-агресора, і це дуже важливе питання. Однак, цей законопроект ми маємо розглянути.</p>
<p>А я хочу сказати про міжнародне співробітництво дещо додатково. Шановний пане Голово Верховної Ради, щоб потім ви не говорили, що я не тоді подав заяву. Через тиждень починається робота Парламентської асамблеї Ради Європи, моя заява в пана Корнієнка зараз на візуванні. Вже готують розпорядження делегації і мене там знову немає. Знову якось не везе пенсіонеру, розумієте, ну, щось така історія не йде. Потім ви скажете зі скріншотами, що, бачите, я не знав, це запізно було і інші історії. Щоб не було цих розповідей, двічі Президент ПАРЄ вже написав вам листа, ви ще жодного разу не відповіли. Регламентний комітет ПАРЄ вже розглянув кейс, готується моушн, це ганьба для України.</p>
<p>Ви створюєте на рівному місці ганьбу для України як для країни-члена Ради Європи. Це не можна робити, це не треба робити. Роками депутати різних фракцій і різних парламентів вибудовували авторитет України в Раді Європи. Нащо це все нищити от за цією дрібної помсти? Це абсурдно, не робіть цього, зупиніться, не розповідайте потім, що ви не знали.</p>
<p>І це стосується не тільки ПАРЄ, ще одне моє відрядження у вас на запрошення американського центру Маршала за підтримки американського посольства. Це буде ганьба перед американцями, ганьба перед німцями, які запрошують мене в Північну Рейн-Вестфалію. Не робіть цього, не ганьбіть Україну.</p>
<p></p>
<p>ГОЛОВУЮЧИЙ. Олексій Олексійович, оскільки ви згадали мене, я одразу відповім вам. Як я тільки отримав листи від Президента Парламентської асамблеї Ради Європи, я одразу відповів йому із зазначенням усіх тих ваших способів і маніпуляцій, які ви здійснюєте в Україні. Будь ласка, ознайомитися з ним, попросіть. Я вам відповів з приводу цього.</p>
<p>Крім цього, все, що ви тут сказали, я вірю тільки СЕДО. Я буду бачити я буду приймати рішення. Рішення відповідно до Закону України "Про статус народного депутата України" щодо іноземних відряджень, закордонних відряджень приймає Голова Верховної Ради, Перший заступник і заступник. І я буду користуватися і мої колеги будуть користуватися цими повноваженнями. Дякую вам. Всього найкращого. Щасти.</p>
<p>Шановні колеги, будь ласка, замість Наливайченка – Олексій Юрійович, будь ласка.</p>
<p></p>
<p>18:21:31</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". Шановні колеги, перед тим, як сказати вам по суті, чому фракція "Батьківщина", безумовно, не буде підтримувати цей законопроект. Я просто хочу нагадати вам як 3,5 року тому в цьому залі на засіданнях нашого комітету було безліч обговорень, і коли істеричне було бажання певних менеджерів Нафтогазу, одного Коболєв звуть, а іншого Вітренко, дуже успішні менеджери, дуже успішні. Зараз НАБУ, я сподіваюсь, воно дасть оцінку обом. Вони проштовхнули під шумок під гаслами, що в нас не буде транзиту, що цього вимагає Європа, вони проштовхнули так званий анбандлінг, але абсолютно по схемі дійсно корупційній, неправильній. І пояснюю, чому ми виступали і виступаємо проти цього.</p>
<p>Перше. Ми тоді попереджали, не треба робити дві юридичні особи. Є Державне акціонерне товариства "Магістральні газопроводи України". Навіщо вигадувати якусь товку ліву абсолютно, щоб трубу передавати цій товці. Зробили цю дурню, зрозуміло, що це некерована, неуправляемая ситуація, міністерство, яке, до речі, тільки нещодавно вступило в управління, бо передали це все в Мінфін, міністерство зрозуміло, що це тупикова ситуація і намагається, вибачте, сикось-накось її виправити. Чомусь державне акціонерне товариство вливається в товку. Зрозуміло, ми ніколи цього не підтримаємо.</p>
<p>Друга принципова помилка і дурня, яку зробили, роз'єднали ГТС і сховища. Це єдиний технологічний комплекс, вам же казали, не можна цього робити. ГТС віддали в товку, сховища – в Нафтогаз. Не взлетить воно, і ми вам будемо це пояснювати і боротися з цим.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, шановні колеги, переходимо до прийняття рішення. Прошу зайняти свої місця. Шановні колеги, я прошу зайняти місця, переходимо до прийняття рішення.</p>
<p>Я ставлю пропозицію прийняти за основу з урахуванням пропозицій комітету проект Закону про оптимізацію структури власності оператора газотранспортної системи України (реєстраційний номер 9311).</p>
<p>Готові голосувати? Я прошу народних депутатів голосувати.</p>
<p></p>
<p>18:24:29</p>
<p>За-205</p>
<p>Рішення не прийнято.</p>
<p>Шановні колеги, давайте… Шановні колеги, є пропозиція відправити… Ні, ми спочатку по одному голосуємо весь вичерпний перелік, той, по якому є рекомендації комітету, а тоді, якщо ні, ми по всіх пройдемось.</p>
<p>Шановні колеги, я ставлю пропозицію відправити законопроект 9311 на повторне перше читання. Я прошу підтримати, шановні колеги. Будь ласка, прошу голосувати.</p>
<p></p>
<p>18:25:17</p>
<p>За-208</p>
<p>Рішення не прийнято.</p>
<p>Шановні колеги, я ставлю пропозицію повернути суб'єкту законодавчої ініціативи законопроект 9311 на доопрацювання. Прошу голосувати.</p>
<p></p>
<p>18:25:46</p>
<p>За-200</p>
<p>Рішення не прийнято.</p>
<p>Шановні колеги, йдемо тоді по законопроекту 9311-1 авторства народного депутата Хлапука. Це проект Закону про оптимізацію структури власності оператора газотранспортної системи України.</p>
<p>Я ставлю пропозицію прийняти за основу з доопрацюванням положень відповідно до частини першої 116 Регламенту Верховної Ради України. Прошу народних депутатів голосувати.</p>
<p></p>
<p>18:26:22</p>
<p>За-207</p>
<p>Рішення не прийнято.</p>
<p>Я ставлю пропозицію відправити на повторне перше читання альтернативний законопроект 9311-1. Я прошу народних депутатів голосувати.</p>
<p></p>
<p>18:26:49</p>
<p>За-213</p>
<p>Рішення не прийнято.</p>
<p>Я ставлю пропозицію, шановні колеги… А ось наші голоси за прийнятий законопроект. Дякую вам за активність.</p>
<p>Я ставлю пропозицію відправити законопроект 9311-1 суб'єкту законодавчої ініціативи для доопрацювання. Шановні колеги, я прошу підтримати.</p>
<p></p>
<p>18:27:26</p>
<p>За-231</p>
<p>Рішення прийнято.</p>
<p>Хлапук, допрацьовуйте. Дякую, колеги. Дякую, шановні колеги.</p>
<p>Шановні колеги, дивіться, у нас ще була домовленість, що ми 9315 без обговорення проголосуємо. Можемо?</p>
<p>Шановні колеги, я ставлю пропозицію законопроект 9315… Я ставлю пропозицію проект Закону про внесення змін до Митного кодексу України та інших законів України щодо протидії незаконному обігу тютюнових виробів. Я ставлю пропозицію включити його до порядку денного сесії. Прошу голосувати.</p>
<p></p>
<p>18:28:22</p>
<p>За-238</p>
<p>Рішення прийнято.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Митного кодексу України та інших законів України щодо протидії незаконному обігу тютюнових виробів.</p>
<p>Готові голосувати? Прошу народних депутатів, 9315, прошу народних депутатів голосувати.</p>
<p></p>
<p>18:28:58</p>
<p>За-237</p>
<p>Рішення прийнято. Ми прийняли.</p>
<p>Шановні колеги! Шановні колеги, 9156, у нас постанова блокуюча. Олексій Олексійович, чи, може, ви відкличете її, і на тому крапка? Да, то тому ви відкличете цю постанову, так? А, провалюємо, тоді голосуємо за неї, так?</p>
<p>Шановні колеги, є пропозиція, у нас є одна блокуюча постанова, давайте… Ми зараз змінимо порядок, ми зараз до неї перейдемо. Я пропоную перейти… <i>(Шум у залі)</i> Я ж хочу поставити це на голосування, Артур Володимирович, все по-чесному.</p>
<p>Шановні колеги, я пропоную… Шановні колеги, я пропоную перейти зараз до Постанови 9156-д-П, це блокуюча постанова для законопроекту від відповідного. Тому прошу підтримати, щоб перейти до неї зараз. Прошу голосувати.</p>
<p></p>
<p>18:30:46</p>
<p>За-221</p>
<p>Рішення не прийнято. Вибачайте.</p>
<p>Шановні колеги, оголошення. Олександр Сергійович.</p>
<p></p>
<p>18:30:59</p>
<p>КОРНІЄНКО О.С.</p>
<p>Міжфракційні депутатські об'єднання створені відповідно до статті 60 прим. Регламенту Верховної Ради України.</p>
<p>"За військово-технічну могутність України". Очолює Івченко Вадим Євгенович. Привітаємо.</p>
<p>І "За довкілля, проти екоциду". Головою об'єднання обрано Овчинникову Юлію Юріївну. Привітаємо також.</p>
<p></p>
<p>18:31:38</p>
<p>ГОЛОВУЮЧИЙ. Дякую.</p>
<p>Шановні колеги, я думаю, що ми сьогодні гарно попрацювали. Тому… <i>(Шум у залі)</i> Ще є порох у порохівницях, а ягоди в ягодицях, да?</p>
<p>Шановні колеги, розгляд питань порядку денного на сьогодні завершено. Дякую всім за результативну роботу.</p>
<p>Зараз я оголошую перерву у нашому пленарному засіданні. Про час і місце його продовження вам буде повідомлено завчасно. Нагадую на необхідності непоширення інформації щодо його початку. Продовжуємо разом працювати на перемогу України. Слава Україні!</p>
