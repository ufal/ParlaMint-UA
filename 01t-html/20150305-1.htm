Стенограма пленарного засідання
05 березня 2015
&nbsp;
<div>
<p align=center>ЗАСІДАННЯ П'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>5 березня 2014 року, 16 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p align=center>&nbsp;</p>
<p>16:04:47</p>
<p>ГОЛОВУЮЧИЙ. Шановні колеги народні депутати, прошу заходьте до зали. Розпочинаємо вечірнє засідання. Будь ласка, заходьте до зали. <i>(Шум у залі)</i></p>
<p>Прошу народних депутатів: займайте місця в залі. Ми&nbsp; продовжуємо нашу роботу. Зараз будемо розпочинати вечірнє засідання. Будь ласка, запрошуйте, керівники фракцій, колег народних депутатів.</p>
<p>Шановні народні депутати, будь ласка, займайте свої місця. Включіть систему "Рада", реєструємося.</p>
<p>&nbsp;</p>
<p>16:09:01</p>
<p>Зареєструвалося&nbsp;297 народних депутатів.</p>
<p>Шановні колеги народні депутати, на ваш розгляд вноситься законопроект… Оголошую засідання відкритим вечірнє. На ваш розгляд вноситься законопроект &nbsp;&nbsp;(реєстраційний номер 1898) проект Закону про внесення змін до деяких законодавчих актів України (щодо посилення фінансової самодостатності територіальних громад).</p>
<p>Народний депутат України, доповідач – Кириленко Іван Григорович.</p>
<p>Є пропозиція автора законопроект&nbsp; розглянути його по скороченій процедурі, шановні колеги. По скороченій процедурі.&nbsp; Я бачу, ще депутати&nbsp; заходять до зали. Давайте проголосуємо&nbsp; за розгляд даного законопроекту за скороченою процедурою.</p>
<p>За розгляд даного законопроекту за скороченою процедурою. 1898.</p>
<p>&nbsp;</p>
<p>16:10:29</p>
<p>За-136</p>
<p><i>(Шум у залі) </i></p>
<p>Олег Ляшко не встиг. І Власенко Сергій не встиг. Будь ласка,&nbsp; займайте свої місця, шановні народні депутати. Будь ласка.</p>
<p>Шановні колеги, готові голосувати?&nbsp; Є пропозиція щодо розгляду законопроект 1898 за скороченою процедурою. 1898 за скороченою процедурою. Прошу підтримати за скороченою процедурою розгляд даного законопроекту 1898. За скороченою процедурою.&nbsp; Прошу підтримати, колеги.</p>
<p>&nbsp;</p>
<p>16:11:33</p>
<p>За-136</p>
<p><i>&nbsp;(Шум у залі)</i></p>
<p>Шановні народні депутати України, будь ласка, займайте свої місця. Ми продовжуємо нашу роботу в вечірньому засіданні. Внесений на розгляд законопроект реєстраційний номер 1898. Є пропозиція, щоб розглянути даний законопроект за скороченою процедурою. Секретаріат, запрошуйте, будь ласка. Постійно запрошуйте депутатів. <i>(Шум у залі)</i></p>
<p>&nbsp;Шановні колеги, будь ласка. Пропозиція розглядати законопроект 1898 за скороченою процедурою. Прошу підтримати дану пропозицію. Шановні народні депутати, голосуємо – щодо розгляду даного законопроекту за скороченою процедурою.</p>
<p>&nbsp;</p>
<p>16:13:53</p>
<p>За-154</p>
<p>Рішення прийнято.</p>
<p>Будь ласка, Іван Кириленко, прошу.</p>
<p>&nbsp;</p>
<p>16:14:05</p>
<p>КИРИЛЕНКО І.Г.</p>
<p>Шановні колеги, Іван Кириленко, фракція "Батьківщина".</p>
<p>По-перше, я хочу подякувати всім народним депутатам, які вчора підтримали перший закон із цілого пакету законопроектів, які напрацьовані і нашими депутатами нашої фракції, і представниками інших фракцій, які врегульовують проблеми села, селян і сільського самоврядування.</p>
<p>Що пропонується цим законопроектом, який по суті свідчить про посилення фінансової самодостатності територіальних громад?</p>
<p>Перш за все, посилення матеріальної і фінансової основи місцевого самоврядування пропонується за розширення напрямків використання коштів, які збираються сільськими громадами. Справа в тому, що Земельним кодексом 2001 року передбачено від сільськогосподарської лісової діяльності дуже вузьке спрямування використання цих коштів. Ми пропонуємо цим законопроектом, щоб розширити напрямки використання коштів, а саме: на проведення заходів з благоустрою, облаштування полігонів та інших місць зберігання, захоронення побутових відходів та на інші напрямки.</p>
<p>Ще однією нагальною проблемою є значні витрати органів місцевого самоврядування на обов’язкову експертизу або нового будівництва, або реконструкції чи навіть капітального ремонту. Шановні колеги, це величезні кошти. Мало того, що треба замовляти проектно-кошторисну документацію, ще потім робити експертизу. Ми пропонуємо робити експертизу, але за умови, що якщо кошторисна вартість перевищує 500 тисяч гривень.</p>
<p>Наступна пропозиція. Колеги, ви знаєте, що сьогодні землю не можна відводити, якщо немає плану забудови, генерального плану. Ну який генеральний план сьогодні в сільській місцевості, коли коштів немає? Ми пропонуємо відтермінувати цю норму до 2017 року для того, щоб розблокувати будівництво на селі.</p>
<p>І ще одна пропозиція. До Лісового кодексу пропозиція така.</p>
<p>&nbsp;</p>
<p>ГОЛОВУЮЧИЙ. Будь ласка, дайте завершити.</p>
<p>&nbsp;</p>
<p>КИРИЛЕНКО І.Г. Шановні колеги, хто займається промисловою вирубкою лісів, хто займається розробкою кар'єрів та іншими видами господарської діяльності, повинні відбудувати дороги в сільській місцевості.</p>
<p>І ще одна пропозиція. Ми з вами тут голосували. Дуже активна в залі була дискусія стосовно нотаріальних дій в сільській місцевості, спрощення. Всі знають, що це за законопроект. Але у нас нормами було передбачення введення його в дію в 2016 році. Пропонується пришвидшити для людей, для селян введення цієї норми з 1 квітня.</p>
<p>Закон простий. Але він дозволяє вже певною мірою децентралізовувати і розширяти права місцевих громад, особливо на селі і малих міст. Є пропозиція підтримати, колеги. Спасибі.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Сергій Власенко – співдоповідач, голова профільного комітету.</p>
<p>&nbsp;</p>
<p>16:17:21</p>
<p>ВЛАСЕНКО С.В.</p>
<p>Дякую, шановний пане Голово. Шановні народні депутати! Проект Закону про внесення змін до деяких законодавчих актів України (щодо посилення фінансової самодостатності територіальних громад) (реєстраційний номер 1898), доопрацьований народними депутатами Юлією Тимошенко, Іваном Кириленко та іншими, було розглянуто нашим комітетом на засіданні 4 березня 2015 року.</p>
<p>Слід зазначити, що ми маємо достатньо унікальну ситуацію. Ми в парламенті приймаємо дуже багато нормативних актів, які у нас отримують негативні висновки наших науково-експертних установ. В даному ж випадку Головне науково-експертне управління Апарату Верховної Ради України у своєму висновку від 3 березня зазначило, що практично всі, в доопрацьованому проекті враховані практично всі зауваження Науково-експертного управління, які були висунуті до попереднього проекту.</p>
<p>А відтак Головне науково-експертне управління рекомендувало прийняти цей законопроект в першому читанні в такому вигляді, як він є. Наш комітет розглядав це питання двічі. Слід подякувати авторам, які врахували позицію комітету і внесли доопрацьований законопроект. При цьому, на вчорашньому засіданні нашого комітету комітет одноголосно, я це підкреслюю, одноголосно підтримав рішення рекомендувати Верховній Раді України підтримати цей законопроект за основу в першому читанні.</p>
<p>В ході обговорення члени комітету дійшли спільної позиції, що прийняття даного законопроекту&nbsp; буде реально сприяти підвищенню рівня фінансової спроможності територіальних громад. Більш докладно про це доповів автор законопроекту, абсолютно чітко виклавши всі позиції цього законопроекту. Він є дійсно простий, але дуже необхідний.</p>
<p>Прошу підтримати цей законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, запишіться: два – "за", два – "проти". Два – "за", два – "проти" запишіться з місця.</p>
<p>Іван Григорович Кириленко.</p>
<p>Сергій Соболєв.</p>
<p>&nbsp;</p>
<p>16:19:50</p>
<p>СОБОЛЄВ С.В.</p>
<p>Шановні колеги, це один з небагатьох законів, який увібрав в себе чотири ключові закони, які ми голосували в цій сесійній залі. Але він дозволяє фактично врегулювати ці норми або пришвидшити їх введення в дію, або врегулювати таким чином, щоб на сьогоднішній день вони почали діяти.</p>
<p>Перша норма. Всі закріплені ресурси сільських, селищних рад і міст районного підпорядкування можуть використовуватися за цільовим призначенням по розширеному переліку програм. Чого немає зараз можливості для сільських, селищних і міст районного підпорядкування.</p>
<p>Друге. Ті, хто знищують сільські дороги, а саме: користувачі лісополос, користувачі кар'єрів, зобов'язані вкладати кошти на ремонт сільських доріг.</p>
<p>&nbsp;Третя норма. В разі, якщо ми дозволили право нотаріату здійснювати і вчиняти дії, які ми віднесли лише до 1 січня 16-го року, і таким чином далі буде продовжуватися вакханалія, коли сільське населення не може переоформити власність, узаконити цю власність, ми пропонуємо наблизити цей термін до квітня цього року. Таким чином ми врегулюємо найважливіші положення. Висновки комітету, Науково-експертного управління всі до єдиного враховані. Законопроект був внесений повторно для того, щоб врахувати всі думки, які були запропоновані фракціями і Науково-експертним управлінням. І ми просимо підтримати його в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Олег Ляшко, Радикальна партія, будь ласка.</p>
<p>&nbsp;</p>
<p>16:21:45</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, шановні жителі села, село – це колиска нашої України. І 23 роки у цьому парламенті всі розказують про те, що село гине, гине, гине. І всі намагаються його рятувати, і ніхто його не може врятувати. Можливо, ми нарешті зможемо вирішити хоча б частину проблем нашого рідного села. Отам на балконі сидить світ нашої сільської нації. Сільські голови, однодумці, побратими, люди за якими стоять сільські громади. І їх обкрадають. Подивіться на ці квітки, які вони яскраві, які вони пишні, які вони шикарні. Честь вам і хвала від усього українського парламенту. Встаньте перед сільськими головами, вклоніться їм, бо вони годують нашу рідну країну, вони хліб збирають, вони село тримають. У них немає грошей, у них немає можливостей, але вони стоять. Чому вони стоять? Бо село – це серце України, це колиска України, це душа України. І нікому не дамо знищити рідне село.</p>
<p>Я босими ногами&nbsp; там ходив. Я пас корів. Я пас телят. І я хочу, щоб у нашому селі були корови, були телята, були свиноферми, були школи, дитсадки, клуби. І, щоб люди були у селі, щоб молодь була у селі, щоб діточок народжували в селі, щоб по генделиках не тинялися в селі.</p>
<p>І тому підтримуємо село, підтримуємо Україну. Слава Україні!</p>
<p>&nbsp;</p>
<p>ГОЛОВУЮЧИЙ. Анатолій Матвієнко, "Блок Петра Порошенка", будь ласка.</p>
<p>&nbsp;</p>
<p>16:23:44</p>
<p>МАТВІЄНКО А.С.</p>
<p>Шановні колеги, дуже легко бути популярним і дуже важко бути відповідальним. І я… <i>(Оплески)</i> Я вважаю, що перед виборами, які нас чекають в цьому році. Нам потрібно говорити із селянами правильною, абсолютно зрозумілою і правдивою мовою. Робити все тільки для того, щоб заграватися з електоратом і отримувати їх довіру, а потім нічого не міняти – даруйте мені, цей обман триває вже 23 роки. Я хочу сказати, що я в першому читанні підтримую цей законопроект, але хочу звернутися до авторів і до комітету. Ми маємо розуміти, що перед нами стоїть стратегія – стратегія укрупнення сільських територіальних громад. Ми маємо розуміти, що цій стратегії маємо підпорядкувати кожний закон, який ми сьогодні вносимо, а не консервувати вчорашній день і не загравати з сільським електоратом.</p>
<p>Ми маємо сьогодні 10,5 тисяч сільських громад, а маємо мати тисячу максимум тисячу двісті. І цей закон в другому читанні варто доопрацювати для того, щоб стимулювати об'єднання,а&nbsp; не просто консервувати даність. На превеликий жаль, моє запитання на відповідь – в чому цей закон стимулює територіальні громади до об'єднання – відповіді немає. Тому я&nbsp; пропоную проголосувати його в першому читанні, але тільки під стратегію укрупнення громад, доопрацювати його і прийняти тоді в другому читанні, не заграючи і не вишибаючи сльозу із тих, хто так бідує сьогодні в сільській території.</p>
<p>&nbsp;</p>
<p>ГОЛОВУЮЧИЙ. Будь ласка… Дякую.</p>
<p>Григорій Заболотний, "Блок Петра Порошенка".</p>
<p>&nbsp;</p>
<p>16:25:38</p>
<p>ЗАБОЛОТНИЙ Г.М.</p>
<p>Шановні колеги, я хочу сказати, що село сьогодні найбільше страждає від безгрошів'я і від того, що молодь залишає село. А чому вона його залишає? Та тому що сьогодні інфраструктура не розвивається. Та, яка є, практично доведена вже до нуля. І по великому рахунку, сьогодні, коли ще ось недавно був перед цим міністр фінансів Шлапак, я його запитав: скажіть, яке ваше відношення до консолідованого податку, який сьогодні наробляється на території села, але весь, практично, концентрується Верховну Раду Києві? Він сказав: знаєш, Григорій, до цього податку ще руки не дійшли.</p>
<p>Так от, я хочу вам сказати, шановні, що якщо ми не підтримаємо цей законопроект і дехто так саркастично каже, що всі кажуть, що село гине, так ви поїдьте, подивіться, уже багато… від багатьох сіл залишилася&nbsp; лише вивіска. Там залишилися старі люди, які уже не мають як залишити це село.</p>
<p>Тому однозначно цей законопроект…</p>
<p>&nbsp;</p>
<p>ГОЛОВУЮЧИЙ.&nbsp; Дайте 10 секунд завершити.</p>
<p>&nbsp;</p>
<p>ЗАБОЛОТНИЙ Г.М. Цей законопроект дуже важливий. Іван Григорович Кириленко – це той, хто глибоко знає суть проблеми села, і його треба підтримати і за нього проголосувати.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, Іван Мельничук, "Блок Петра Порошенка".</p>
<p>&nbsp;</p>
<p>16:27:21</p>
<p>МЕЛЬНИЧУК І.І.</p>
<p>Шановні колеги, прошу беззаперечно підтримати цей законопроект.</p>
<p>Будучи депутатом сільської ради, я чітко вивчив і зрозумів проблеми цього села, проблеми всіх сіл в Україні, і, зокрема, у Вінницькій області. Будучи депутатом обласної ради, я волав про те, що треба вирішувати ці проблеми. Будучи зараз депутатом Верховної Ради, я с удовольствием підкладаю плече колегам з "Батьківщини", які є законотворцями в цьому проекті.</p>
<p>Прошу всіх підтримати, підтримати наше село, а в другому читанні ми його доопрацюємо більш ефективно,&nbsp; приберемо всі "шероховатості". Томув прошу&nbsp; всіх у прешому читанні підтримати і проголосувати.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, Юрій Дерев'янко, народний депутат.</p>
<p>&nbsp;</p>
<p>16:28:19</p>
<p>ДЕРЕВ’ЯНКО Ю.Б.</p>
<p>Юрій Дерев'янко, 87 мажоритарний виборчий округ, партія "Воля".</p>
<p>Шановний головуючий і шановні народні депутати! Я хочу сьогодні звернути увагу на те, що сьогодні тут з нами присутні &nbsp;наші сільські, селищні голови і міські так само, яким є що робити вдома, але які приїхали, тому що розуміють, що якщо вони не донесуть найголовнішу думку про те, що сьогодні ми маємо добрі наміри, але ці добрі наміри мають підкріплені бути конкретними справами, конкретними діями. І ми вас дуже просимо, всі депутати, які обрані по мажоритарним округам, дуже просимо підтримати сьогодні цей закон. Тому що він дійсно дає можливість частково виконати питання і виконати завдання фінансової&nbsp; самодостатності&nbsp; кожного населеного пункту у сільській місцевості. Ми вас дуже просимо підтримати сьогодні цей закон, до другого читання доопрацювати, додати всі добрі ідеї, щоб ми мали дійсно рішення прийняте виважене і державне, і таке, яке задовольнить всі наші громади в сільській....</p>
<p>&nbsp;</p>
<p>ГОЛОВУЮЧИЙ. Дякую.</p>
<p>У мене тільки одне буде питання до шановних, вельмишановних моїх колег сільських голів, я просто хочу, щоб ви почули, бо зараз буде виступати автор законопроекту. В мене є тільки одне питання, Іван Григорович. Ви будете з трибуни виступати? Будь ласка, хвилина, з трибуни. В мене тільки одне є питання щодо ресурсного прорахунку цього, от скільки коштів, зараз&nbsp; з цієї трибуни, місцеві бюджети сільські отримають грошей? Ми це зафіксуємо, а потім перепровіримо, так це буде чи ні.</p>
<p>&nbsp;</p>
<p>16:29:58</p>
<p>КИРИЛЕНКО І.Г.</p>
<p>Шановні колеги, я хотів би звернутися до всіх, хто виступав з цієї трибуни і вносив пропозиції, висловлював зауваження. І особливо я хочу звернутися до Анатолія Сергійовича Матвієнка, який цілком слушні зауваження зробив. Але, друзі, ми проголосували закон за добровільне об'єднання, підкреслюю слово "добровільне". Але цей рік треба дати вижити сільським громадам, сільським радам вижити. І я дуже прошу, наступні законопроекти дадуть потужний імпульс не просто виживання, а життя. Землю передати – спокон віків займалася громади, сьогодні – не громади, передати землю сільським радам. <i>&nbsp;(Оплески) </i>&nbsp;&nbsp;Внести зміни до Закону про Бюджетний і Податковий кодекс, ПДФО залишити сільським громадам. Оце буде потужна підтримка ціною в мільярди, а потім будемо об'єднуватися, коли відчуємо, що ми – господарі. <i>&nbsp;(Оплески)</i></p>
<p>&nbsp;Дякую за те, що підтримуєте, колеги. Дякую.</p>
<p>&nbsp;</p>
<p>ГОЛОВУЮЧИЙ. Іван Григорович, яка цифра? Яка цифра?</p>
<p>Цифра до місцевих бюджетів яка підійде? Невідомо. Добре.</p>
<p>Шановні друзі, шановні колеги, я просив би всіх депутатів зайняти місця у залі, будемо зараз переходити до голосування даного законопроекту. І хочу зазначити…</p>
<p>Будь ласка, прошу, заходьте, будь ласка, народні депутати, до зали. Зараз будемо доходити до голосування за даний законопроект.</p>
<p>Хочу зазначити, що місцеві бюджети, місцевих громад, мають бути підтримані. І це, напевне, одна сота відсотка – теж треба було б зробити для громад.</p>
<p>Фактично фінансова децентралізація в Україні розпочалася. Процес йде достатньо непросто, я би сказав, але позитивно. І є багато питань, які нам потрібно буде вирішити на цьому шляху спільно з сільськими головами. Ні кроку назад, тільки вперед. Я правильно говорю? <i>(Оплески)</i></p>
<p>&nbsp;І ні в якому разі, колеги – сільські голови, не дайте нікому, щоб вас хтось відвів в сторону. Маємо йти вперед, маємо йти до самодостатніх громад, маємо йти на добровільне об'єднання, але тільки добровільно. Маємо залишати села самобутніми і самостійними, але органи управління у них можуть бути спільними, щоб ви мали садочок, ФАП, шкільний автобус і все інше. Але цей шлях треба пройти. Підтримуєте? <i>(Оплески)</i></p>
<p>&nbsp;На превеликий жаль, цей законопроект, шановні колеги, до цього не має відношення, але наступні законопроекти – ми вам обіцяємо, що створена розумна команда фахівців, куди входять і асоціації, і тому числі сільські голови, якими будуть напрацьовані серйозні, концептуальні зміни. І головне: зміни, які відбудуться в Конституції України, вони будуть враховані, що базовим рівнем в нашій державі є спроможна територіальна громада. Слава українському селу!</p>
<p>Шановні колеги, підготуємося давайте до голосування. І я ставлю на голосування за основу (реєстраційний номер 1898) законопроект … Закону про внесення змін до деяких законодавчих актів України щодо посилення фінансової самодостатності територіальних громад. Прошу голосувати в першому читанні за основу. Колеги, за основу, голосуємо за основу.</p>
<p>&nbsp;</p>
<p>16:33:35</p>
<p>За-217</p>
<p>Рішення не прийнято.</p>
<p>Але… <i>(Шум у залі)</i> Дивіться, колеги. Дивіться. Заспокоїлись. Заспокоїлись! Давайте ми зараз повернемося до розгляду даного законопроекту. Підніміть, будь ласка,&nbsp; руку, хто його читав цей законопроект. Тільки чесно! Ви дивитесь мені в очі. Раз, два… Колеги! Дякую. Дякую. <i>(Шум у залі) </i>Спасибі. Спасибі, друзі.</p>
<p>Давайте ще раз за повернення. Давайте повернемося&nbsp; до розгляду цього законопроекту. Я дуже просив би всіх повернутися. Давайте повернемося. Повертаємося. Прошу ставити на голосування. Пропозиція – за повернення. За повернення, колеги.</p>
<p>&nbsp;</p>
<p>16:34:34</p>
<p>За-202</p>
<p>Немає голосів. <i>(Шум у залі) </i></p>
<p>Колеги, ще раз? Ще раз за повернення? Колеги, ще раз за повернення? <i>(Шум у залі) </i>&nbsp;Давайте ще раз за повернення.</p>
<p>&nbsp;</p>
<p>ГОЛОСИ ІЗ ЗАЛУ. Просимо! Просимо! Просимо!</p>
<p>&nbsp;</p>
<p>&nbsp;ГОЛОВУЮЧИЙ. Друзі, не треба просити, бо нічого зараз не вийде. Не треба просити, повірте. Повірте, не треба просити, бо нічого не вийде. Прошу за повернення.&nbsp; За повернення. Голосуємо за повернення. За повернення голосуємо? Голосуєм за повернення. Прошу голосувати за повернення. Але це останнє голосування, я більше не буду повторювати. Прошу, за повернення.</p>
<p>&nbsp;</p>
<p>16:35:38</p>
<p>За-224</p>
<p>Немає голосів.</p>
<p>У мене є пропозиція, колеги… У мене є пропозиція… <i>(Шум у залі) </i>&nbsp;У мене є пропозиція наступна, шановні колеги. У мене є пропозиція наступна. У мене є пропозиція наступна, колеги.</p>
<p>Ще один раз, ще один раз за повернення. Все, останній. Будь ласка, визначайтесь, як вважаєте за необхідне. Щодо повернення до розгляду законопроекту. Щодо повернення.</p>
<p>&nbsp;</p>
<p>16:36:23</p>
<p>За-203</p>
<p>Дякую, колеги, не повернулись, не розстроюйтесь. Ми його ще раз розглянемо, якщо&nbsp; потрібно, переєструємо, з вами порадимося і все буде нормально. Дякую, шановні колеги. Все, все, заспокойтесь. <i>(Шум у залі) </i>&nbsp;Все заспокойтесь.&nbsp; Друзі, друзі сільські голови, послухайте уважно. В цій залі… Послухайте уважно. Всіх прошу послухати уважно. Друзі, прошу, прошу уважно всіх послухати.</p>
<p>По-перше, жодної трагедії не відбулось, це законопроект один із, одна сота того, що треба зробити для українського села. Я пропоную, щоб ми… У нас є експертна група, ми на наступному тижні зберемося, ще раз його обговоримо, запросимо голів, знайдемо правильне рішення і проголосуємо, і доповімо, все буде нормально.</p>
<p>Дякую, шановні колеги. Не розстроюйтесь, все буде добре. От в цій залі, я хочу вас запевнити, в цій залі немає ваших ворогів, повірте мені. Дякую.</p>
<p>Рухаємося далі, шановні колеги. Є питання про включення до порядку денного законопроектів, які ми вчора з вами не включили до порядку денного, а саме…&nbsp; Прошу вашої уваги, шановні колеги. Запросіть народних депутатів до зали, прошу вашої уваги.</p>
<p>Реєстраційний номер 2079. Проект Закону України про внесення змін до деяких законодавчих актів України щодо питань соціального захисту громадян України, які проходять військову службу під час особливого періоду. Пам'ятаєте. Це питання соціального захисту, прошу підтримати &nbsp;ініціативу включення до порядку денного сесії. Ми сьогодні не будемо його розглядати, для того, щоб його запустити в роботу. Будь ласка, прошу підтримати. 2079 – за включення до порядку денного сесії. Прошу голосувати.&nbsp; Голосуємо "за".&nbsp; Прошу голосувати за включення до порядку денного сесії.</p>
<p>&nbsp;</p>
<p>16:38:25</p>
<p>За-227</p>
<p>Шановні колеги народні депутати, я прошу керівників фракції запросити народних депутатів до зали Верховної Ради України. Керівники фракцій, будь ласка, мобілізуйте фракції для якісної роботи. Я звертаюся до всіх фракцій українського парламенту, будь ласка, будь ласка.</p>
<p>Включено. 2079 включено.</p>
<p>Наступний законопроект, увага! Проект Закону про внесення змін до деяких законів України щодо удосконалення окремих питань мобілізації та соціального захисту громадян, які підлягають звільненню, увага, з військової служби під час особливого періоду або у зв'язку з оголошенням демобілізації.</p>
<p>Колеги, я прошу вашої уваги. Колеги! Я прошу вашої уваги. 2283 включення в порядок денний сесії питання демобілізації. Прошу підтримати включення до порядку денного. Прошу голосувати. Прошу підтримати. Включення до порядку денного сесії.</p>
<p>&nbsp;</p>
<p>16:39:44</p>
<p>За-233</p>
<p>Рішення прийнято. Це включення в порядок денний сесії. Дякую.</p>
<p>2190. Увага! Теж послухайте уважно. Проект Закону про внесення змін до Сімейного кодексу України щодо врахування відомостей про соціальний супровід сім'ї (особи) при захисті у судовому порядку сімейних прав та інтересів. Питання захисту сімейних прав в судах. 2190.</p>
<p>Прошу, шановні колеги, підтримати включення до порядку денного даного важливого законопроекту. Прошу голосувати. Прошу підтримати, шановні колеги.</p>
<p>&nbsp;</p>
<p>16:40:49</p>
<p>За-245</p>
<p>Рішення прийнято. Дякую.</p>
<p>Прошу запросити народних депутатів до зали парламенту. Наступний законопроект (реєстраційний номер 2139) про внесення змін до деяких законодавчих актів України щодо удосконалення механізмів боротьби з тероризмом розробила наша колега Оксана Сироїд. Прошу, прошу. І ряд інших: Чумак, Кожем'якін і Сюмар, і ряд інших депутатів Верховної Ради.</p>
<p>Будь ласка, прошу підтримати 2139. Включення до порядку денного, тільки включення до порядку денного, колеги. Прошу підтримати.</p>
<p>&nbsp;</p>
<p>16:41:45</p>
<p>За-220</p>
<p>Шановні колеги, проект Закону про внесення змін до деяких законодавчих актів України щодо удосконалення механізмів боротьби з тероризмом. Розробили майже всі фракції парламенту. Шановні колеги, будь ласка, 2139 – за включення до порядку денного сесії. Порядку денного сесії. Ще раз, будь ласка. Приготуйтесь, будь ласка, шановні колеги. Голосуємо.</p>
<p>&nbsp;</p>
<p>16:42:25</p>
<p>За-219</p>
<p>Рішення не прийнято.</p>
<p>Шановні колеги народні депутати! Давайте ще раз сконцентруємося. І заспокойтесь, будь ласка.</p>
<p>Колеги, дуже важко розмовляти, коли всі розмовляють одночасно.</p>
<p>Шановні колеги, 2139, автор – Оксана Сироїд, один із авторів – Оксана Сироїд. Будь ласка, слово, хвилину.</p>
<p>&nbsp;</p>
<p>16:43:22</p>
<p>СИРОЇД О.І.</p>
<p>Шановні колеги, шановні народні депутати, я прошу вашої уваги. Я вас дуже прошу зараз послухати. Справа в тому, що урядом був запропонований законопроект про визнання організації терористичними. Під час підготовки цього законопроекту&nbsp; до другого читання було з'ясовано, що окремі механізми потребують більш доопрацювання. І у зв'язку з цим народні депутати разом із Міністерством юстиції та Міністерством закордонних справ підготували спільний законопроект. Цей законопроект є повністю погоджений з урядом.</p>
<p>Я вас дуже прошу включити його до порядку денного для подальшого розгляду. Дякую.</p>
<p>&nbsp;</p>
<p>ГОЛОВУЮЧИЙ. Колеги, ви чули позицію Оксани Іванівни Сироїд.</p>
<p>Будь ласка, Юрій Луценко, прошу.</p>
<p>&nbsp;</p>
<p>16:44:23</p>
<p>ЛУЦЕНКО Ю.В.</p>
<p>Шановні колеги, я просив би підтримати внесення до розгляду сесії цього законопроекту. Ми пам'ятаємо, які були дебати під час прийняття рішення про визнання організації терористичною, тоді багато депутатів казали: необхідно судове рішення як старт цього процесу. Даний законопроект забезпечує саме цю думку більшості народних депутатів.</p>
<p>Прохання підтримати цей законопроект, будь ласка.</p>
<p>&nbsp;</p>
<p>ГОЛОВУЮЧИЙ. Дякую, Юрію Віталійовичу.</p>
<p>Конструктивна пропозиція Юрія Віталійовича і доповідача… Колеги, давайте сконцентруємося ще раз. Я прошу, дивіться, ми ж будемо опубліковувати списки тих людей, які не приходять до залу парламенту, особливо на вечірнє засідання.</p>
<p>Маємо працювати, і нам є що робити. І по п'ять раз ставити на голосування, це є просто… Я думаю, що має виходити взагалі з …<i>(Шум у залі) </i>&nbsp;&nbsp;І питання, яке важливе, щодо визнання організацій терористичними. Я прошу, будь ласка, займіть свої місця, шановні колеги. І давайте ще раз проголосуємо включення до порядку денного сесії. Ми розглядати його будемо не сьогодні.</p>
<p>Будь ласка, колеги, (реєстраційний номер&nbsp; 2139) щодо включення до порядку денного сесії. Прошу підтримати даний законопроект, прошу голосувати. Щодо включення до порядку денного сесії.</p>
<p>&nbsp;</p>
<p>16:46:19</p>
<p>За-216</p>
<p><i>(Шум у залі)</i></p>
<p>Прошу ще раз, будь ласка. 2139. Наголошую вам назву законопроекту:&nbsp; проект Закону про внесення змін до деяких законодавчих актів України щодо удосконалення механізмів в боротьбі з тероризмом. Нам треба удосконалювати боротьбу з тероризмом, чи не треба? Готові голосувати?</p>
<p>Прошу голосувати, прошу підтримати 2139 включення в порядок денний сесії. Не розглядати, а включити в порядок денний сесії.</p>
<p>Голосуємо, колеги, щодо включення до порядку денного сесії.</p>
<p>&nbsp;</p>
<p>16:47:45</p>
<p>За-225</p>
<p><i>&nbsp;(Шум у залі)</i></p>
<p>Шановні колеги народні депутати! Шановні колеги народні депутати! Всьому має бути край. Я ще раз як виключення поставлю його на голосування тільки тому, що це питання боротьби з тероризмом. Але просив би вас, ми ж тут не жартами прийшли займатись, просив би визначатись, голосувати. Якщо це позиція не голосувати за нього, значить ми не будемо голосувати. Але, принципово, я вважаю, я бачу по залу, що всі готові його підтримати. <i>(Шум у залі)</i></p>
<p>&nbsp; Будь ласка, прошу, 2139 за включення до порядку денного сесії. Прошу голосувати, шановні колеги. Прошу підтримати. 2139, включення до порядку денного сесії.</p>
<p>&nbsp;</p>
<p>16:48:58</p>
<p>За-235</p>
<p>Далі будемо розглядати цей законопроект відповідно до процедури в першому читанні.</p>
<p>Наступний законопроект 2252. 2252 – щось про зміни до Державного бюджету. 2252, щодо включення до порядку денного сесії, прошу голосувати. 2252, щодо включення до порядку денного сесії.</p>
<p>&nbsp;</p>
<p>16:49:45</p>
<p>За-143</p>
<p>Рішення не прийнято.</p>
<p>&nbsp;</p>
<p>ГОЛОСИ ІЗ ЗАЛУ. Ще раз! <i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Не встигли проголосувати, давайте, будь ласка, шановні колеги, повернемося. Ще один раз пропозиція: 2252, за включення до порядку денного сесії.</p>
<p>&nbsp;</p>
<p>16:50:23</p>
<p>За-134</p>
<p>Дякую. Рішення не прийнято.</p>
<p>Рухаємось далі, шановні колеги. Шановні колеги народні депутати! Шановні колеги народні депутати, є ще декілька законопроектів, які пропонується включити до порядку денного сесії. Просив би вашої уваги, шановні колеги!</p>
<p>Проект Постанови про Звернення Верховної Ради&nbsp; України до Організації Об'єднаних Націй, Європейського&nbsp; парламенту, Парламентської Асамблеї Ради Європи… Увага! Народні депутати, я прошу залишилися в залі! … Парламентської асамблеї Ради Європи, Парламентської асамблеї ОБСЄ про порушення прав і свобод людини в Автономній Республіці Крим. Автор – народний депутат України Ірина Фріз. Комітет відповідальний – у закордонних справах.</p>
<p>Є пропозиція включити його у порядок денний сесії. Я прошу підтримати це важливе питання. Готові голосувати? Щодо звернення, щодо Криму. Готові голосувати? Прошу, колеги, щодо включення до порядку денного 2260. Порядок денний сесії. Прошу підтримати.</p>
<p>&nbsp;</p>
<p>16:51:46</p>
<p>За-237</p>
<p>Дякую. Рішення прийнято.</p>
<p>Шановні… Секретаріат, будь ласка, запросіть депутатів до зали.</p>
<p>2049, теж дуже важливий законопроект. Послухайте дуже уважно! 2049: проект Закону про внесення змін до Податкового кодексу України щодо оподаткування неприбуткових організацій. Питання йде про ОСББ України, які мають не сплачувати податки, а сьогодні їх сплачують.</p>
<p>Розроблений цей законопроект народним депутатом Продан, народним депутатом Заліщук, Юринець, Черненко, Гопко, Журжієм, Остріковою, Сюмар, Кужель, Поповим, Головком, Дерев'янко і так далі. Тобто багато депутатів, які долучились до розробки цього законопроекту. Прошу всіх народних депутатів зайняти свої місця.</p>
<p>Будь ласка, шановні колеги, прошу голосувати за включення до порядку денного сесії 2049 –&nbsp; щодо оподаткування неприбуткових організацій. Прошу підтримати. Прошу підтримати, колеги.</p>
<p>&nbsp;</p>
<p>16:53:22</p>
<p>За-252</p>
<p>Дякую. Дякую, шановні колеги.</p>
<p>Шановні колеги, на ваш розгляд вноситься проект постанови, який не потребує включення в порядок денний. Проект постанови про визнання такою, що втратила чинність Постанови Верховної Ради України "Про обрання суддів".</p>
<p>Є пропозиція розглянути її за скороченою процедурою. Є пропозиція за скороченою процедурою розглянути дану постанову. Ставлю на голосування дану пропозицію, 1827 – за скороченою процедурою. Прошу підтримати. Зараз буде доповідач, доповість.</p>
<p>&nbsp;</p>
<p>16:54:17</p>
<p>За-226</p>
<p>Будь ласка, доповідайте, це скорочена процедура була. Будь ласка, народний депутат Лозовий. Народний депутат Лозовий, будь ласка.</p>
<p>Профільний, голова профільного комітету Князевич. Будь ласка, народний депутат Лозовой, прошу.</p>
<p>&nbsp;</p>
<p>16:55:04</p>
<p>ЛОЗОВОЙ А.С.</p>
<p>Шановні колеги! Андрій Лозовой, Радикальна партія Олега Ляшка.</p>
<p>Хто, тут багато присутніх в цьому знають, що це за негідник в мантії суддя Бурбела. Один з тих, хто перетворював українське правосуддя в кривосуддя. А я дуже добре пам'ятаю, в цьому залі є люди, які ходили на суди, які ця сволоч робила з політичних мотивів, який ми віршик там розповідали, це ще за режиму Януковича: "Неграм більше повезло, бо у них Манделла, а у нас при владі зло, ще й суддя Бурбела".</p>
<p>Цей суддя на догоду режиму Януковича творив політичні розправи. В цьому залі є люди, які особисто постраждали через цю сволоч. Це колеги: Мосійчук, Корнацький, Тарута. У цьому залі є депутати, до яких Бурбела проявляв своє зневажливе ставлення, користуючись тим, що Адміністрація Президента Януковича давала йому доручення. Це Олег Ляшко, Андрій Іллєнко, Юрій Бублик. Бурбела дійшов до того, що відмовлявся, казав їм, що "я не візьму на ваші поруки" тих, кого він судив, судив з політичних мотивів, судив патріотів тільки за те, що вони люблять свою Вітчизну, тільки за те, що вони боролися з антинародним режимом тирана Януковича.</p>
<p>І тому, дорогі колеги, я прошу вас зрозуміти, яка на вас відповідальність, і підтримати цю постанову. (Дайте 10 секунд ще)</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ЛОЗОВОЙ А.С. Хто називає її начебто неправовою? Безумовно, це рішення політичне, але є абсолютно правові підставі, оскільки суддя Бурбела став суддею на безстроковий термін всупереч Конституції. Не минув ще 5-річний термін, і тому у нас є всі правові підстави визнати незаконною Постанову Верховної Ради про обрання судді Бурбели суддею безстроково.</p>
<p>Прошу вашу підтримку. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, голова профільного комітету Руслан Князевич.</p>
<p>&nbsp;</p>
<p>ЛОЗОВОЙ А.С.&nbsp; Шановні колеги, будь ласка, не розходьтесь. Ті, хто розходиться в такій ситуації, у вас немає совісті, бо в цьому залі є колеги…</p>
<p>&nbsp;</p>
<p>ГОЛОВУЮЧИЙ. Виключіть, будь ласка, мікрофон!</p>
<p>Будь ласка,&nbsp; Руслан Князевич.</p>
<p>&nbsp;</p>
<p>16:57:42</p>
<p>КНЯЗЕВИЧ Р.П.</p>
<p>Шановний&nbsp; пане Голово і шановні колеги! Я прошу уваги! Справа в тім, що ситуація абсолютно неординарна. Йде мова про те, що зараз перед нами досить непростий вибір, оскільки пропонується розглянути проект постанови про звільнення судді шляхом скасування Постанови про його призначення.</p>
<p>Ви знаєте, що згідно Конституції є спеціальний порядок звільнення судді, який передбачає спеціальну конституційну процедуру – відповідне подання&nbsp; Вищої ради юстиції і відповідно потім рішення Верховної Ради України.</p>
<p>Разом з тим, в мотивувальній частині постанови було комітету запропоновано&nbsp; перевірити факт того, що суддя Бурбела був обраний безстроково на посаду в порушення процедури і&nbsp; вимог Конституції України. Мова йде про те, ви знаєте, що судді призначаються на посаду спочатку на 5-річний строк&nbsp; Президентом України. А після того, як закінчується 5-річний строк суддя отримує право бути безстроково обраним Верховною Радою України. В цьому випадку комітет провів перевірку і встановив факт, що насправді&nbsp; суддя Бурбела був обраний безстроково Верховною Радою України&nbsp; до того часу, як виповнився 5-річний строк його перебування на посаді, і він був призначений. Таким чином, фактично була порушена конституційна процедура його призначення.&nbsp; Зважаючи на це, є дві обставини, на які треба зважати, і при прийнятті усвідомленого законного рішення ви мусите обов'язково про них розуміти і знати. Є конституційний порядок звільнення, який в цьому випадку не дотримується, і є відповідно факт&nbsp; встановлений порушення процедури призна… точніше, обрання&nbsp; його&nbsp; безстроково. Тому&nbsp; комітет одноголосно прийняв рішення, що в такому випадку це рішення може прийняти виключно сесійна зала шляхом волевиявлення.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; запишіться, два – "за", два – "проти", шановні колеги. <a name=Temp></a>Народний депутат Левус, будь ласка, "Народний фронт".</p>
<p>&nbsp;</p>
<p>17:00:18</p>
<p>ЛЕВУС А. М.</p>
<p>Шановне товариство, ми зараз будемо розглядати дуже важливе питання. Справа в тому, що&nbsp; такі, як цей суддя, фактично призвели до розстрілів Небесної Сотні. Хлопці, які тоді боролись проти режиму Януковича, зараз є народними депутатами України. Вони, як мінімум, заслуговують на таку партнерську нашу підтримку, в тому плані, щоб такі люди, як цей суддя, мають просто сидіти в тюрмі, не то що бути позбавлені всіх можливостей.&nbsp; Я прошу вас зараз не грати якісь тут юридичні ігри, це важливий зараз крок для очищення всіх судів і важливий крок до того, щоб неповадно було жодному судді в майбутньому приймати рішення проти української позиції і проти українських патріотів.</p>
<p>Прошу підтримати. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Лінько, Радикальна партія.</p>
<p>&nbsp;</p>
<p>17:01:12</p>
<p>ЛІНЬКО Д. В.&nbsp;</p>
<p>Шановні колеги, я звертаюся до всіх. Справа в тому, що не тільки ті, хто постраждав від рук Бурбели, в цьому зацікавлені, весь український народ. Згадайте минулу зиму, коли під час того, як суддя Бурбела виголошував незаконні рішення, було побито купу людей, Юрія Луценка було побито під Святошинським РУВС, ви пам'ятаєте це все. Це спровокувало от якраз оті от закони 16 січня, коли сфабриковані справи були, а потім їх хотіли легалізувати. Тому ми звертаємось до вас. Є вже наше звернення, є справа в прокуратурі по Бурбелі, і ми цю справу дотиснемо, і всі порушники будуть притягнуті до відповідальності. Це лише перший крок і в нас є всі&nbsp; законні підстави для того, щоб сьогодні позбавити цього негідника Бурбелу суддівської мантії, тому що це ганьба&nbsp; для всієї суддівської системи і для нас з вами, що ці люди є суддями. Ми вчора зробили перший крок, зняли недоторканість 3 суддів. Давайте зробимо ще з одного. І так поступово ми дотиснемо і зробимо нашу суддівську систему правильною. Я вас усіх закликаю: підтримайте, і український народ вас також підтримає в цьому. Це абсолютно правильне рішення.</p>
<p>Тому всі ці зауваження, що це може бути неправомірно, – неправомірні якраз були ті рішення. І ми з вами звільнили цих людей. Ми підтримали рішення Верховної Ради, що потрібно звільнити "васильківських терористів", тому що це була абсолютно сфабрикована справа. І Верховна Рада це визнала. Тому якщо ми це визнали, ми маємо визнати і те, що Бурбела має понести відповідальність. І сьогодні якраз цим рішенням ми і будемо відновлювати справедливість. Тому всім, хто підтримає, це якраз і будуть ті люди, які готові радикально змінювати суддівську систему.</p>
<p>Дякую всім. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Сергій Власенко, "Батьківщина". Потім Павло Кишкар, "Самопоміч".</p>
<p>&nbsp;</p>
<p>17:03:11</p>
<p>ВЛАСЕНКО С.В.</p>
<p>Дякую. Шановні колеги, у нас є в Україні декілька людей, чиї прізвища стали символами відсутності правосуддя в Україні. Троє таких суддів ми розглядали вчора. Сьогодні внесена пропозиція щодо судді Бурбели. Я переконаний, що це ім’я стоїть в абсолютно одному ряді рядом з Царевич, разом з Кицюком, разом з іншими одіозними людьми.</p>
<p>При цьому я хочу наголосити на тій різниці, яка є між Бурбелою та іншими. Ми не повинні відкривати цей ящик Пандори, але по Бурбелі у нас є підстави це зробити. Це суддя, який був призначений, коли ще не пройшло 5 років його перебування на посаді. Але я звертаю вашу увагу: це єдиний випадок принаймні відомий нам в Україні. Давайте в подальшому не використовувати цю практику по інших суддях, по яких таких підстав немає. Давайте вимагати від Генеральної прокуратури, від інших органів притягнення їх до відповідальності, внесення подання до Верховної Ради, голосування в законний спосіб.</p>
<p>Ще раз підкреслюю. В цій ситуації з Бурбелою у нас є підстави голосувати. Мені не зовсім зрозуміла позиція профільного комітету, який заховав голову в пісок і не виніс жодного рішення і жодної пропозиції нашому залу. Мені б здавалося, що фаховий профільний комітет повинен був більш чітко висловити або просто чітко висловити свою позицію по підношенню до тієї ситуації, яка склалася. Я закликаю всіх, в зв'язку з тими очевидними порушеннями Конституції при призначенні цього судді, підтримати запропонований проект постанови. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Кишкар Павло, будь ласка. Сергій Соболєв, "Самопоміч". Єгор Соболєв, "Самопоміч".</p>
<p>&nbsp;</p>
<p>17:05:09</p>
<p>СОБОЛЄВ Є.В.</p>
<p>Друзі! Фракція "Самопоміч" одноголосно мріє звільнити суддю Бурбелу, як і більшість інших суддів, що приймали участь в обслуговуванні влади і корупції. Але є одне страшне небажання. Ми дуже не хочемо, щоб суддя Бурбела повернувся з Європейського суду з великим чеком для України і з вимогою відновити його через те, що він постраждав через неправильну процедуру звільнення.</p>
<p>Я хотів би звернутися від імені фракції до спікера. У нас сьогодні дуже погана процедура. Коли за ніч або за ранок в порядку денному з'явилися рішення, які ми не встигли розглянути, обговорити і подумати, чи ми можемо за них голосувати, чи вони дадуть результат.</p>
<p>Давайте відрізнятися від суддів бурбел, давайте робити свою роботу чесно, відповідально і з результатом. Але за звільнення судді Бурбели ми, звісно, будемо голосувати.</p>
<p>&nbsp;</p>
<p>ГОЛОВУЮЧИЙ. Це майстерність висловів. Ми сьогодні не прийняли жодного зайвого рішення. Всі рішення відповідно до регламенту будуть включені до порядку денного нашої роботи сесії.</p>
<p>Заключне слово, хвилина, голова комітету Князевич. Будь ласка, запросіть народних депутатів до зали і будемо зараз голосувати постанову, яку доповідав доповідач. Будь ласка.</p>
<p>&nbsp;</p>
<p>17:06:39</p>
<p>КНЯЗЕВИЧ Р.П.</p>
<p>Дякую. Шановний пане Голово, шановні колеги! Ну, по-перше, я відкидаю всі звинувачення на адресу комітету. Комітет досить фахово розглянув це питання і запропонував, як на мене, абсолютно розумний вихід. Але, пане Голово і шановні ініціатори! Я думаю, щоб справді на перспективу уникнути небажаних, скажімо, в тому числі судових розглядів, варто доповнити перший пункт постанови такого роду словами: "Визнати такою, що втратила чинність Постанова Верховної Ради&nbsp; про обрання суддів від 7 червня 2012 року номер 4919 в частині обрання на посаду судді Києво-Святошинського суду Київської області безстроково Бурбели Юрія Сергійовича як таку, що прийнята в цій частині з порушенням вимог Конституції України". От слова "як таку, що прийнята в цій частині з порушенням вимог Конституції України" можна буде вважати, що ми просто виправляємо ту помилку, якої припустилася Верховна Рада минулого скликання. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги народні депутати, на ваш розгляд для голосування… Готові голосувати? Вноситься проект Постанови (реєстраційний номер 1827)&nbsp; проект Постанови про визнання такої, що втратила чинність Постанова Верховної Ради&nbsp; України "Про обрання суддів" –&nbsp; за основу та в цілому з пропозицією голови профільного комітету Руслана Князевича з поправкою, яка була оголошена під стенограму.</p>
<p>Будь ласка, прошу голосувати, прошу підтримати дану ініціативу.&nbsp; Голосуємо, будь ласка, колеги, голосуємо.&nbsp;</p>
<p>&nbsp;</p>
<p>17:08:29</p>
<p>За-233</p>
<p>Рухаємось далі. Шановні колеги, до другого читання підготовлені ряд законопроектів, зокрема 1840 законопроект, проект Закону про внесення змін до деяких законодавчих актів України щодо визнання організацій терористичними. Є пропозиція головного комітету, який розглядав дане питання, повернути на повторне друге читання даний законопроект.</p>
<p>Шановні колеги, ми включили ще один законопроект подібний до того, який ми зараз маємо розглядати в другому читанні. І є пропозиція повернути в комітет для того, щоб їх доопрацювати шляхом підготовки до повторного другого читання.</p>
<p>Будь ласка, Віктор Король.</p>
<p>&nbsp;</p>
<p>17:09:54</p>
<p>КОРОЛЬ В.М.</p>
<p>Шановні народні депутати,&nbsp; за рішенням комітету було розглянуто законопроект, який уже об'являли, номер 1840 –&nbsp; щодо визнання терористичними організаціями певних юридичних, фізичних осіб. Тобто у комітеті за процедурою другого читання опрацьовано проект Закону України про внесення змін до деяких законодавчих актів України щодо визнання організацій терористичними. Ми його тут, дозвольте нагадати, розглянули в першому читанні, і були внесені відповідними депутатами певні зміни. Це Луценко і інші, які корінним образом змінили цей законопроект. І тому виникло питання&nbsp; щодо, ключовим питанням щодо рішення цього питання про визнання, надати в юрисдикцію Вищого апеляційного суду.</p>
<p>Сьогодні ви зареєстрували &nbsp;другий законопроект, який враховує всі ці побажання. І виходячи з цього, комітет прийняв рішення і пропонує вам його підтримати щодо повернути законопроект головному комітету на доопрацювання з наступним поданням на повторне друге читання. Простими словами – об'єднати ці два законопроекти, підготувати, розглянути і прийняти спільне рішення.</p>
<p>&nbsp;</p>
<p>ГОЛОВУЮЧИЙ. Дякую. Слушна пропозиція.</p>
<p>Шановні колеги, будь ласка, займіть місця для голосування. Увага, колеги! Увага! Ви чули доповідь голови підкомітету Віктора Миколайовича Короля щодо рішення комітету повернути для підготовки на повторне друге читання законопроект (реєстраційний номер 1840). Таким чином, щоби один законопроект внести в зал узгоджений щодо визнання організацій терористичними. Прошу підтримати цю пропозицію профільного комітету. Шановні колеги, будь ласка… Руслан Петрович! Прошу, колеги, займіть свої місця для голосування щодо повернення 1840 для підготовки на друге, на повторне друге читання. Можемо голосувати?</p>
<p>Шановні колеги народні депутати, будь ласка, підготуйтесь до голосування щодо повернення на повторне друге читання. Прошу голосувати, шановні колеги. Прошу голосувати. Повернення на підготовку на повторне друге читання.</p>
<p>&nbsp;</p>
<p>17:13:01</p>
<p>За-224</p>
<p><i>(Шум у залі)</i> Бачу, бачу, бачу. Бачу, народний депутат Демчак. Я бачу, бачу.</p>
<p>Шановні колеги, вноситься пропозиція щодо повернення законопроекту (реєстраційний номер 1840) в комітет для підготовки на повторне друге читання. Прошу підтримати дану пропозицію. Прошу голосувати. Прошу голосувати. На повторне друге читання підготовку прошу підтримати.</p>
<p>&nbsp;</p>
<p>17:13:40</p>
<p>За-240</p>
<p>Дякую. Дякую. 240 &nbsp;Рішення прийнято. Буде підготовлено…</p>
<p>Шановні колеги! Шановні колеги, наступний законопроект 1496, надзвичайно важливий для всіх, проект Закону про внесення змін до деяких законодавчих актів України щодо посилення соціального захисту внутрішньо переміщених осіб (друге читання). Ви пам'ятаєте, ми його готували, цей законопроект. Профільний комітет підготував його до другого читання.</p>
<p>Будь ласка, Денісова Людмила Леонтіївна.</p>
<p>Увага! Всі, будь ласка, сконцентруйтесь!</p>
<p>&nbsp;</p>
<p>17:14:16</p>
<p>ДЕНІСОВА Л.Л.</p>
<p>Шановні колеги, ви пам'ятаєте, що ми за основу голосували цей законопроект. Комітет отримав деякі пропозиції, розглянув їх. Я хочу довести вам, що 31 пропозиція була… надійшла до комітету від десяти народних депутатів. Практично, 20 враховано, 11 не враховано.</p>
<p>Щодо врахованих пропозицій народних депутатів України, зазначу, що ними виправлено назву законопроекту, встановлено, що після надходження документів та відомостей про страховий стаж та заробітну плату внутрішньо переміщених осіб їм буде переглянуто рішення про призначення допомоги, зокрема, в сторону її збільшення, без документів вони отримають тільки мінімальну; уточнено назву статті 24 прим., яка передбачає надання роботодавцю компенсації за працевлаштування внутрішньо переміщених осіб; конкретизовано назву&nbsp; проекту фінансування, передбачених законопроектом&nbsp; заходів сприяння зайнятості ВПО; прибрано з законопроекту зміни щодо внесення змін до існуючих уже статей. Тобто враховано, що ми уже прийняли такі норми 28 грудня 2015 року.</p>
<p>Тому прошу підтримати за основу та в цілому даний законопроект, який надасть можливість працевлаштуватися на пільгових умовах нашим внутрішньо переміщеним особам. А а ви знаєте, що їх вже понад мільйон, і вони чекають такого рішення від нас.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Людмила Леонтіївна.</p>
<p>Підемо по поправках?</p>
<p>1 поправка врахована.</p>
<p>2 відхилена є. Наполягаєте? &nbsp;Не наполягає.</p>
<p>Далі, 3-я, народний депутат Дунаєв. Відхилена. Наполягаєте? Немає.</p>
<p>4-а – немає.</p>
<p>Всі інші враховані.</p>
<p>Наступна&nbsp; відхилена. 8 поправка відхилена. Наполягаєте? Ні.</p>
<p>9-а&nbsp; врахована.</p>
<p>10-а&nbsp; відхилена. Наполягаєте? Ні.</p>
<p>11-а – ні, не наполягають.</p>
<p>13 відхилена поправка. Не наполягають.</p>
<p>18 поправка відхилена. Не наполягають.</p>
<p>19-а. Не наполягають.</p>
<p>20-а. Не наполягають.</p>
<p>24-а. Не наполягають.</p>
<p>Все, ми пройшли всі поправки, шановні колеги. Прошу сконцентруватися на голосуванні, колеги. Питання стосується переміщених осіб. Шановні колеги, прошу займіть свої місця, будь ласка, займіть свої місця для голосування.</p>
<p>Реєстраційний номер 1496: проект Закону про&nbsp; внесення змін до деяких законодавчих актів України щодо посилення соціального захисту внутрішньопереміщених осіб.</p>
<p>Висновок комітету: прийняти в другому читанні та в цілому, в редакції комітету. Прошу, шановні колеги народні депутати, будь ласка, займіть&nbsp; місця. Займіть місця, будь ласка, свої для голосування. Будь ласка, в другому читанні та в цілому (1496). Прошу голосувати. Прошу підтримати, колеги, Закон щодо переміщених осіб. Прошу голосувати. Прошу голосувати, в цілому в другому читанні</p>
<p>&nbsp;</p>
<p>17:18:36</p>
<p>За-216</p>
<p><i>&nbsp;(Шум у залі)</i></p>
<p>Я хочу звернутися до керівників фракцій. Шановні керівники фракцій, ви можете мобілізувати своїх депутатів? <i>(Шум у залі)</i></p>
<p>&nbsp;Шановні керівники фракцій! Ви не ображайтеся, я буду по прізвищах – добре? – звертатися до депутатів, які не голосують. Не будете ображатися?</p>
<p>Будь ласка, у другому читанні в цілому 1496. У другому читанні в цілому в редакції комітету. Прошу голосувати, прошу підтримати у другому читанні 1496: проект Закону щодо посилення соціального захисту внутрішньо переміщених осіб. Прошу голосувати 1496 в цілому.</p>
<p>Це вже краще.</p>
<p>&nbsp;</p>
<p>17:19:48</p>
<p>За-245</p>
<p>Шановні колеги, я просив би керівників фракцій: будь ласка, запросіть народних депутатів до зали, для того щоб ефективно працювати.</p>
<p>Далі. Не менш важливий законопроект – 1408, щодо волонтерської діяльності, шановні колеги. Підготовлений до другого читання. Будь ласка, доповідач – перший заступник голови Комітету з питань сім'ї, молодіжної політики та спорту Микола Величкович. Увага, будь ласка, шановні народні депутати!</p>
<p>&nbsp;</p>
<p>17:20:25</p>
<p>ВЕЛИЧКОВИЧ М.Р.</p>
<p>Шановний Володимире Борисовичу, шановні колеги! Комітет ретельно підійшов до питання підготовки законопроекту до другого читання. Була утворена робоча група, до якої увійшли народні депутати України, волонтери, представники міністерств та відомств.</p>
<p>Було опрацьовано 53 поправки та пропозиції. Комітет опрацював і підтримує з них 23, відхилив 18 і частково врахував 12.</p>
<p>За підсумками роботи знято більшість спірних питань і виконано завдання щодо вдосконалення законопроекту, на яких було наголошено під час першого читання.</p>
<p>Насамперед було прийнято рішення&nbsp; про доповнення до напрямів волонтерської діяльності допомоги учасникам бойових дій, а також соціального захисту волонтерів, які працюють в зоні АТО.</p>
<p>Комітет підтримав та дещо відредагував поправки депутатів, які стосуються цього питання, а саме: стосовно виплати сім'ям загиблих волонтерів одноразових грошових допомог у розмірі&nbsp;&nbsp; 500 прожиткових мінімумів встановлених законом для працездатних осіб і в разі інвалідності І, ІІ та ІІІ груп відповідно 250, 200 та 150 прожиткових мінімум.</p>
<p>Комітетом пропонується визначити,&nbsp; що волонтерами можуть бути тільки діти віком від 14 років за згодою батьків або інших законних представників. Причому вони не можуть&nbsp; надавати волонтерську допомогу у медичних закладах, в зоні АТО та при ліквідації наслідків надзвичайних ситуацій.</p>
<p>Для уникнення корупційних ризиків комітетом також&nbsp; запропоновано, щоб отримувачем волонтерської допомоги могли бути лише фізичні особи, а також юридичні особи, які є неприбутковими.</p>
<p>Також пропонується визначити, що договір про впровадження волонтерської діяльності в обов'язковому порядку укладається за бажанням волонтера та при надання волонтерської допомоги на спортивних заходах при ліквідації наслідків надзвичайних ситуацій, а також договір про надання&nbsp; волонтерської допомоги в обов'язковому порядку укладається за бажанням отримувачем волонтерської допомоги.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.&nbsp; Є необхідність по поправках іти? Одна поправка. Іван&nbsp; Крулько. Ні,&nbsp; одної хвилини немає. По поправках, друге читання. По поправках є питання? Немає.&nbsp; Будь ласка,&nbsp; займіть всі свої робочі&nbsp; місця, шановні народні депутати. <i>(Шум у залі) </i>&nbsp;Будь ласка,&nbsp; шановні колеги. Я просив розгляд у другому читанні.</p>
<p>Є по поправці номер 13. Народний депутат Крулько. Будь ласка,&nbsp; 13 поправка. Крулько, хвилина.</p>
<p>&nbsp;</p>
<p>17:23:20</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Шановні народні депутати! Я хотів би, в першу чергу, подякувати комітету за організацію дуже ретельного опрацювання цього законопроекту.</p>
<p>Усі поправки мої були розглянуті&nbsp; дуже детально і я вдячний за їх підтримку в комітеті. Всі ті поправки незначні, які не підтримані, я знімаю. І прошу Верховну Раду консолідуватися, проголосувати цей законопроект, який повинен об'єднати залу. Цього законопроекту чикають мільйони українських волонтерів, які працюють задля наших військовослужбовців у зоні АТО, а також працюють і в мирний час для того, щоб підтримувати тих людей, які потребують волонтерської допомоги.&nbsp; Дякую. Прошу проголосувати за цей законопроект.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Шановні колеги, підготувались до голосування 1408. Є пропозиція профільного комітету прийняти в другому читанні та в цілому, шановні народні депутати. Готові голосувати? Будь ласка, займіть місця для голосування. Займайте місця для голосування. <i>(Шум у залі) </i>&nbsp;Будь ласка. <i>(Шум у залі)</i></p>
<p>&nbsp;Коли цей дзвінок, от дивіться, коли от цей дзвінок, це означає, що треба голосувати. Ні, ні. Щоб просто ніхто не подумав, що трамвай проїжджає. Я жартую, колеги. Я з великою повагою. Будь ласка, колеги, займіть, будь ласка, місця, давайте проголосуємо. <i>(Шум у залі)</i></p>
<p>&nbsp;Можливо і швейцарський трамвай з вай-фаєм. Можливо. Це ви натякаєте так, як у Вінниці, да? Будь ласка, шановні колеги, голосуємо. 1408 щодо волонтерської діяльності в другому читанні та в цілому, прошу голосувати. Прошу підтримати, колеги. Прошу голосувати.</p>
<p>&nbsp;</p>
<p>17:25:40</p>
<p>За-256</p>
<p>Дякую вам, шановні колеги, дякую.&nbsp; <i>&nbsp;(Оплески) </i>&nbsp;Дякую, колеги.</p>
<p>Далі, 0944. Не менш важливий законопроект, шановні колеги. Проект Закону про внесення змін до деяких законодавчих актів України щодо уточнення повноважень нотаріусів та особливостей реєстрації похідних речових прав на земельні ділянки сільськогосподарського призначення. Децентралізація в сфері реєстрації, колеги. Надзвичайно важливий проект.</p>
<p>Є пропозиція в другому читанні та в цілому. І доповідає член комітету Алексєєв, профільного комітету Алексєєв Ігор Сергійович.</p>
<p>Шановні колеги, я прошу не виходити з зали народних депутатів. Зараз, я думаю, що швидко будемо голосувати, бо він є надзвичайно важливим, цей законопроект. Буквально я просив би декілька слів. Прошу.</p>
<p>&nbsp;</p>
<p>17:26:31</p>
<p>АЛЕКСЄЄВ І.С.</p>
<p>Шановний головуючий, шановні народні депутати, вашій увазі пропонується законопроект про внесення змін до деяких законодавчих актів України щодо уточнення повноважень нотаріусів та особливостей реєстрації похідних речових прав на земельні ділянки сільськогосподарського призначення (реєстраційний номер 0944).</p>
<p>Профільним комітетом вчора на своєму засіданні було розглянуто цей законопроект. Одноголосно підтримано до другого читання. Надійшло 11 поправок від суб’єкта законодавчої ініціативи, 10 були враховані в цілому, одна – редакційна.</p>
<p>До цього законопроекту є висновок Головного юридичного управління Апарату Верховної Ради України, який із зауваженнями підтримує цей законопроект. Одне слушне зауваження я хочу під стенограму зачитати.</p>
<p>Для цього треба доповнити розділ І законопроекту новим пунктом 3-м такого змісту. В абзаці дев'ятому частини першої статті 38 Закону України "Про Державний земельний кадастр" після слів "при здійсненні нотаріальних дій" доповнити словами: "та/або під час здійснення державної реєстрації речових прав на нерухоме майно".</p>
<p>Шановні колеги, хочу ще раз повторити, що законопроект було одноголосно підтримано всіма членами профільного комітету. Прохання підтримати цей законопроект в цілому з урахуванням правки, яку я тільки що зачитав щодо змін до статті 38 Закону України "Про Державний земельний кадастр". Дякую за увагу. Прошу підтримати.</p>
<p>&nbsp;</p>
<p>ГОЛОВУЮЧИЙ. Прошу доповідача залишитись на трибуні до голосування. Карточку ви забрали свою? Поправка? Руслане Петровичу, будь ласка, поправка яка?</p>
<p>&nbsp;</p>
<p>17:28:31</p>
<p>КНЯЗЕВИЧ Р.П.</p>
<p>Шановний пане Голово! Оскільки, справді я хочу підтримати доповідача, всі правки враховано, то немає сенсу йти по процедурі, передбаченій регламентом. Бо доповідачі задоволені рішенням комітету. А прошу одразу перейти до голосування, щоб скоротити час. Бо немає жодного заперечення щодо прийняття в цілому.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, з врахуванням того, що оголосив під стенограму доповідач Алексєєв. Будь ласка, шановні колеги, підготувались до голосування, прошу, займіть свої місця для голосування 0944. В другому читанні і в цілому, з врахуванням поправки, яку оголосив доповідач з трибуни під стенограму.</p>
<p>Готові голосувати? Будь ласка, ставлю цю пропозицію на голосування. 0944 – в другому читанні, з поправкою, яка була оголошена з трибуни доповідачем.</p>
<p>&nbsp;</p>
<p>17:29:46</p>
<p>За-241</p>
<p>Рішення прийнято.</p>
<p>Гарний законопроект. І рішення прийнято. Дякую. Дякую, дякую, шановні колеги. Йдемо далі. &nbsp;В першому читанні ряд законопроектів.</p>
<p>Проект&nbsp; Закону про внесення змін до Закону України "Про волонтерську діяльність" (щодо виплати одноразової грошової допомоги у разі загибелі (смерті) або інвалідності волонтера під час надання волонтерської допомоги в районі проведення антитерористичної операції).</p>
<p>Шановні колеги, є пропозиція автора Тетяни Чорновол розглянути його за скороченою процедурою. Прошу… Слово перед розглядом? Перед розглядом?</p>
<p>Будь ласка, Тетяна Чорновол, автор. Ви могли під час доповіді.</p>
<p>&nbsp;</p>
<p>17:30:38</p>
<p>ЧОРНОВОЛ Т.М.</p>
<p>Я знімаю з розгляду цей законопроект, тому що він внесений в якості змін до попередньо проголосованого нами законопроекту.</p>
<p>&nbsp;</p>
<p>ГОЛОВУЮЧИЙ. Маємо проголосувати зняття. Давайте проголосуємо щодо зняття за пропозицією автора цього законопроекту.</p>
<p>Шановні колеги, сконцентруйтеся, щодо зняття з розгляду за пропозицією автора законопроекту, прошу голосувати. Прошу підтримати пропозицію автора законопроекту.</p>
<p>&nbsp;</p>
<p>17:31:17</p>
<p>За-224</p>
<p>Сконцентруйтеся, ще раз. Не спрацювала карточка Сергія Тарути, давайте ще раз. Пропозиція щодо зняття 1689 з порядку денного за пропозицією автора законопроекту. Будь ласка, підтримайте, колеги, пропозицію автора щодо зняття з порядку денного. Запросіть депутатів до залу. Шановні депутати, голосуємо. Будь ласка, визначаємося, голосуємо.</p>
<p>&nbsp;</p>
<p>17:31:56</p>
<p>За-232</p>
<p>Рішення прийнято.</p>
<p>Наступний&nbsp; проект Закону про внесення змін до деяких законодавчих актів України щодо заборони приватизації об'єктів інженерної інфраструктури меліоративних систем та земель, на яких ці об'єкти розташовані (реєстраційний номер 1128). Народний депутат Гордєєв.</p>
<p>Є пропозиція розглядати цей законопроект автором за скороченою процедурою. Прошу визначитись щодо цієї пропозиції розгляду за скороченою процедурою. Щодо розгляду (1128) меліоративні установки, щодо розгляду за скороченою процедурою.</p>
<p>&nbsp;</p>
<p>17:32:44</p>
<p>За-174</p>
<p>Рішення прийнято.</p>
<p>Будь ласка, прошу, Гордєєв Андрій Анатолійович.</p>
<p>&nbsp;</p>
<p>17:32:59</p>
<p>ГОРДЄЄВ А.А.</p>
<p>Доброго дня, шановні народні депутати! Я розумію, що всі вже стомились, але трохи хвилиночку уваги. Вашій увазі пропонується законопроект номер 1128&nbsp; від 01.12.2014 року про внесення змін до деяких законодавчих актів України щодо заборони приватизації об'єктів інженерної інфраструктури меліоративних систем та земель державної і комунальної власності, на яких ці об'єкти розташовані.</p>
<p>Я хочу звернути вашу увагу, що в нашій країні є унікальний об'єкт, це другий за значенням для нашої країни і економіки, це друге Дніпро, це наша зрошувальна і меліоративна система. При цьому, я хотів би нагадати, що для північних областей зрошення має суто економічний характер – це збільшення урожайності. Але для півдня України зрошувальна система – це є виживанням наших сільськогосподарських товаровиробників.</p>
<p>Дещо трохи надам статистики. Минулого року практично з 2 мільйонів гектар землі зрошувальної було полито трохи більше, ніж 450 тисяч, тобто одна четверта. Друга цифра. На цей, час через бездарне господарство, безповоротно втрачено більше, як 350 тисяч зрошувальних земель. Іще одна цифра. З необхідних, за проектним рішенням, 25 тисяч поливальної техніки в робочому стані збережено лише 5 тисяч одиниць. І наостанок, для повноти картини. Загальна балансова вартість державних меліоративних фондів становить 8 мільярдів гривень, тоді як сума зносу 6,2 мільярди гривень.</p>
<p>Тому, щодо суті законопроекту. Вашій увазі пропонується внести зміни до Земельного кодексу України, за яким розширюється перелік об'єктів земель комунальної та державної власності, які не можуть передаватися у приватну власність. Зокрема, землі під об'єктами інженерної інфраструктури внутрішньогосподарських та міжгосподарських меліоративних систем, які перебувають у комунальній власності…</p>
<p>&nbsp;</p>
<p>ГОЛОВУЮЧИЙ. Будь ласка, продовжуйте. Дайте завершити.</p>
<p>&nbsp;</p>
<p>ГОРДЄЄВ А.А. Друге. Землі під відповідними об'єктами загальнодержавних та міжгосподарських меліоративних систем, які перебувають у державній власності.</p>
<p>Крім того, в Закон про приватизацію державного майна пропонується перелік об'єктів загальнодержавного значення, які не підлягають приватизації. А саме: об'єкти інженерної інфраструктури загальнодержавних, міжгосподарських та внутрішньогосподарських меліоративних систем, а також землі державної та комунальної власності, на яких ці об'єкти розташовані.</p>
<p>Висновок ГНЕУ позитивний. Висновок комітету також позитивний. Прошу, шановні колеги, врахувати це зазначене і підтримати наших&nbsp; &nbsp;сільськогосподарських товаровиробників і не дати приватизувати останнє, що є в державі і має стратегічне значення, а це – зрошувальна система України.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Будь ласка, голова підкомітету з питань аграрної політики та земельних відносин Сергій Володимирович Хлань. Прошу.</p>
<p>&nbsp;</p>
<p>17:36:23</p>
<p>ХЛАНЬ С.В.</p>
<p>Шановний пане головуючий, шановні колеги! Комітет з питань аграрної політики та земельних відносин на своєму засіданні 3 лютого 2015 року розглянув проект Закону України про внесення змін до деяких законодавчих актів України щодо заборони приватизації об'єктів інженерної інфраструктури, меліоративних систем та земель державної комунальної власності, на яких ці об'єкти розташовані (реєстраційний номер 1128), поданий народними депутатами України Гордєєвим Андрієм Анатолійовичем та іншими.</p>
<p>Згідно положень законопроекту до статей 83 та 84 Земельного кодексу України та статті 5 Закону України "Про приватизацію державного майна" запропоновані зміни, які націлені на унеможливлення&nbsp; подальшої&nbsp; приватизації інженерної інфраструктури меліоративних систем та її окремих об'єктів, а також землі під ними. Такі зміни слугуватимуть забезпеченню технологічної цілісності меліоративних систем та непорушності процесу їх функціонування, сприятимуть відновленню та розвитку меліоративних систем в Україні.</p>
<p>Головне науково-експертне управління&nbsp; Апарату Верховної Ради&nbsp; України &nbsp;висловили незначні зауваження до означеного законопроекту та вважає, що проект може бути прийнятий в першому читанні.</p>
<p>Що стосується висновку результатів здійснення антикорупційної експертизи проекту нормативно-правого акту, то в даному законопроекті не виявлено корупційних факторів.</p>
<p>Враховуючи вищенаведене комітет рекомендує Верховній Раді України проект Закону України про внесення змін до деяких законодавчих актів України щодо заборони приватизації об'єктів інженерної інфраструктури меліоративних систем та земель державної і комунальної власності...</p>
<p>&nbsp;</p>
<p>ГОЛОВУЮЧИЙ. Прошу, будь ласка, завершуйте.</p>
<p>&nbsp;</p>
<p>ХЛАНЬ С.В. Просимо прийняти за основу. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, два – "за", два – "проти" запишіться. Юрій, в кінці, Юрій Левченко – в кінці.</p>
<p>Народний депутат Корнацький, будь ласка.</p>
<p>&nbsp;</p>
<p>17:39:24</p>
<p>КОРНАЦЬКИЙ А.О.</p>
<p>Народний депутат Корнацький, 132 виборчий округ, Миколаївщина.</p>
<p>Шановні колеги, коли цей законопроект розглядався на комітеті, автори законопроекту казали, що іде мова про магістральні меліоративні системи, про так звані загальнодержавні і ті, до яких під'єднуються внутрішньогосподарські.</p>
<p>Зараз я бачу, що від цього вони відмовилися, йде мова про те, що буде заборона приватизації внутрішньогосподарських меліоративних систем і земель під ними. Я вважаю таку норму неприйнятною і пропоную її або виключити, або пропоную взагалі цей законопроект тоді не підтримувати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Юрій Чижмарь, Радикальна партія.</p>
<p>&nbsp;</p>
<p>17:40:31</p>
<p>ЧИЖМАРЬ Ю.В.</p>
<p>Передаю слово Олегу Ляшку.</p>
<p>&nbsp;</p>
<p>ГОЛОВУЮЧИЙ. Олег Ляшко.</p>
<p>&nbsp;</p>
<p>17:40:40</p>
<p>ЛЯШКО О.В.</p>
<p>Олег Ляшко, Радикальна партія. Приватизовувати систему меліорації – це те саме, що приватизовувати "Нафтогаз" чи "Укрзалізницю". Це стратегічні підприємства, стратегічні структури в нашій державі. Колись поклали ті труби, особливо на півдні країни: Херсонська, Миколаївська, Крим. Витрачали народні кошти, тепер якісь доморощені олігархи хочуть це приватизувати. Якщо хочуть зробити свої системи, хай свої гроші вкладуть.</p>
<p>Більше того, я знаю, на Донеччині, на Луганщині вирізають труби і здають на металолом, а потім маємо знову мільярди тратити, щоб робити систему зрошення.</p>
<p>Тому ми, наша фракція підтримує законопроект про заборону на приватизацію меліоративних систем.</p>
<p>Але я хотів би, користуючись нагодою, сказати, звернутися до Голови Верховної Ради і звернутися до вас, колеги народні депутати.</p>
<p>Сьогодні в Харкові відбулися&nbsp; надзвичайні події. Харківська обласна рада відмовилася включити до порядку денного&nbsp; питання про&nbsp; визнання Росії країною-агресором. Нагадаю, раніше Харківська міська рада&nbsp; відмовилася визнати Росію країною-агресором. Я вважаю, шановні колеги депутати, це надзвичайно небезпечними подіями. Харківська область – це прикордонна область, і коли і&nbsp; міська і обласна ради відмовляються визнавати Росію країною-агресором, завтра вони визнають&nbsp; рішення і проведуть референдум про приєднання Харківщини до Росії, до Білгородщини чи навпаки. Тому я вважаю, що і Харківська обласна, і Харківська міська ради мають бути негайно&nbsp; розпущені як такі, що сприяють&nbsp; тероризму, що ведуть антидержавну діяльність сьогодні в умовах російської агресії.</p>
<p>&nbsp;</p>
<p>ГОЛОВУЮЧИЙ. Прошу завершуйте.</p>
<p>&nbsp;</p>
<p>ЛЯШКО О.І. …я&nbsp; зареєструю і закликаю колег депутатів стати співавторами від фракцій коаліції відповідний законопроект&nbsp; про розпуск Харківської обласної і міської рад і про призначення перевиборів. Ми не маємо дозволити їм&nbsp; проводити антидержавну діяльність в умовах війни. Як мінімум – розпуск, як максимум – харківського міського голову&nbsp; Кернеса і харківського обласного голову розстріляти за зрадництво,&nbsp; за відступ від України, за зраду України. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Дзюблик, "Народний фронт".</p>
<p>&nbsp;</p>
<p>17:43:47</p>
<p>ДЗЮБЛИК П.В.</p>
<p>Прошу надати слово Бриченко Ігорю.</p>
<p><i>&nbsp;</i></p>
<p>17:43:54</p>
<p>БРИЧЕНКО І.В.</p>
<p>Шановні колеги, "Народний фронт" буде підтримувати цей законопроект, тому що він забороняє приватизацію меліоративних систем, споруд і землі, яка находиться під об'єктами.</p>
<p>І ще одне. Ми должні підтримати сільгоспвиробника, тому що коли ми віддамо в приватні руки оросітельну систему – в нас завтра в 3-4 раза підніметься ціна на воду. Якщо держава найде кошти для піддержання і востановления росітельной системи, в нас вознікнуть проблеми юридичеськи. Як ми будем вкладати кошти, востановленіє росітельной системи.&nbsp; <i>(Шум у залі) </i>&nbsp;Да, прошу всіх підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Сергій Власенко, "Батьківщина".</p>
<p>&nbsp;</p>
<p>17:45:14</p>
<p>ВЛАСЕНКО С.В.</p>
<p>Шановні колеги, фракція "Батьківщина" теж підтримує заборону на приватизацію меліоративних об'єктів. Але я теж хотів сказати дещо про інше.</p>
<p>У нас декілька днів назад ми приймали парламентом звернення до Надії Савченко, яка голодує 83-й день. Надія Савченко написала нам листа і передала його через своїх адвокатів. Я дозволю собі зацитувати лише його частину: "Я вчуся змінювати тактику. Так, фізично мені трохи паршиво, але не настільки, щоб вже померти зразу. Поп’ю певний час бульйон для того, щоб як жити – то літати, як померти – то здоровою. А як боротися – то так, щоб були сили. Буду боротися разом із вами. І на вашу вимогу із вдячністю за вашу підтримку для вас залишаюся живою". Надія Савченко припинила голодування, слава тобі, Господи! <i>(Оплески)</i></p>
<p>Але перед нами стоїть величезне завдання побачити нашу героїню тут, в залі Верховної Ради разом з нами. Дякую всім за підтримку.</p>
<p>&nbsp;</p>
<p>ГОЛОВУЮЧИЙ. Дякую. Дякую, Сергію.</p>
<p>Будь ласка, народний депутат Вінник.</p>
<p>&nbsp;</p>
<p>17:46:46</p>
<p>ВІННИК І.Ю.</p>
<p>Шановні колеги, я хотів би звернути увагу на цей законопроект тому, що він забороняє приватизацію, у тому числі Північнокримського каналу. Це канал, за яким постачалася вода на окуповану територію Криму. Сьогодні Міністерство зовнішніх справ Російської Федерації вже порушує питання про екоцид. Тому це питання сьогодні державної національної безпеки. Якщо ми дозволимо приватизацію меліоративних систем, у тому числі Північнокримського каналу, це говорить про те, що &nbsp;ми дозволяємо фактично приватизувати окремі військові частини чи заводи, які сьогодні виробляють танки. Прошу підтримати одностайно заборону на приватизацію меліоративної системи в Херсонській області.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Будь ласка, Юрій Левченко.</p>
<p>&nbsp;</p>
<p>17:47:47</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ. Я дуже радий з того, що представники коаліції нарешті подають законопроекти не тільки про те, як все навпаки приватизувати, віддати приватному капіталу і залишити державу ні з чим. А нарешті з'являються законопроекти про те, що все ж таки треба щось в державі залишити для економічної безпеки держави і нації.</p>
<p>Це дуже позитивний крок. Я сподіваюсь, це буде не перший і не останній крок в цьому плані і що ця позитивна тенденція буде продовжуватися. Тому я закликаю сесійну залу зараз не бігати тут, не відпочивати, не займатися якимись кулуарними ігрищами. А всім разом, організовано проголосувати одразу за основу і в цілому про заборону приватизації меліораційних систем. Це вкрай важливо для півдня України і вкрай важливо для держави загалом. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Юрій Тимошенко, будь ласка.</p>
<p>&nbsp;</p>
<p>ПАРУБІЙ А.В. Включіть мікрофон Юрію Тимошенку.</p>
<p>&nbsp;</p>
<p>17:49:02</p>
<p>ТИМОШЕНКО Ю.В.</p>
<p>Шановні депутати, а я пропоную всім, перестаньте, нарешті, піаритися, по 20 разів поспіль повторювати одне за одним те саме. Давайте, нарешті, перестанемо агітувати агітованих і просто почнемо швидше голосувати і працювати. Дякую.</p>
<p>&nbsp;</p>
<p>ГОЛОВУЮЧИЙ. Хочу зазначити, що оплески лунають у всіх частинах залу Верховної Ради. Я прошу, запросіть народних депутатів до залу.&nbsp;</p>
<p>Будь ласка, приготуйтеся, шановні народні депутати, для голосування за законопроект. Для заключного слова я надам можливість виступити автору, щоб він узагальнив пропозиції деякі.</p>
<p>Будь ласка, Андрій Гордєєв. Андрій Гордєєв. Узагальнення, слухайте, будь ласка, колеги. Запросіть народних депутатів до залу.</p>
<p>&nbsp;</p>
<p>17:50:07</p>
<p>ГОРДЄЄВ А.А.</p>
<p>Шановні колеги, наш колега Корнацький висловив досить ґрунтовне&nbsp; зауваження. Але ми з ним тільки що порозмовляли, до першого читання немає жодних перешкод у прийнятті цього законопроекту. Ні, в цілому неможливо. Але до другого читання ми разом з ним внесемо правку, про яку він казав, і усунемо цей недолік. Тоді ми отримаємо нормальний закон для наших сільгосптоваровиробників. Давайте це все підтримаємо і злагоджено проголосуємо в першому читанні. До другого читання у кожного, у всіх буде можливість внести правки. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. З урахуванням цієї пропозиції виноситься на голосування … Готові голосувати, шановні колеги? Законопроект (реєстраційний номер&nbsp; 1128) проект Закону про внесення змін до деяких законодавчих актів України щодо заборони приватизації об'єктів інженерної інфраструктури, меліоративних систем та земель, на яких ці об'єкти розташовані прийняти за основу. Прошу приготуйтесь, шановні колеги народні депутати.&nbsp; Прошу …</p>
<p>Будь ласка, голосуємо, шановні колеги, 1128 –&nbsp; за основу. За основу.</p>
<p>&nbsp;</p>
<p>17:51:49</p>
<p>За-250</p>
<p>Рішення прийнято.</p>
<p>Шановні колеги, давайте порадимося. У нас вже зовсім не залишається часу для роботи. І далі у нас є ще законопроекти у першому читанні, тобто перенесемо їх на наступне засідання. Немає заперечень? Немає.</p>
<p>Будь ласка, оголошення, Андрій Парубій.</p>
<p>&nbsp;</p>
<p>17:52:17</p>
<p>ПАРУБІЙ А.В.</p>
<p>Шановні колеги, я хотів би прочитати оголошення, яке надійшло в президію</p>
<p>"Згідно з Рішенням депутатської групи "Економічний розвиток" (від 12 лютого 2015 року) про припинення її діяльності, повідомляю про розпуск депутатської групи "Економічний розвиток" у Верховній Раді України восьмого скликання. Підпис: голова групи Хомутиннік".</p>
<p>&nbsp;</p>
<p>ГОЛОВУЮЧИЙ. Шановні народні депутати, вечірнє засідання Верховної Ради&nbsp; оголошую закритим. Завтра о 10 годині продовжимо нашу роботу.&nbsp;</p>
<p>&nbsp;&nbsp;&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>
