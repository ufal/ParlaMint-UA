Стенограма пленарного засідання
24 вересня 2002
<pre><b>                         ЗАСІДАННЯ ВОСЬМЕ

        С е с і й н и й  з а л  В е р х о в н о ї  Р а д и
        У к р а ї н и.  24  в е р е с н я  2002  р о к у.
                         10 г о д и н а.

</b><i>     Веде засідання Перший заступник Голови Верховної Ради України
</i>ВАСИЛЬЄВ Г.А.

     ГОЛОВУЮЧИЙ. Доброго    ранку,   шановні   народні   депутати,
запрошені та гості Верховної Ради.

     Прошу підготуватися до реєстрації. Увімкніть систему "Рада".

     Зареєструвалося 365  народних  депутатів.  Ранкове  засідання Верховної Ради України оголошую відкритим.

     Сьогодні день  народження народного депутата Челомбітка Ігоря Васильовича.  Давайте привітаємо його,  побажаємо щастя, здоров'я,
успіхів (Оплески).

     ГОЛОС ІЗ ЗАЛУ. З процедури!

     ГОЛОВУЮЧИЙ. Я  дію  за Регламентом.  Перш за все пропонується оголосити запити народних депутатів (Шум у залі).

     Добре, прошу   увімкнути    мікрофон    Матвєєва    Валентина Григоровича.

     МАТВЄЄВ В.Г., голова Комітету Верховної Ради України з питань Регламенту,  депутатської етики та  організації  роботи  Верховної Ради  України  (багатомандатний  загальнодержавний виборчий округ,
КПУ).  Дякую. Геннадію Андрійовичу! Шановні колеги! Враховуючи те,
що  під  стіни будинку Верховної Ради сьогодні прийшли,  зібралися тут десятки тисяч наших виборців,  є прохання озвучити  площу.  Це перше.

     Друге. Я  хотів  би  від  імені  нашої  фракції запитати:  чи виконується сьогодні домовленість, якої було досягнуто раніше, про пряму  радіотрансляцію пленарних засідань?  Чи є зараз трансляція,
зокрема, по українському радіо по першій програмі?

     Дякую.

     ГОЛОВУЮЧИЙ. Що    стосується    радіотрансляції,    то    все відбувається  відповідно  до  Постанови  про  порядок  висвітлення роботи другої сесії Верховної Ради України  четвертого  скликання,
яку ми прийняли. Все це є.

     Що стосується озвучення площі.  Немає заперечень у депутатів?
Гаразд.

     --------------

     Надійшли запити народних депутатів України:

     Миколи Баграєва   -   до   Прем'єр-міністра   України    щодо фінансування  добудови  котельні  в  місті Цюрупинську Херсонської області. Прошу голосувати про направлення.

     "За" - 125.

     Рішення прийнято.

     Володимира Пузакова  -  до   Прем'єрміністра   України:   про незадовільне  виконання  органами  виконавчої влади Кіровоградщини Закону України про металобрухт.  Про направлення прошу голосувати.
Прошу визначитися.

     "За" - 169.

     Рішення прийнято.

     Валентини Семенюк  -  до Прем'єр-міністра України у зв'язку з припиненням  буріння  артезіанських  свердловин  у  селі  Верхівня Ружинського району Житомирської області. Прошу визначитися.

     "За" - 139.

     Рішення прийнято.

     Володимира Яворівського  -  до  Прем'єрміністра  України щодо фінансування  Комплексної  програми  збереження   та   відтворення історико-архітектурного середовища міста Жовкви. Прошу голосувати.

     "За" - 148.

     Рішення прийнято.

     Катерини Самойлик,     Анатолія     Оржаховського     -    до Прем'єр-міністра України щодо  фінансування  добудови  котельні  в місті Цюрупинську Херсонської області. Голосуємо.

     "За" - 162.

     Рішення прийнято.

     Миколи Нощенка  та  Григорія Дашутіна - до Кабінету Міністрів України,  Антимонопольного комітету України щодо формування цін на хлібобулочну   продукцію   і  приведення  їх  у  відповідність  із закупівельними цінами на зерно. Прошу голосувати.

     "За" - 219.

     Рішення прийнято.

     Леоніда Черновецького -  до  Генерального  прокурора  України щодо  перевірки  стану  дотримання  норм  чинного  законодавства в діяльності   Акціонерної   енергетичної   компанії   "Київенерго".
Увімкніть   систему.   Про  направлення  прошу  голосувати.  Прошу визначитися.

     "За" - 103.

     Рішення прийнято.

     Володимира Єщенка - до Генерального  прокурора  України  щодо грубих  порушень  Конституції  України,  Закону України про статус народного депутата України з боку Черкаської обласної прокуратури.
Увімкніть, будь ласка, систему.

     "За" - 171.

     Рішення прийнято.

     Юрія Соломатіна  -  до  Генерального  прокурора  України щодо факту  порушення  з  боку  працівників  Головного  управління  МВС України   в  місті  Києві  права  помічникаконсультанта  народного депутата України на повідомлення про  його  затримання.  Увімкніть систему.

     "За" - 157.

     Рішення прийнято.

     Романа Зварича  -  до  Генерального  прокурора  України  щодо перевірки фактів масової незаконної вирубки лісу в Карпатах. Прошу голосувати.

     "За" - 254.

     Рішення прийнято.

     Григорія Омельченка - до Генерального прокурора України:  про неналежне проведення Генеральною  прокуратурою  України  перевірки фактів,  викладених у депутатському запиті від 15 січня цього року стосовно порушень конституційних прав народного  депутата  України першого скликання Володимира Слєднєва. Прошу голосувати.

     "За" - 160.

     Рішення прийнято.

     Анатолія Мороза - до Генерального прокурора України у зв'язку з невдоволенням розглядом депутатського запиту стосовно  порушення конституційного   права   мешканця   міста  Токмак  Сібулатова  на справедливий досудовий розгляд. Прошу голосувати.

     "За" - 162.

     Рішення прийнято.

     Юрія Соломатіна -  до  Генерального  прокурора  України  щодо факту  фізичного  нападу  на  народного депутата України невідомої особи під  час  ліквідації  наметового  містечка  на  розі  вулиць Банкова та Інститутська 17 вересня. Прошу визначитися.

     "За" - 182.

     Рішення прийнято.

     Володимира Пузакова  -  до  міністра  екології  та  природних ресурсів України щодо критичної екологічної ситуації,  що склалася на Гайворонському водосховищі. Прошу голосувати.

     "За" - 204.

     Рішення прийнято.

     --------------

     Декілька оголошень, шановні народні депутати.

     Відповідно до  статті  13 Закону України про статус народного депутата України та статті 4.2.2 Регламенту Верховної Ради України інформую  про  вихід народного депутата України Каратуманова Олега Юрійовича  зі  складу  депутатської  групи  "Народний  вибір"   та входження   його   до   складу  депутатської  групи  "Демократичні ініціативи".

     Депутатську групу    "Європейський    вибір"     уповноважено представляти  також  народних  депутатів України Пєхоту Володимира Юлійовича та Самофалова Геннадія Григоровича.

     --------------

     Шановні колеги,  пропонується заслухати  інформацію  міністра внутрішніх  справ  України  та  Генерального прокурора України про дотримання чинного законодавства 

     ГОЛОС ІЗ ЗАЛУ. А заяви від фракцій?!

     ГОЛОВУЮЧИЙ. Давайте порадимося (Шум у залі).  Не перетворюйте зал  на  майдан,  не треба цього робити.  Я пропоную відвести час,
заслухати міністра,  Генерального прокурора,  а  потім  45  хвилин використати  на  виступи  від  фракцій.  Немає заперечень?  (Шум у залі).

     --------------

     Діємо за Регламентом.  Виступи від фракцій - 45  хвилин.  Від фракції   Блоку   Юлії   Тимошенко   слово   має   Тимошенко  Юлія Володимирівна. Будь ласка.



     ТИМОШЕНКО Ю.В., член Комітету Верховної Ради України з питань правової   політики  (багатомандатний  загальнодержавний  виборчий округ, "Aиборчий блок Юлії Тимошенко"). Шановні друзі! Сьогодні не просто сесія,  сьогодні перше пленарне засідання після того,  як в Україні почалася акція "Повстань, Україно!", яка має за мету зміну системи  влади,  проведення  докорінної  політичної  й економічної реформи в Україні і як перший крок - усунення  від  влади  Леоніда Кучми.

     Сьогодні перше  пленарне засідання,  на якому ми з вами маємо розглянути  першим  і  головним  питанням  питання  про  політичну ситуацію  в  Україні,  -  про політичну ситуацію,  яка всім світом визначається як кризова.  І не потрібно пропрезидентській  частині парламенту робити вигляд,  що нічого не відбувається. Відбувається головне: меншість, абсолютна політична меншість, яка була повністю проігнорована суспільством,  штучно створила більшість і продовжує керувати Україною під дахом Президента  Кучми.  І  тому  ми  маємо розглянути сьогодні не тільки питання,  пов'язане з тим,  як у нас сьогодні все складається в Україні,  а й питання,  як нам рухатися далі.

     І саме    в    проекті   постанови,   який   ми   пропонуємо,
передбачається   розглянути   питання   і   дострокових    виборів Президента,  і  усунення Президента в порядку імпічменту,  а також розглянути ситуацію,  яка склалася в силових структурах,  що вони,
незважаючи  на  те,  що  громадяни себе мирно поводять,  практично кинули всі сили поліції проти своїх громадян і з 16 на 17  вересня знищували  людей,  які  без  зброї,  мирно  хотіли  дочекатися так званого свого Президента.

     І тому від фракції,  яку я очолюю,  від партії, яку я очолюю,
від партій,  які входять до блоку,  який я очолюю, я хочу заявити,
що ми категорично не будемо  брати  участі  ні  в  якому  розгляді проектів  законів,  ні  в  якій  діяльності  Верховної Ради,  бо у Верховній Раді сьогодні пропрезидентська більшість і не закони  на користь   суспільства   будуть   прийматися,   і  не  бюджет  буде прийматися,  який дійсно буде на користь суспільству.  Всі закони,
які будуть прийматися,  - лобістські. І тому блокувати роботу цієї Верховної Ради зовсім і зовсім не страшно, а потрібно суспільству.

     Тому вимагаємо  розглянути  першим  питання   про   політичну ситуацію  в  Україні  з розглядом питань про імпічмент Президента,
про дострокові вибори,  про відповідальність силових міністрів  за те,  що відбулося з 16 на 17 вересня, розглянути проект закону про пропорційні вибори,  і поки цього не буде, ніякої роботи Верховної Ради бути не може (Оплески).

     ГОЛОВУЮЧИЙ. Слово   надається   народному  депутату  Кравчуку Леоніду Макаровичу. Будь ласка, Леоніде Макаровичу.

     КРАВЧУК Л.М.,  член  Комітету  Верховної   Ради   України   у закордонних  справах  (багатомандатний  загальнодержавний виборчий округ,  СДПУ(о)).  Шановні  народні  депутати!   Звичайно,   можна погодитися   з  опозицією,  що  соціально-економічна  і  політична ситуація в Україні складна.  А вживання епітетів - це  вже  справа кожної людини. Висота слів залежить від висоти культури. Але не це головне.  Головне в тому, як змінити ситуацію на краще. У опозиції один-єдиний  рецепт  -  у  всьому винен Президент,  він має піти у відставку (Пожвавлення в  залі,  оплески.  Частина  залу  скандує:
"Кучму - геть!").

     ГОЛОВУЮЧИЙ. Я вас прошу, вгамуйтеся, шановні! Не перетворюйте зал на майдан! Що ж ви робите?!



     КРАВЧУК Л.М.  Шановні  народні  депутати!  Справа   настільки серйозна, що її не потрібно перетворювати на шоу. Якщо скрізь буде шоу, ми нічого не вирішимо.

     Я наголошую на тому,  що не можна приписувати всі проблеми  і всі  недоліки  лише  одній  людині.  Один  лише приклад.  Бюджет і податкові закони.  Хіба не основна вина парламенту в тому,  що вже десять років він не може прийняти розумне податкове законодавство?
Це завдання вирішили практично всі  країни  на  терені  колишнього Радянського Союзу,  окрім нас. Саме тут криються і основні причини поганого  наповнення  бюджету  (а  значить,  і   низьких   зарплат працівників бюджетної сфери),  і проблеми інвестицій, в тому числі й зарубіжних.

     Звичайно, якщо поставити завдання знайти крайнього, то чому б не звинуватити Президента, скажімо, в зростанні, як кажуть лікарі,
чоловічої імпотенції і жіночої фригідності?  Я бачу,  що до  цього вже йде.

     Людина наділена розумом,  щоб думати. І коли питання складне,
то  потрібно  думати  й  вирішувати,  а  не  всіх   і   у   всьому звинувачувати.   Я   це   кажу   до   того,  що  кожен  має  нести відповідальність,  тоді аналіз ситуації буде предметнішим і  легше визначити, що і кому слід робити. Не потрібно захищати Президента,
його захищають Конституція України і закони України,  і  їх  також мають дотримуватися всі, в тому числі й опозиція.

     ГОЛОС ІЗ ЗАЛУ. А народ не хоче 

     КРАВЧУК Л.М. Народ не хоче, ви кажете. Я не можу говорити про весь народ, і ви не можете говорити про весь народ. Давайте будемо реально  оцінювати  ситуацію.  Не  треба розписуватися в любові до влади, але потрібно реально оцінювати ситуацію.

     Головна проблема  влади  -  в   соціальноекономічному   стані України.  Погіршилася ситуація порівняно, скажімо, з 1998 роком чи ні?  Я повинен сказати - не погіршилася.  Чому ж  саме  зараз  так гостро ставиться питання про відставку Президента,  про дострокові вибори парламенту?  Відповідь однозначна - хочеться якомога швидше взяти владу!  Хоч це завдання проблематичне, влада буде обиратися,
і хто вийде  на  олімп  влади  скаже  український  народ,  скажуть українські вибори. Почекайте, шановні, почекайте, прийде 2004 рік,
ви вийдете на вибори.  Зможете перемогти,  ми будемо вас поважати.
Якщо  не  зможете перемогти,  будемо поважати того,  хто переможе.
Тому не потрібно поспішати.

     Я закликаю   опозицію,   всіх   народних   депутатів:   народ український у нас один,  Верховна Рада - одна,  у нас різні думки,
але давайте реально  оцінювати  ситуацію.  Мені,  відверто  скажу,
шкода ваших зусиль. Я звертаюся до опозиції. Президент у відставку не піде! Виборів дострокових не буде! (Шум у залі).

     І тому,  для того щоб нормально жити, працювати до 2004 року,
треба   зусилля   об'єднати,   почати   утворювати   парламентську більшість.  Хто хоче,  нехай іде,  хто не хоче,  нехай не йде - це його   справа.   Треба   розпочати  конституційну  реформу,  треба розпочати  вирішувати  ті  проблеми,  які  стоять  перед  народом:
прийняти бюджет, прийняти податкове законодавство і йти до виборів у спокої і злагоді.  Я закликаю вас до цього.  Нехай вам  щастить!
(Шум у залі).

     ГОЛОВУЮЧИЙ. Шановні  народні депутати,  я вас дуже прошу,  не заважайте один одному виступати,  тоді  кожен  буде  дотримуватися регламенту.   Слово   від   Компартії  надається  Симоненку  Петру Миколайовичу.



     СИМОНЕНКО П.М., член Комітету Верховної Ради України з питань правової   політики  (багатомандатний  загальнодержавний  виборчий округ,  КПУ).  Шановні колеги!  Шановні наші виборці, які сьогодні зібралися   під   стінами   будинку   Верховної  Ради!  Від  імені депутатської фракції комуністів,  від імені вас,  мільйонів  наших виборців,  заявляю,  що узурпована Кучмою і його командою державна влада в Україні вже не має політичної основи,  оскільки сьогодні і ліві  сили,  і частина центриських,  і праві сили заявили про свою категоричну,  рішучу незгоду з  існуючим  кримінально-олігархічним режимом. Влада не має соціальної бази, не має підтримки у народу -
це  головний  висновок  початку  всеукраїнської  акції  "Повстань,
Україно!" (Оплески).

     Але, образно   кажучи,   за   висотою   слова  пана  Кравчука можновладці мають те,  що вкрали. І він постійно про це говорить -
що ми будемо захищати те,  що вкрали у нашого народу. А народу хай залишається цілком розорена Україна і зубожіння!

     На наш погляд,  чинна в Україні влада  тримається  тільки  на репресивному апараті,  а в суспільстві, де десятки мільйонів людей обездолені,  народний гнів досяг критичної позначки і в  будь-який момент  може  статися  соціальний  струс.  Народ вимагає,  щоб цей цинічний,  антинародний,  антидемократичний  режим,  який  будував Леонід  Кучма  зі  своїми  опричниками,  пішов  у відставку!  Це -
головна  вимога  сьогоднішнього  політичного  моменту  в   Україні
(Оплески).

     16 вересня всеукраїнська акція протесту "Повстань,  Україно!"
проти правлячого  кримінально-олігархічного  режиму  сколихнула  і об'єднала  всю  країну.  Сотні  тисяч  чоловіків і жінок,  молоді,
ветеранів війни і праці вийшли на площі міст України, а перелякана влада,  що  не  чекала  такої  масовості,  такого  єднання  різних політичних сил,  людей різних політичних поглядів і віросповідань,
сьогодні  просто  перелякана.  Основна  вимога  протестуючих мас -
Кучма повинен покаятися перед обманутим ним народом і негайно піти у  відставку  з  поста  глави  держави як головний винуватець усіх страждань народу України! (Оплески).

     До речі,  я хотів би звернутися до  Генеральної  прокуратури.
Вчора те зібрання, яке проводив Президент Кучма, якраз засвідчило,
що  він  навмисно  проводив  політику  на  знищення   економічного потенціалу  України.  Він визнав учора,  що протягом останніх двох років  під  його  патронатом  Україна   грабувалася   за   рахунок незаконної приватизації основних потенціалів України.

     Але замість  діалогу  з  народом була брудна,  підла операція спецзагонів міліції під  покровом  ночі,  яку  організували  якраз міліція  і  влада  і  яка  засвідчила,  що це організований терор,
агресії і репресії проти власного народу.  І це криваве побоїще  -
вже  не  просто чергова протиправна акція правоохоронців,  а грубе порушення тих законів,  які ми приймали у  Верховній  Раді.  Таким чином,   бандитсько-кримінальний  режим  своїми  діями  у  ці  дні повністю розкрив свою злочинну  суть,  остаточно  перетворився  на фашистську диктаторську хунту.

     Народ обов'язково   дасть   правову   оцінку  злочинним  діям злочинного режиму,  а також його  сатрапів,  ми  в  цьому  глибоко переконані.   А   люди,  які  сьогодні  знаходяться  біля  будинку Верховної  Ради,  якраз  і  засвідчують,  що  все  це  обов'язково відбудеться.  Та  тимчасово  пануючому  режиму  так  і  не вдалося насадити  в  Україні  страх.  Більше  того,  своїми  діями   режим консолідував  націю,  народ,  активізував протестні настрої і дії.
Саме про  це  і  свідчить  переконливо  сьогоднішня  багатотисячна демонстрація біля будинку Верховної Ради.

     Зі свого   боку  заявляємо,  що  наші  дії  і  надалі  будуть адекватні подіям,  що розвиваються,  будуть у рамках Конституції і законів, головне, будуть відповідати інтересам народу України.

     Перш за  все  парламентська фракція Компартії України вимагає негайного  розгляду  на  засіданні   критичної,   гострої,   вкрай небезпечної  політичної  ситуації  в  країні,  вимагає законодавчо врегулювати  і  виконати  вимоги,   які   містяться   в   рішеннях всеукраїнських  народних  зборів.  Мова йде про те,  щоб визначити дату проведення  дострокових  президентських  виборів,  розглянути питання  про  процедуру  імпічменту  Президента,  внести необхідні зміни     до      Конституції      відносно      переходу      від президентсько-парламентської    до    парламентсько-президентської системи влади і прийняти новий закон про вибори народних депутатів та  депутатів  рад  усіх  рівнів на пропорційній основі.  Саме від вирішення цих надзвичайно важливих і принципових питань  і  будуть залежати наші подальші дії.

     Ми, комуністи,  разом  з  нашим народом,  народом України,  і запевняємо і тих,  хто сьогодні сюди прийшов,  і тих,  хто не зміг прийти,  але  слухає  нас  по всій Україні:  ми з вами обов'язково переможемо,  треба тільки єднатися і організовано виступати  проти цієї злочинної влади!

     Дякую (Оплески).

     ГОЛОВУЮЧИЙ. Шановні народні депутати, ще раз запрошую кожного промовця дотримуватися регламенту.

     Слово надається  народному  депутату   Салигіну   від   групи
"Демократичні ініціативи". Будь ласка,



     САЛИГІН В.В.,  член  Комітету Верховної Ради України з питань паливноенергетичного  комплексу,  ядерної  політики   та   ядерної безпеки (виборчий округ 172,  Харківська область). Шановні колеги!
Ми з вами,  законодавці,  приймаємо закони не  для  того,  щоб  їх порушувати,  а для того, щоб їх виконували всі, і ми з вами в тому числі.  Коли я думаю про це,  мені важко зрозуміти саме ту частину сесійної   зали,   яка   підштовхує  наших  громадян  нехтувати  і порушувати закон.  У разі  виникнення  непорозуміння  між  різними полярними  політичними  силами  є  лише  один шлях - шлях діалогу.
Серйозні політичні, правові, економічні проблеми вирішуються не на площах, не в наметових містечках, а в парламентах.

     Ми за  Регламентом,  який  самі  приймали  для  себе,  можемо вирішити насущні проблеми через дискусію. Всі мають право на голос і  голосування.  Іншого  не  дано.  Хіба ми використали надані нам можливості  повною  мірою?  Звичайно,  ні.  А  що  певна   частина депутатського   корпусу   робить   натомість?  Підбурює  людей  до зіткнення з органами міліції,  до  зухвалого  невиконання  рішення суду.   А  кого  в  результаті  карають?  (Шум  у  залі).  Звісно,
стрілочників, отих обдурених пересічних громадян, яких наші колеги із значками народного депутата штовхнули на порушення правопорядку
(Шум у залі).

     ГОЛОВУЮЧИЙ. Я вас прошу,  заспокойтеся,  будь  ласка!  Що  це відбувається?!

     САЛИГІН В.В.  Де,  в якій із розвинутих країн,  на які в залі Верховної  Ради  неодноразово   закликали   рівнятися,   дозволено блокувати  рух  транспорту  та ще й паралізувати роботу урядових і інших державних установ?  Всі організатори такої акції  понесли  б заслужене   покарання,   якби   подібне   відбулося   в  будь-якій європейській країні (Шум у залі).  У Конституції України в  статті 15 чітко сказано: "Держава гарантує свободу політичної діяльності,
не забороненої Конституцією і законами України".  Те, що відбулося в  ніч  з 16 на 17 вересня біля будинків Верховної Ради України та Адміністрації Президента,  а також напередодні  (відмінено  випуск вечірніх "Новин" по Українському телебаченню-1),  нічого спільного із законністю не має.

     Тому депутатська  група  "Демократичні  ініціативи"  засуджує такі вчинки опозиції і не бачить нічого незаконного в діях міліції по забезпеченню конституційних прав громадян, їх безпеки і спокою.
Ми  хотіли  б  нагадати,  що  в МВС служать люди,  які зобов'язані відповідно   до   чинного   законодавства   стояти   на    сторожі громадянського спокою і порядку.  І вони це,  до речі, виконують з честю.

     Досить втягувати силові структури у політичне  противостояння
(Шум  у  залі).  Міністерство  внутрішніх  справ  поза  політикою!
Підкреслюю: Міністерство внутрішніх справ поза політикою.

     Дякую за увагу (Частина залу скандує:
"Ганьба!").

     ГОЛОВУЮЧИЙ. Шановні народні депутати,  що це відбувається? Це ж не майдан! Ну не можна ж так.

     Слово надається   Морозу   Олександру   Олександровичу    від Соціалістичної партії. Олександре Олександровичу, будь ласка.

     МОРОЗ О.О.,  член  Комітету  Верховної  Ради України з питань правової  політики  (багатомандатний  загальнодержавний   виборчий округ,  СПУ).  Фракція соціалістів. Я хочу висловити задоволення з приводу того,  що Салигін виступив тут,  ми нарешті побачили  його обличчя,  за  п'ять  років  -  другий  раз  на трибуні,  очевидно,
повернувся із зарубіжного відрядження.  Він знає,  як робиться  за кордоном, але треба дивитися, що робиться в Україні.

     Фракція соціалістів пропонує:  ближчим часом провести закрите засідання Верховної Ради за участю урядовців  і  Президента,  якщо він  до  того  часу  не  складе свої повноваження,  щоб розглянути питання про заборонену торгівлю зброєю з України.

     Як і   в   багатьох   інших   випадках,   влада   намагається вибрехатися,   підставляючи  тим  самим  Міністерство  закордонних справ, гендлюючи авторитетом України. Але шило в мішку не сховаєш.
Учора   британський  прем'єр  Тоні  Блер  в  інтерв'ю  сказав  про смертельне  занепокоєння   від   співпраці   України   з   деякими близькосхідними  країнами.  Про  це  ж  пише  британський тижневик
"Обсервер".  Офіційно про те ж заявляє  держдепартамент  США,  там невдовзі цю справу аналізуватиме Конгрес.

     Ми не  маємо  права  ховати  голову  в пісок,  бо йдеться про катастрофічні наслідки порушення санкцій, бо йдеться про політику,
осторонь  якої  не  може бути наш парламент.  Експертиза записів у кабінеті Президента підтвердила,  що  він  погоджував  заборонений продаж  "Кольчуг".  Чи  не  йшлося там про спеціальні технології і матеріали?  Це не другорядні речі, адже важливо, хто відповідатиме за  порушення  санкцій  ООН,  -  окремі посадовці чи відповідатиме держава?

     Для нас це особливе питання,  бо йдеться не про  торгівлю,  а про крадіжку зброї. Адже з тих відомих 100 мільйонів, отриманих за
"Кольчуги", до бюджету не надійшло нічого, там само як і з коштів,
отриманих   за  ядерні  боєголовки,  віддані  в  Росію.  Більше  3 мільярдів доларів осіло в кишенях  конкретних  людей.  Одні  тепер сидять у зарубіжних тюрмах, а інші - на вулиці Банковій. А згадана сума - це річна пенсія для  всіх  пенсіонерів  України.  І  нічого говорити: коштів немає. Красти не треба, гроші є на все!

     Ось чому опозиція і добивається зміни системи влади починаючи з дострокового  переобрання  Президента.  Суспільство  не  повинне нести відповідальності за гріхи правителів.  Про це йшлося на всіх багатотисячних зустрічах з громадянами в рамках  акції  "Повстань,
Україно!"  Цього  вимагають  тисячі громадян,  що стоять тепер під стінами будинку Верховної  Ради.  Це  бояться  почути  прислужники режиму.  Саме  тому  вчора  на  телебаченні  опозиції відмовлено в конституційному праві на інформування людей. Тим самим влада, а не ми,  провокує  людей  на  протистояння.  Проте їй не допоможуть ні бронежилети і щити,  ні брехня та замовчування!  Добро обов'язково переможе!

     Із огляду  на  сказане  і зважаючи на сотні інших аргументів,
фракція наполягає на слуханні першим саме  питання  про  політичну ситуацію в Україні,  а не забалакувати ту проблему, котра сьогодні назріла.  Необхідні документи ми підготували і  зареєстрували.  Їх треба  розглянути  і проголосувати сьогодні.  Парламент не повинен допустити утвердження позиції хунти в Україні!

     Спасибі за увагу (Оплески).

     ГОЛОВУЮЧИЙ. Слово надається народному депутату Калетніку  від депутатської групи "Європейський вибір". Будь ласка.



     КАЛЕТНІК Г.М.,  член Комітету Верховної Ради України з питань бюджету (виборчий округ 15,  Вінницька область).  Шановні  колеги!
Шановні теле- і радіослухачі! Шановні наші виборці! Всі ми єдині в оцінках,  що найболючіше сьогодні для  наших  людей  -  це  рівень життя,   який  недостойний  нашого  працьовитого,  талановитого  і багатостраждального  народу.  Не  бачити,  як  корупція  пронизала значну   частину   чиновницької  братії;  не  бачити,  що  тіньова економіка зростає значно швидшими темпами,  а її фінансові  потоки значно  вагоміші,  ніж  легальні;  не  бачити  проблем  влади і її побудови на всіх рівнях у державі і  не  бажати  всі  ці  проблеми вирішувати  -  це  означало  б  не  мати душі,  серця і Бога.  Але вирішувати ці питання шляхом громадянської непокори, повстань - це означало б, на мою думку, не мати розуму.

     Незважаючи на економічні труднощі,  ми з вами, як і більшість громадян України,  розуміємо,  що і нинішня  сформована  влада,  і парламент  є  конституційними,  і  потрібно  конституційним шляхом вирішувати всі проблеми,  які зараз у нас є. Штучна дестабілізація політичної  ситуації в реальному житті приводить,  як правило,  до падіння  темпів   виробництва,   погіршення   соціальноекономічної ситуації в країні, а відтак - до погіршення життя людей.

     Ми, депутати,  члени  групи "Європейський вибір",  закликаємо своїх колег не втягувати парламент у затяжні  політичні  дискусії.
На  часі опрацювання справді стратегічно важливих законопроектів -
про подолання бідності в Україні,  про бюджет  на  2003  рік,  про державну   програму   економічного  і  соціального  розвитку,  про внесення змін до Закону України про  індексацію  грошових  доходів населення  та  інші,  оскільки є потреба термінового законодавчого втручання і в такі життєво важливі  сфери,  як  охорона  здоров'я,
освіта, пенсійне забезпечення.

     Почнімо цю   роботу  сьогодні,  щоб,  звітуючи  перед  нашими виборцями,  нам не довелося  перераховувати  кількість  політичних заяв,  акцій і намірів,  а можна було б зробити підсумок прийнятим законам і конкретним рішенням,  за які нам буде не  соромно  перед нашими виборцями,  перед народом і які на ділі суттєво покращили б життя людей в Україні.

     Дякую.

     ГОЛОВУЮЧИЙ. Слово  надається  народному   депутату   Гапочці.
Підготуватися Зубанову. Будь ласка.



     ГАПОЧКА М.М.,  член  Комітету Верховної Ради України з питань правової  політики  (виборчий  округ  113,   Луганська   область).
Депутатська  група  "Народний  вибір"  не раз заявляла про те,  що настав час покласти край ідеологічним чварам  у  стінах  Верховної Ради,   відмовитися   від  політичного  протистояння,  перейти  до конструктивного обговорення спірних питань, до створення більшості та розпочати нормальну роботу над законодавчими актами.

     Щодо намірів  деяких  політичних сил дестабілізувати ситуацію як у парламенті,  так і в Україні в цілому можна сказати, що події 16  вересня  2002  року  підтвердили  справедливість висновків про недоцільність  організації   подібних   демаршів.   Мітинги,   які проходили  у  Києві,  відбулися  явно  не  за  сценарієм,  на який розраховувало керівництво опозиційних сил. Незважаючи на те, що їх учасників  спеціально  звозили  до  столиці з різних регіонів,  ці акції не стали справді масовими.

     Щодо проведення акцій протесту в  регіонах,  то  ми,  народні депутати, члени депутатської групи "Народний вибір"  (Шум у залі).

     ГОЛОВУЮЧИЙ. Не заважайте,  будь ласка, промовцю. Продовжуйте,
будь ласка.

     ГАПОЧКА М.М.  Ми,  члени депутатської групи "Народний вибір",
проаналізувавши,   як  ці  акції  відбувалися  в  наших  регіонах,
заявляємо,  що  вони  були  нечисленними  і  не  мали  політичного резонансу. Все це ще раз свідчить, що для вирішення спірних питань є тільки один шлях - шлях політичного діалогу.  У зв'язку з цим ми вважаємо, що члени фракції "Наша Україна", відмовившись від участі в  сьогоднішній  акції,  продемонстрували  справжню   мудрість   і прагнення  до  конструктивної,  справедливої  співпраці  з  іншими фракціями і групами.

     Що стосується правової оцінки дій як учасників акцій минулого тижня,  так і представників силових структур,  то ми вважаємо,  що право на це мають виключно органи суду.  Щодо Верховної  Ради,  то вона  має  займатися  виконанням свого конституційного обов'язку -
розробкою і прийняттям законів.

     Ми, члени  депутатської  групи  "Народний  вибір",   ще   раз звертаємося  до представників опозиції із закликом відмовитись від подальших спроб дестабілізувати ситуацію в країні,  використовуючи при   цьому   тактику   політичного   ультиматуму.  Ми  закликаємо представників усіх  політичних  сил  у  Верховній  Раді  відкинути політичні   амбіції,   сісти   за   стіл   переговорів,   створити парламентську більшість,  почати нормально працювати.  Саме  цього чекають  від  нас  наші  виборці,  громадяни  всієї України,  а не привезені до Києва (Шум у залі).

     ГОЛОВУЮЧИЙ. Дякую.  Слово надається  Зубанову.  За  ним  буде виступати Кириленко. Володимире Олександровичу, будь ласка.



     ЗУБАНОВ В.О.,  член  Комітету Верховної Ради України з питань промислової політики і підприємництва (виборчий округ 60, Донецька область).  Уважаемые депутаты! Уважаемые радиослушатели! Уважаемые избиратели!  Все  мы  учимся   демократии,   и   всем   депутатам,
присутствующим в этом зале,  даже избранным впервые,  понятно, что вопросы,  которые ставит оппозиция,  должны решаться в  этом  зале путем принятия законов.  И действительно мы видим,  что все законы можно   принять,   создав   или   простое,   или   конституционное большинство. Но решать эти вопросы необходимо только здесь, потому что все силовые способы  решения  не  будут  признаны  ни  народом Украины,  ни  тем  более  мировым  сообществом.  Впервые  за  годы независимости Украины в государстве создалась уникальная ситуация,
когда в парламент пришли депутаты,  которые по своему мировозрению могут создать  конституционное  большинство  на  основе  курса  на углубление   рыночных   реформ,   продвижения   Украины   по  пути демократических  реформ.  У  нас  в  Украине  оздалась  уникальная ситуация  еще  и  потому,  что  Президент Украины Леонид Данилович Кучма  первым  выступил  с   предложением   о   проведении   таких политических  реформ  (Шум у залі).  Поэтому нам необходимо в этом зале договориться  между  собой  и  создать  большинство.  Фракция
"Регионы  Украины"  готова  к  диалогу с любым депутатом,  с любой фракцией,  со  всеми  депутатами,  которые   исповедуют   принципы демократии, выступают за движение Украины по пути демократических,
социальных и рыночных реформ.

     Спасибо за внимание (Оплески).

     ГОЛОВУЮЧИЙ. Слово  надаєтья  народному  депутату   Кириленку.
Підготуватися Пустовойтенку Валерію Павловичу.  Будь ласка,  Іване Григоровичу.



     КИРИЛЕНКО І.Г., член Eомітету Верховної Ради України з питань Європейської    інтеграції    (багатомандатний   загальнодержавний виборчий  округ,  aиборчий  блок  "За  Єдину  Україну!").  Фракція
"Аграрники України".  Шановні колеги! Тисячі разів з цієї найвищої в державі трибуни ми підкреслено шанобливо називали себе колегами.
А  чи  стали  ми  за одинадцять років незалежності в цьому тісному приміщенні під куполом справді колегами чи хоча  б  партнерами  по депутатському   ремеслу?  Ця  трибуна  за  ці  роки  знала  безліч виступів, здригалася від шалених емоцій, звинувачень і компромату.
На  жаль,  цілісним колективним органом найвищого щабля незалежної гілки  влади  ми,  за  великим  рахунком,  так  і  не  стали.   За десятиліття  ми  ні  за  що  толком  не відповіли і по сьогодні не відповідаємо,  хоча прийняли десятки слабких законів,  невиважених рішень,   граючись   відправили   у  відставку  півдюжини  урядів,
лобіювали  якісь  і  чиїсь  галузеві  чи   регіональні   інтереси,
розпалювали залюбки заради амбіцій політичні пристрасті.  Упродовж ряду років поспіль ми критикуємо і шельмуємо кого завгодно, тільки не  себе.  Третє  скликання  поспіль  нам  хочеться більше влади і ширших повноважень.

     То чому ж ми з вами не зробили цього 27-
28 червня  1996  року?  Добра  третина  залу  чудово  пам'ятає  ту конституційну ніч:  кожна стаття - як по маслу:  320-340  голосів.
Головні  суперечки  (майже  до ножа і до ранку) - навколо проблеми Криму,  російської  мови  та  Чорноморського  флоту,   а   питання організації  та  розподілу влади проходили майже на ура.  Хоча вже тоді  хіба  не  пропонувалося  розробниками   вирішення   проблеми противаг    за    рахунок   створення   двопалатного   парламенту,
цивілізованого структурування законодавчого органу на більшість та опозицію,   відповідного   впливу  на  формування  уряду?  Всі  ці пропозиції  розумних  людей,  на  жаль,  уже  на  узбіччі   нашого політичного життя, а ми вже шість років безперервно воюємо в залі.
Коли аргументів бракує на трибуні, емоції перекидаються на вулицю.
А скринька не була й замкнена, як кажуть, самі наплутали - самим і розплутувати.

     Як ми  тоді  не  розхвалювали  нашу  Конституцію,   а   життя виявилося  дуже  розумним  вчителем.  Поправки до Основного Закону назріли.  Перш за все державі потрібен сильний парламент. Він буде таким тільки тоді,  коли буде відповідальним.  Відповідальним і за закони,  які приймає,  і за ту гілку влади,  яка їх  впроваджує  в життя,  тобто  за Кабінет Міністрів.  То в чому справа,  друзі?  У четвер давайте  проголосуємо  склад  конституційної  комісії  -  і негайно до роботи. А її дуже багато. Та ще врахуймо й те, що шість років тому  в  "Перехідних  положеннях"  Конституції  ми  записали стільки  застережень і запобіжників,  що тепер треба за процедурою для внесення поправок цілий рік.  Ми самі це записали  -  самим  і виправляти.

     Сьогодні декому  не  терпиться  мати все і зараз.  Є рецепт і тут. Пропозиція: є проект угоди, давайте підпишемо проект угоди, і тоді  ми  вже сьогодні можемо сформувати уряд і негайно приступити до роботи.

     Що маємо натомість?  Натомість  у  залі  вже  близько  десяти законопроектів  про  вибори.  Ми  ще  нічого  толком  для людей не зробити,  а  вже   думаємо   про   вибори.   Подивіться   в   тому законопроекті:  450 округів,  150 партій, і кожна партія делегує в округ свого кандидата.  Це знову вчепимося в  горло  один  одному,
будемо перегризати горлянки, колошматити себе, людей, Україну.

     Шановні друзі,  у нас місяць часу.  Місяць часу! За місяць ми повинні створити парламентську більшість.  Не зробимо цього восени
-  весною  вже  "розгарячені  коні" кинуться у передвиборну гонку,
буде вже не до законів,  не до  соціальних  питань,  не  до  інших проблем.  На  превеликий  жаль,  чотири  роки  з біографії України будуть викреслені.  На цьому  парламенті  буде  поставлено  хрест.
Шановні друзі,  давайте не допустимо цього,  у нас попереду багато роботи.

     Дякую (Оплески).

     ГОЛОВУЮЧИЙ. Дякую.  Слово  надається  Пустовойтенку   Валерію Павловичу від групи "Народовладдя" і фракції НДП. Шість хвилин. За ним буде виступати Ющенко.



     ПУСТОВОЙТЕНКО В.П.,  aолова Комітету Верховної Ради України з питань   будівництва,   транспорту   і   зв'язку  (багатомандатний загальнодержавний  виборчий  округ,  aиборчий   блок   "За   Єдину Україну!").  Шановні  колеги!  Я  згадую події,  які відбувалися в парламенті  України  в  1990-1994-х   роках.   Тоді   була   також дестабілізація   роботи   Верховної  Ради,  були  вимоги  провести дострокові президентські вибори,  змінити уряд. І що ми за цей час отримали?   Злагоди  як  у  нашому  парламенті,  так  і  в  нашому суспільстві ми так і не отримали.  Тож дозвольте коротко  викласти вам позицію фракції Народнодемократичної партії.

     Наша партія була і залишається провідником єднальних процесів у демократичному середовищі.  Свідченням нашої послідовності  є  і той факт, що в цьогорічних виборах НДП брала участь у складі блоку демократичних партій "За Єдину Україну!"

     Наша позиція була і залишається конструктивною, зорієнтованою на  діалог  та  співпрацю.  Безперечно,  нас радує і той факт,  що сьогодні  про  необхідність   об'єднання   демократичних   сил   у парламентську   більшість   говорять   практично   всі  партії  та об'єднання,  представлені у Верховній  Раді,  включаючи  як  наших соратників,  що  входили  у  фракцію "Єдина Україна",  так і "Нашу Україну".  Але мене і моїх  колег-однопартійців  дуже  хвилює  той факт,  що, виголошуючи одні і ті ж гасла про співпрацю, ми досі не зрушили з місця.  Більше того, розгорнулися масові акції протесту,
які  посилюють  і  без  того високу політичну напруженість у наших стосунках.  Ми за  півкроку  до  політичного  розколу,  який  може призвести до непрогнозованих політичних та соціальних наслідків.

     Отже, три коротких питання,  на які я спробую дати відповідь;
що відбувається сьогодні,  як може розвиватися  ситуація  далі,  і класичне  -  що  робити,  щоб  відновити конструктивний політичний діалог?

     Перше. Ми переживаємо реальний соціальний  конфлікт,  причина якого   полягає  у  невідповідності  між  запитами  громадянського суспільства,  що динамічно розвивається і вимагає нових стандартів політичної  та  економічної демократії,  та консервативною моделлю влади,  що спирається на  суто  бюрократичні  та  фіскально-силові методи управління.  Отже,  підсумок: головне - всі розуміють, що у цій  боротьбі  не  буде  переможців,  оскільки  навіть  тимчасовий політичний  успіх  швидко  обернеться  реакцією,  помстою  і новим економічним перерозподілом.

     Друге. Що ж може бути далі, якщо все залишити, як є. На жаль,
"Наша   Україна",   ініціатори  створення  більшості  за  формулою
"дев'ять плюс один"  і  навіть  Президент  пропонують  нелегітимні варіанти організації більшості.  НДП підтримує політичні угоди про коаліцію,  коаліційний уряд,  але ж ми маємо усвідомити, що все це поза  межами  чинної Конституції,  чинного законодавства,  і ризик невиважених рішень і навіть політичних провокацій дуже великий,  а межа поміж домовленістю і політичною грою надто тонка.

     Я за цю пропозицію. З другого боку, я глибоко переконаний, що намагання  створити  суто   кількісну   парламентську   більшість,
виходячи  лише  з  чисельності учасників,  - це взагалі помилковий шлях.  Така більшість буде об'єктивно нестійкою і виникне  реальна небезпека того,  що у разі формування коаліційного уряду вона дуже швидко може себе дискредитувати.

     Крім того, я не виключаю, що у разі невдачі з такою нестійкою більшістю   з'явиться   загроза  того,  що  деякі  сили  спробують реалізувати в Україні російській варіант прийняття Конституції  за допомогою  референдуму  в  обхід  парламенту та громадськості.  Ви добре  розумієте,  які  негативи  несе  в  собі  подібний  варіант розвитку, адже перспектива виглядає досить суперечливо.

     Третє. Я глибоко переконаний,  що є реальний шлях виправлення ситуації, виведення країни із патової політичної ситуації.

     Ось п'ять кроків, які я пропоную:

     політична коаліція - більшість у парламенті;

     коаліційний уряд та політично сильний Прем'єр;

     нове законодавство для  місцевого  самоврядування,  посилення економічної   самостійності   органів   місцевого  самоврядування,
створення  виконавчих  структур  представницьких  органів  у  всіх регіонах;

     прийняття парламентом   конституційного   закону  про  основи зовнішньої та внутрішньої політики,  що  врегламентує  напрями  та шляхи реалізації реформи політичної системи;

     проведення конституційної реформи шляхом організації широкого громадянського діалогу,  а для цього  -  скликання  конституційної асамблеї.

     Якщо відмовитися  від  політичного протистояння,  то ці п'ять кроків ми повинні робити починаючи з сьогоднішнього дня.

     Отже, перший  і  головний  крок.   Стабільність   вітчизняної політичної ситуації зараз залежить від того, чи буде стабілізовано ситуацію в парламенті.  Для цього потрібна не просто більшість,  а міцна  парламентська  коаліція  -  політична  більшість.  Ми зараз свідомо йдемо на тимчасовий нелегітимний статус  такої  більшості,
але  наша мета полягає не лише в стабілізації роботи парламенту та припиненні соціальних хвилювань,  а й  у  впливі  на  перерозподіл влади на користь представницької демократії.

     Але нам  не  потрібно далі тішитися ілюзіями,  що коаліція та коаліційний уряд усе вирішать.  Переконаний,  що влада  має  стати більш прозорою та близькою до кожної людини не тільки в Києві, а й у кожній області,  районі,  місті,  селі, селищі. Тому не потрібно дурити громадян, обмежуватися лише парламентом та урядом. На жаль,
чинне законодавство,  що регламентує діяльність органів  місцевого самоврядування та держадміністрацій, гальмує розвиток регіонів. На мій погляд,  було б доцільно переглянути чинне  законодавство  про місцеве  самоврядування  та  прискорено прийняти нові закони,  які дозволяли б позбутися існуючого двовладдя на місцях.

     Наступні кроки - це прийняття закону про основи зовнішньої та внутрішньої  політики нашої держави і новий конституційний процес.
Я  пропоную  всім  представникам  партій   підтримати   пропозицію Народнодемократичної  партії  створити  конституційну  асамблею  -
легітимний орган,  мета якого - публічно  погодити  засади  нового конституційного   устрою   і  напрацювати  проект  нової  редакції Конституції,  яка має стати справжнім суспільним договором,  а  не продуктом домовленості іванових, петрових та сидорових.

     Шановні колеги  народні депутати!  Я ще раз звертаюся до всіх парламентаріїв,  фракцій та партій - підтримайте ініціативу  нашої партії  про створення конституційної асамблеї.  На закінчення хочу сказати:  ніхто,  крім нас,  народних депутатів,  не зможе навести порядок  у  нашому парламенті,  у нашій державі.  Закликаю всіх до спільної праці!

     Дякую за увагу.

     ГОЛОВУЮЧИЙ. Слово надається Ющенку  Віктору  Андрійовичу.  За ним буде виступати Тігіпко Сергій Леонідович.

     ЮЩЕНКО В.А.,  член  Комітету  Верховної Ради України з питань прав  людини,  національних  меншин  і  міжнаціональних   відносин
(багатомандатний  загальнодержавний виборчий округ,  "Блок Віктора Ющенка  "Наша  Україна").  Шановна   президіє!   Шановні   народні депутати!  Перш  ніж почати свою промову,  я хотів би висловити до вас одне прохання.

     Шановні друзі!  Те, що відбувається сьогодні в Україні, можна охарактеризувати   двома  словами  -  безладдя  і  беззаконня.  Ми повинні,  шановні депутати,  в цих стінах привчитися слухати  один одного,  бо людина розумнішає тільки тоді,  коли вона слухає. Вона чогось вчиться від інших.

     Хотів би почати з того, що я розумію ті емоції і почуття, які бурлять у цьому залі, розумію, що багато сил уже стають полярними.
Ми доходимо до межі,  коли нами  керують  емоції,  а  не  здоровий глузд.  На  глибоке  переконання  нашої  фракції,  політичні  сили парламенту ще здатні діяти,  ще здатні  вести  діалог.  Це  і  моє переконання.

     Ми повинні  визнати  також  і  інше.  З кожним днем в Україні посилюється конфронтація між владою і суспільством,  між владою  і політичними   силами.  Ми  заходимо  у  досить  складну,  глибоку,
небачену за 11 років політичну кризу,  тому повинні усвідомити, що є  ядром  наших  протиріч,  чому так відбувається в Україні,  а не говорити дурниці про якісь  закони,  про  якийсь  бюджет.  Шановні народні депутати,  та прокиньтеся! Про який закон, про який бюджет ви говорите?  Доки ви не подолаєте рубікон політичної кризи, жоден закон  тут  не  буде  прийнято,  хіба  це вам незрозуміло?  Будьте чесними!

     Тому, шановні,  перше,  що я хотів би сказати вам,  це те, що має бути розуміння того, в чому суть української політичної кризи.
А суть дуже проста: люди голосують за одних, влада належить іншим.
І не мучте себе,  шукаючи інші відповіді. У цьому суть української кризи, української проблеми.

     Друге. Як вийти з цієї політичної кризи,  метастази якої  вже уразили парламент?  Це криза,  яка має вже бюджетний характер, яка через декілька місяців може  перетворитися  на  глибоку  фінансову кризу, для цього є всі підстави. Як вийти з цієї ситуації? Якщо ми українці і служимо Україні,  то найкращий подарунок Україні  -  це збереження  стабільності.  От  для  цього  потрібні  мудрі голови.
Найбільший подарунок,  який треба зараз зробити Україні  -  знайти той конструктив, вийти з цієї небувалої складної ситуації.

     Шановні друзі,  тому  я  хотів  би підкреслити жирною лінією:
зараз ми повинні не керуватися емоціями,  а жити розумом і  шукати відповідь у конструктивній моделі.

     Третє. Шановні друзі,  найкоротший шлях (зверніть увагу на цю думку) до  нормалізації  ситуації,  перш  за  все  в  українському парламенті  -  це  не брати вам особисто участі в тій брехні,  яка відбувається сьогодні в Україні.  Хай кожен знайде  свою  позицію.
Друзі,  будьте  політично  відповідальними і морально чесними!  Це перший крок  до  створення  у  цих  стінах  політичної  більшості.
Повірте,  ця  дорога  починається  від  вас,  не  з Банкової - від позиції кожного з вас. Хай у вас пробудиться і людська гідність, і політична відповідальність.

     Четверте. Шановні друзі,  доки парламент не буде парламентом,
а філією Банкової,  ми не вийдемо з політичної кризи.  Це -  закон
(Оплески).  Або парламент буде вирішувати проблему кризи,  або цим будуть займатися вулиця і майдан - і з кожним днем усе  гучніше  і сильніше.  Давайте визначатися,  шановні друзі:  або ми маємо свою мудрість і політичну здатність ці проблеми вирішувати,  або дійсно
- хай вирішує вулиця.

     І останнє. 15 вересня нами було продемонстровано діалог, і ми залишаємося  на  цій  позиції.  Декларацію  форуму  підписали   50 політичних сил. 16 вересня, друзі, було присвячене лише одному. Ми знаємо,  що ця влада ніколи не демонструвала  прозорого,  чесного,
послідовного діалогу,  і 16 вересня - це мотивація до того,  щоб в Україні нарешті  відбувся  такий  діалог,  і  прошу  по-іншому  не розуміти   цієї  ситуації.  Хай  канал  "Інтер"  тільки  по-іншому коментує,  як для базарної забавки,  але ми повинні бути мудрішими
(Оплески).

     І, говорячи про діалог,  що ми хочемо.  Шановні, дозвольте, я буду до кінця відвертий.  Політичні колеги з лівого сектора любили повторювати (і сьогодні, я думаю, повторюють) цю знамениту цитату,
на якій  училося  багато  українців:  коли  ми  говоримо  "Ленін",
розуміємо "партія",  коли ми говоримо "партія", розуміємо "Ленін".
Правильно? Правильно. Коли ми сьогодні говоримо "влада", розуміємо
"Президент",  коли  ми  говоримо  "Президент",  розуміємо "влада".
Влада в Україні,  шановні друзі,  є  в  одних  руках.  Або  у  нас розпочинаються    переговори    і   ми   знаходимо   відповідь   у конструктивній моделі (оце "удел мудрых"),  або, шановні друзі, ми розписуємося  в  тому,  що парламент і політичні сили в Україні не здатні вирішити це питання і потрібно проводити дострокові вибори.

     Дякую за увагу (Оплески).

     ГОЛОВУЮЧИЙ. Слово надається народному депутату Тігіпку Сергію Леонідовичу.

     ТІГІПКО С.Л.,  член  Комітету Верховної Ради України з питань охорони  здоров'я,  материнства  та   дитинства   (багатомандатний загальнодержавний   виборчий   округ,   виборчий  блок  "За  Єдину Україну!").  Шановна президіє!  Шановні колеги!  Дійсно, політична ситуація  загострюється,  але загострюється і економічна ситуація.
За десять останніх днів вдруге ми бачимо демонстрантів на  вулицях Києва.  Півроку  ми  працюємо  в парламенті,  півроку говоримо про більшість і півроку ніяких ефективних  кроків  до  цієї  більшості зробити не можемо. Сьогодні ми маємо неструктуризований парламент,
який не може приймати ефективні економічні  і  політичні  рішення,
такі  потрібні  сьогодні  країні.  Ми  маємо погіршення ситуації в економіці.  Чотири відсотки зростання,  які ми маємо,  - це не дає можливості розв'язувати ті проблеми,  які сьогодні є в Україні. Ми маємо загострення бюджетної ситуації,  сьогодні бюджетні показники недовиконуються.  Ми  перейдемо  до  питання  виконання  бюджету і побачимо,  що ми  не  можемо  підняти  заробітну  плату  вчителям,
лікарям,  не  можемо  забезпечити  своїх  пенсіонерів.  Тобто така ситуація свідчить про те, що у нас є сьогодні серйозний виклик, на який нам усім разом потрібно дати відповідь. Усім разом!

     Тільки в  цих  стінах ми можемо покращити ситуацію.  Яким має бути  шлях  до  цього?  Опозиція  пропонує   один   шлях,   досить конфронтаційний, вони бачать вихід таким.

     Є й  інший  вихід  -  еволюційний.  Я  вважаю,  що  він більш ефективний, більш потрібний сьогодні країні. Ми всі погоджуємося з тими  політичними  реформами,  які  ми  повинні  провести  в нашій країні.  І вже всі переконані в тому,  що ми підемо цим шляхом, це вже нас об'єднує.

     На мій  погляд,  ми  сьогодні  могли  б  прийняти  Закон  про опозицію і сформувати максимально широку  коаліцію,  яка  могла  б створити більшість.  При цьому я послідовно виступаю за те, щоб ця більшість була максимально широкою.  Я звертаюся до  представників
"Нашої   України".  Я  впевнений,  що  вони  повинні  бути  в  цій більшості. Я впевнений, що ми повинні залучити до цієї більшості і соціал-демократів   (об'єднаних),   тому   що  це  нам  дає  змогу рухатись...  (Шум  у  залі).  Щойно  я   уважно   слухав   Віктора Андрійовича Ющенка,  він закликав до розуму,  а не до емоцій. Якщо ми хочемо конституційних змін,  якщо  ми  хочемо  швидких  змін  в Україні, то я вважаю, що це потрібно робити.

     Паралельно з  цим,  незважаючи ні на що,  ми повинні створити конституційну  комісію  і   вирішувати   питання,   які   сьогодні призводять  до  того,  що люди у нас виходять на вулиці,  що ми не можемо дати відповідь нашим пенсіонерам, лікарям і вчителям.

     Ми могли  б  швидко,   буквально   за   тиждень,   сформувати коаліційний   уряд,   який   би   ніс   разом   з   нами   спільну відповідальність.  Якщо б це вдалося зробити,  ми  мали  б  дійсно дієву зв'язку парламенту з урядом.

     Якщо ми  не навчимося слухати один одного,  якщо ми не будемо допомагати один одному,  то спокою в цій країні не буде.  Я  вношу пропозицію,  щоб  після повернення Голова Верховної Ради Володимир Михайлович Литвин,  оскільки я вважаю,  що дана фігура  для  цього найбільш зараз підходить, почав проведення політичних консультацій з лідерами фракцій.  Якщо ми навіть почнемо збиратися, розмовляти,
я вважаю, що це вже піде на користь Україні.

     Шановні друзі! Я впевнений, що без розуміння один одного, без діалогу,   без   конкретних   кроків   до   створення   більшості,
коаліційного  уряду виходу у нас немає.  Сьогодні еволюційний шлях буде більш ефективним і більш швидким.

     Дякую.

     ГОЛОВУЮЧИЙ. Дякую.  Шановні  народні   депутати!   Згідно   з рішенням  Погоджувальної  ради  ми  запросили  до  Верховної  Ради міністра внутрішніх  справ  і  Генерального  прокурора,  щоб  вони надали інформацію щодо подій 16 вересня (Шум у залі).

     З процедури? Будь ласка, запишіться.

     Висвітіть, будь ласка.

     Вінський, фракція Соцпартії. Ввімкніть мікрофон, будь ласка.

     ВІНСЬКИЙ Й.В.,  секретар  Комітету  Верховної  Ради України з питань бюджету (багатомандатний загальнодержавний виборчий  округ,
СПУ). Прошу передати слово голові Соціалістичної партії Олександру Морозу.

     МОРОЗ О.О.  Шановні колеги!  Шановний Геннадію Андрійовичу! Я привертаю  вашу  увагу  і всіх депутатів до того,  що на засіданні Погоджувальної ради  минулого  тижня  йшлося  про  розгляд  першим питання   про  політичну  ситуацію  в  Україні.  Власне,  до  того зводилися і  виступи  керівника  фракції  "Наша  Україна"  Віктора Ющенка та інших депутатів. Сергій Тігіпко тільки-но говорив про те саме.  Тому ховатися в кущі,  ховати голову під крило,  ніби немає цього конфлікту,  не можна.  Ми повинні прийняти ті документи, які дають оцінку цій ситуації,  і передбачити ті кроки,  які необхідно зробити в Україні, щоб справді була консолідація суспільства і щоб були позитивні зміни.

     Тому не треба робити вигляд, що нібито запросили посадовців і вони зроблять інформацію.  Ми знаємо,  як це може робитися.  Треба розглядати питання по суті,  а не слухати інформацію. Наполягаю на цьому.  Є  всі  підготовлені  документи,  вони  роздані  депутатам відповідно до Регламенту.  Потрібно розглядати питання по  суті  -
про політичну ситуацію в Україні.

     ГОЛОВУЮЧИЙ. Мигович. Будь ласка.

     МИГОВИЧ І.І.,  голова  підкомітету  Комітету  Верховної  Ради України   з   питань   прав   людини,   національних   меншин    і міжнаціональних    відносин   (багатомандатний   загальнодержавний виборчий  округ,  КПУ).  Фракція  комуністів.  Закарпаття.   Прошу передати слово керівникові фракції Петру Миколайовичу Симоненку.

     ГОЛОВУЮЧИЙ. Симоненко. Будь ласка.

     СИМОНЕНКО П.М.  Фракція комуністів.  Шановні колеги!  Я хотів би,  звертаючись до вас з  проханням  підтримати  пропозицію  щодо розгляду питання про політичну ситуацію в Україні, привернути вашу увагу до того,  що ми не можемо  бути  поза  тими  процесами,  які відбуваються в Україні.

     Ті з  вас,  хто був в областях під час проведення там масових заходів,  були свідками того,  як народ вимагав від нас,  народних депутатів,   об'єктивно   підходити  до  всіх  тих  процесів,  які відбуваються в Україні,  розглядати  їх  під  кутом  зору  їхнього впливу  на  рівень  життя,  забезпечення  прав  і свобод громадян,
зокрема права на працю,  відпочинок,  на можливість навчати дітей,
лікуватися і на все інше, що хвилює людей.

     Сьогодні ситуація  загрозлива  через  те,  що  місцеві органи влади підвищують тарифи на комунальні послуги і плату за житло. Це стосується не тільки подій у Києві, їх законності чи незаконності.
У  нас  ситуація  на  межі  національної  катастрофи.  Чи  Україна визначить  той  шлях,  який дасть їй змогу нормально розвиватися і захищати права всіх громадян, чи ми будемо сьогодні свідками того,
що  кримінальні  угруповання  остаточно  захоплять владу.  Тому ми пропонуємо розглядати питання про політичну ситуацію в державі.

     ГОЛОВУЮЧИЙ. Кирильчук. Будь ласка.

     КИРИЛЬЧУК Є.І., член Комітету Верховної Ради України з питань бюджету   (багатомандатний   загальнодержавний   виборчий   округ,
"Виборчий блок Юлії Тимошенко").  Фракція  Блоку  Юлії  Тимошенко.
Прошу передати слово Олександру Турчинову.

     ГОЛОВУЮЧИЙ. Турчинов. Будь ласка.

     ТУРЧИНОВ О.В.,  член Комітету Верховної Ради України з питань Регламенту,  депутатської етики та  організації  роботи  Верховної Ради  України  (багатомандатний  загальнодержавний виборчий округ,
"Виборчий блок Юлії Тимошенко").  Шановні колеги!  Нас не цікавить
"кістка" у вигляді брехні Смирнова,  якого,  до речі,  наша й інші фракції вимагають зняти з посади за брехню,  за провокації, у тому числі  і  16-17 вересня.  Нас і людей,  які прийшли до парламенту,
цікавить розгляд політичної кризи,  яка склалася  у  країні.  Саме цього  ми вимагаємо і без цього питання інші питання розглядати не будемо.  Ми вимагаємо  у  межах  розгляду  проекту  Постанови  про політичну  ситуацію  в  Україні  проголосувати  питання  відставки Президента  Кучми  і  початку  процедури  імпічменту,  дострокових президентських  виборів,  відставки  Смирнова  та інших брехунів і провокаторів,  які винні в тому,  що відбувається  у  країні,  які винні у пролитті крові людей.

     Ми вимагаємо  розглядати  це  питання терміново і не починати розгляду інших питань без прийняття постанови з цього питання.

     Дякую.

     ГОЛОВУЮЧИЙ. Ви можете  вимагати,  але  ж  не  ображайте  один одного, поводьтеся більш толерантно.

     Слово надається Добкіну.

     ДОБКІН М.М.,  член  Комітету  Верховної Ради України з питань бюджету (виборчий округ 174,  Харківська  область).  "Демократичні ініціативи".   Я   думаю,   если   мы   считаем,   что   живем   в демократическом,  цивилизованном государстве, нельзя на всю страну перед  камерами безосновательно оскорблять людей.  Считаю,  что мы должны  дать  возможность  выступить  Генеральному   прокурору   и министру внутренних дел.

     Спасибо.

     ГОЛОВУЮЧИЙ. Зарубінський.   Будь  ласка.  І  закінчуємо,  час вичерпано.

     ЗАРУБІНСЬКИЙ О.О., перший заступник голови Комітету Верховної Ради  України  з  питань  Європейської інтеграції (багатомандатний загальнодержавний  виборчий  округ,  виборчий   блок   "За   Єдину Україну!").  Прошу  передати  слово  народному депутату Олександру Карпову.

     Дякую.

     ГОЛОВУЮЧИЙ. Карпов. Будь ласка.

     КАРПОВ О.М.,  член  Комітету   Верховної   Ради   України   у закордонних  справах  (багатомандатний  загальнодержавний виборчий округ,  виборчий блок "За Єдину Україну!").  Шановні колеги!  Тим,
хто  апелює  до  необхідності  дотримання  законів,  Конституції і Регламенту Верховної Ради і заявляє з трибуни Верховної  Ради,  що всі  без  винятку  мають  діяти  так,  я  хотів  би  нагадати,  що відповідно до  Регламенту  питання  про  інформацію  вноситься  до порядку  денного  і  розглядається  на  підставі  погодження цього питання Погоджувальною радою.  Всі інші питання,  оскільки порядок денний  Верховної Ради затверджений,  мають вноситися ініціативно,
включатися до порядку денного і тільки після цього розглядатися.

     Як відомо,  ми приймаємо рішення щодо  включення  питання  до порядку  денного  і  голосування  у четвер.  Пропозиції подані,  у четвер ми маємо повернутися до цього питання, включити його або не включити  до  порядку  денного  і  діяти  згідно  з  Конституцією,
законами і Регламентом.

     Щиро дякую.

     ГОЛОВУЮЧИЙ. Адаме Івановичу, будь ласка. І закінчуємо.

     МАРТИНЮК А.І.,  член Комітету Верховної Ради України з питань Регламенту,  депутатської  етики  та  організації роботи Верховної Ради України (багатомандатний  загальнодержавний  виборчий  округ,
КПУ). Фракція комуністів. Я дуже вдячний за роз'яснення Регламенту шановному координатору більшості,  якої поки що не існує. Але хочу попросити і його, і всіх народних депутатів: візьміть, будь ласка,
порядок денний на сьогодні і  подивіться,  що  там  записано.  Там немає   слова   "інформація".   Не   дезінформуйте!  Там  написано
"Доповідають".  Не  інформують,  а  доповідають.   Тобто   ніякого включення  питання  без погодження сесійної зали не може бути.  Це перше.

     Друге. Олександре Миколайовичу, ви дуже добре знаєте, скільки разів    ми    перекреслювали   вашу   "народно-українськодімську"
регламентну норму про  те,  що  ми  голосуємо  обов'язково  тільки кожного четверга.  Парламент має право у будь-який момент прийняти рішення про те,  що він голосує не обов'язково тільки у четвер. Ми сьогодні   можемо   прийняти   рішення,  виходячи  з  винятковості ситуації,  проголосувати за включення до порядку денного і розгляд цього питання.  Отже,  ніяких регламентих норм ми не порушуємо,  а навпаки - ви свідомо нас дезінформуєте.

     Дякую.

     ГОЛОВУЮЧИЙ. Шановний Адаме Івановичу!  Що стосується розкладу засідань,  тут  усе  правильно  вказано.  Ми домовилися,  прийняли рішення  на  засіданні  Погоджувальної  ради,  що  сьогодні   буде заслухана  інформація  міністра  внутрішніх  справ  і Генерального прокурора.  Що стосується включення  до  порядку  денного,  то  це питання голосується у нас за Регламентом у четвер.  Можна вносити,
голосувати.  Якщо  сьогодні  розглядати,  треба   голосувати   про процедуру ad hoс - відступ від Регламенту.

     Ви наполягаєте   на   голосуванні?   Наполягаєте.   Отже,  за Регламентом,  якщо  сьогодні  ставити  на  розгляд   питання   про політичну  ситуацію,  ми  повинні  проголосувати  за  відступ  від Регламенту (тобто  процедура  ad  hoс  -  226  голосів),  а  потім голосувати  за  включення  питання  до  порядку  денного і розгляд сьогодні чи завтра, як вирішить зал.

     Отже, голосуємо?  (Шум  у  залі).  З  процедури?  Так  це   ж безкінечно...

     Мороз Олександр Олександрович. Будь ласка.

     МОРОЗ О.О.  Шановний Геннадію Андрійовичу! Ви ж не забувайте,
що  Погоджувальна  рада  створила  міжфракційну  комісію,  яку  ви очолюєте, для підготовки питання про політичну ситуацію в Україні.
Це було вирішено минулого тижня на засіданні Погоджувальної  ради.
Комісія для інформації не створюється,  тому вам,  до речі,  треба буде брати слово для співдоповіді.  І треба включати це питання. І не треба ad hoc голосувати щодо процедурних питань - про включення до порядку денного саме цього питання,  що вирішено  на  засіданні Погоджувальної ради.

     ГОЛОВУЮЧИЙ. З цього приводу рішення не приймалося. Олександре Олександровичу,  приймалося  тільки  одне  рішення  на   засіданні Погоджувальної   ради   -   інформація   керівників   Міністерства внутрішніх справ і Генеральної прокуратури.  Я все знаю, знаю, про що йде мова, і Регламент знаю, і що там написано, знаю.

     Таким чином, якщо ви наполягаєте на голосуванні, то голосуємо процедуру ad hoc.  Прошу  ввімкнути  систему  "Рада",  а  депутати будуть визначатися.

     "За" - 163.

     Рішення не прийнято.

     По фракціях, будь ласка.

     --------------

     Слово для інформації надається міністру внутрішніх справ Юрію Олександровичу Смирнову. Будь ласка. До 10 хвилин (Шум у залі).

     На чому ви наполягаєте?  Шановні, на вимогу депутатських груп
"Європейський вибір" і "Народний вибір" оголошується перерва на 30 хвилин.

      (П і с л я п е р е р в и)

     ГОЛОВУЮЧИЙ. Шановні народні депутати!  Прошу  займати  робочі місця.

     Шановні народні депутати!  Окремі керівники фракцій висловили таку  думку  щодо  процедури  розгляду  питання:  виступ  міністра внутрішніх справ, Генерального прокурора - по 10 хвилин, відповіді на запитання - по 10 хвилин. І потім виступи від фракцій.

     Ставимо на   голосування.   Зал   повинен   визначитися.   За регламентом це процедура,  треба голосувати. Якщо зал визначиться,
буде така процедура.

     Будь ласка,  увімкніть  систему  "Рада".  Сідайте  всі,  будь ласка.  Будемо визначатися щодо процедури, про яку я сказав (Шум у залі).

     Сідайте, будь ласка, вгамуйтеся. Ніяких виступів з процедури!
У нас уже стільки часу витрачено на виступи з процедури!

     Увімкніть систему "Рада". Прошу голосувати.

     "За" - 199.

     Рішення не прийнято.

     На вимогу   окремих  народних  депутатів  ще  раз  ставлю  на голосування.  Будьте уважні!  Заспокойтеся, будь ласка! Всі готові голосувати? Голосуємо. Ввімкніть систему "Рада".

     "За" - 203.

     По фракціях.

     Я повторюю:  на нараді, яку щойно проводили, окремі керівники фракцій висловили таку думку: інформація міністра внутрішніх справ
-  10  хвилин,  відповіді  на  запитання  - 10 хвилин,  інформація Генерального прокурора - 10 хвилин,  відповіді на запитання  -  10 хвилин, а потім надати слово для виступів від фракцій.

     Все зрозуміло? Голосуємо.

     "За" - 251.

     Рішення прийнято.

     Слово для  інформації  надається  міністру  внутрішніх  справ України Юрію Олександровичу Смирнову. Будь ласка.

     СМИРНОВ Ю.О.,  міністр  внутрішніх  справ  України.   Шановна президіє! Шановні народні депутати! 16 вересня ряд партій і блоків організували масові заходи з  метою  привернення  уваги  до  своїх політичних вимог. Про свої наміри організатори акції повідомили ще влітку і відразу почали  широку  агітаційну  кампанію,  закликаючи вийти  на вулиці Києва та інших населених пунктів тисячі людей.  У зв'язку  з  цим  МВС,  керуючись  Законом  України  про   міліцію,
зорієнтувало  органи внутрішніх справ на забезпечення громадського порядку, безпеки громадян, конституційних вимог під час цих акцій.

     Головні події,  за  задумом   організаторів,   повинні   були розгортатися  у  Києві.  6  вересня  ініціатори  акції  повідомили Київську  міську  державну  адміністрацію  про  намір  зібрати  на Європейській   площі   столиці   кілька   сотень  тисяч  громадян.
Планувалося також пікетування ряду державних  установ,  військових частин, вокзалів і навіть мостів (Шум у залі).

     Є такий документ, підписаний паном Павловським.

     ГОЛОВУЮЧИЙ. Будь ласка, заспокойтеся, запитання потім.

     СМИРНОВ Ю.О.    Київська   міська   державна   адміністрація,
проаналізувавши  можливі  наслідки   цих   акцій,   звернулася   у Шевченківській районний суд міста Києва з проханням обмежити право на  масові  збори  у   центральній   частині   міста,   заборонити пікетування   держустанов,  встановлення  наметів  тощо.  Це  було обумовлено  тим,  що  перебування  великої   кількості   людей   у центральних  районах  столиці  створить  загрозу нормальному ритму життя міста,  руху транспорту,  функціонуванню державних  установ,
громадському порядку і безпеці громадян.

     12 вересня  суд визнав ці аргументи переконливими і заборонив проведення акцій у центральних  районах  міста  Києва.  Це  широко висвітлювалося  в засобах масової інформації.  У свою чергу відділ державної виконавчої служби Шевченківського  районного  управління юстиції в місті Києві поінформував про все це зацікавлені сторони.
Відповідне повідомлення з вимогою забезпечити правопорядок під час виконання рішення суду було направлено і органам внутрішніх справ.

     Для попередження   незаконних   дій,   забезпечення   безпеки громадян  органи  внутрішніх  справ  вжили  превентивних  заходів,
зокрема,     провели     зустрічі    з    координаторами    акцій,
прес-конференції,   організували   виступи   в   засобах   масової інформації,  встановили  інформаційні  стенди  з роз'ясненням норм законодавства, відповідальності за його порушення.

     Однак відразу   ж   після   оголошення    судового    рішення організатори  акцій  привселюдно  заявили про намір ігнорувати цей вердикт.  Порушуючи статтю 39 Конституції України,  вони закликали громадян прибути на Європейську площу.

     16 вересня  з  11  години  учасники  акції почали збиратися в різних частинах міста.  Сформувавши колони,  вони  направилися  до Європейської   площі.   Колони,  які  очолювали  народні  депутати України,  рухалися від станцій  метро  "Арсенальна",  "Контрактова площа"  і  Софійської  площі,  блокувавши протягом декількох годин транспортний   рух   по   вулицях   Грушевського,   Михайлівській,
Сагайдачного  і  Володимирському  узвозі.  Міліція була змушена по мірі блокування  руху  на  вулицях  приймати  рішення  про  відвід транспорту на другорядні магістралі.

     За фактами   блокувань  транспортних  комунікацій  у  районах вулиць Грушевського,  Михайлівської, Сагайдачного, Володимирського узвозу  і на Європейській площі Головним управлінням МВС України в місті Києві порушено чотири кримінальні справи за частиною  першою статті 279 Кримінального кодексу України - блокування транспортних комунікацій.

     Усупереч судовій забороні з 15 до 17 години  на  Європейській площі  відбувся  мітинг,  на  якому були присутні близько 15 тисяч громадян (Пожвавлення в залі, сміх).

     ГОЛОВУЮЧИЙ. Заспокойтесь!

     СМИРНОВ Ю.О. Я согласен, назовите цифру больше.

     Усупереч судовій забороні з 15  до  17  години  такий  мітинг відбувся.  Після закінчення,  на заклик організаторів акції,  його учасники  розділилися  на  дві  колони.  Одна,  заблокувавши   рух транспорту  по вулицях Грушевського і Шовковичній,  дійшла до рогу вулиці  Інститутської  і  почала  монтувати  намети  на  проїжджій частині.

     Інша колонна,    перекривши    рух   на   вулицях   Хрещатик,
Інститутська,  Шовковична і Лютеранська,  пройшла до Адміністрації Президента  і  за закликом народного депутата Олександра Турчинова почала встановлювати намети на вулиці Лютеранській. Оперативність,
з якою були поставлені намети, свідчить про завчасну підготовку до цієї акції,  тобто навмисне ігнорування відповідного рішення суду.
Розміщення  126  наметів  блокувало  центральні вулиці міста Києва протягом 12 годин, що створило не тільки перешкоди для нормального функціонування    ряду   державних   установ,   але   й   обмежило конституційні    права,     свободи     громадян,     паралізувало життєдіяльність району, який став місцем скоєння злочину.

     За даним  фактом прокуратура міста Києва порушила кримінальну справу за частиною  першою  статті  279  Кримінального  кодексу  -
блокування транспортних комунікацій.

     Відповідно до  статей  1 та 10 Закону України про міліцію для припинення злочину було потрібне негайне втручання  правоохоронних органів.

     Хочу підкреслити,  що  представники  міліції  починаючи  з 18 години 16 вересня більше 10 разів  попереджували  учасників  акції про  неприпустимість  порушення  громадського порядку і блокування транспортних комунікацій.  Просили  їх  до  4  години  17  вересня добровільно зняти намети,  щоб дати можливість комунальним службам навести порядок в історичній частині міста.  Уявіть собі,  скільки сміття   і  різних  відходів  валялося  тут,  не  кажучи  вже  про елементарні умови гігієни.

     Однак законні  вимоги  працівників  міліції  організатори  та учасники  акції  категорично  ігнорували.  Особисто  я  цьому й не дивуюся,  розуміючи,  що деякі беруть  участь  у  подібних  акціях тільки  заради  грошей.  Не зреагували вони і на відповідну вимогу представників   Державної   виконавчої   служби,   які   разом   з працівниками   міліції   о   4   годині  ранку  прибули  до  місця розташування наметів.  Організатори акції, серед яких були народні депутати,    активно    протидіяли    законним    вимогам.   Лідер Всеукраїнського об'єднання  "Батьківщина"  Юлія  Тимошенко  навіть дозволила  собі  вдарити  по  обличчю  начальника департаменту МВС Олександра Савченка (Оплески).

     ГОЛОВУЮЧИЙ. Я вас прошу, вгамуйтеся! Не заважайте доповідати!

     СМИРНОВ Ю.О.  Діючи  на  місці  злочину  у  відповідності  зі статтею   10   Закону  України  про  міліцію,  підрозділи  міліції відтіснили осіб,  які перешкоджали проведенню слідчих  дій.  Потім вилучили  намети,  які  приєднані  як  речові докази до матеріалів кримінальної справи. Надали допомогу працівникам виконавчої служби в розблокуванні вулиць.

     Зазначені дії    здійснювалися   в   присутності   заступника прокурора Печерського району.  При огляді місця події виявлено два обрізи мисливських рушниць і гранати РГД-5 (Шум у залі). За даними фактами порушено дві кримінальні справи за частиною першою  статті 263  Кримінального  кодексу  -  незаконне  поводження  зі  зброєю,
боєприпасами або вибуховими речовинами.

     З місця злочину в територіальні органи внутрішніх справ міста Києва було доставлено 64 чоловіка. До дев'ятьох осіб, підозрюваних у скоєнні злочину за частиною  третьою  статті  279  Кримінального кодексу,  Міністерство  внутрішніх  справ і Генеральна прокуратура України вирішили не застосовувати крайнього запобіжного  заходу  -
тримання  під  вартою,  а  обрати  більш  гуманний  - підписка про невиїзд.  Це обумовлено тим,  що вони вчинили злочин вперше  і  їх ввели  в  оману організатори акції,  що прикриваються депутатською недоторканністю. До інших районними судами міста Києва застосовано адміністративні  покарання  за  порушення  порядку  організації  і проведення зборів,  мітингів,  вуличних походів і демонстрацій. До речі,   деякі   затримані   називали   акцію   одним  із  способів необтяжливого заробітку.

     У засобах масової інформації з'явилося багато чуток і  навіть свідомих  інсинуацій  з  приводу дій працівників міліції,  великої кількості постраждалих і затриманих.  Як можна  про  це  говорити,
якщо міліція навіть закривала очі на дрібні правопорушення,  появу в  громадських  місцях  у  нетверезому  стані  деяких  пікетників.
Документально підтверджено, що в медичні установи столиці та інших регіонів  ніхто  з  учасників  акцій  за  медичною  допомогою   не звертався (Шум у залі).  Більш того, працівники міліції намагалися допомогти громадянам,  що потрапили в скрутні ситуації. Наприклад,
на вулиці Лютеранській близько 21 години перехожі повідомили наряд міліції про жінку похилого віку,  якій у натовпі стало погано.  На прохання  пенсіонерки  міліція відвезла її додому.  І такі випадки непоодинокі.

     Попереднім розслідуванням кримінальної справи встановлено, що організаторами   акції   і   блокування  транспортних  комунікацій виступили лідери відомих політичних організацій і  об'єднань,  які закликали  громадян  вчинити непокору владі,  намагалися незаконно вплинути у своїх  інтересах  на  Президента  України,  встановивши перешкоди на шляху його проїзду до місця роботи. В діях зазначених осіб  вбачаються  ознаки  злочину,   передбаченого   статтею   344 Кримінального   кодексу.   Оскільки   у   провадженні  Генеральної прокуратури знаходиться кримінальна справа,  порушена  за  статтею 344, кримінальна справа направлена для об'єднання.

     Хочу ще раз підкреслити:  під час масових акцій міліція діяла винятково в правовому полі.  У заяві Генеральної  прокуратури  дії представників  міліції  визнані  правомірними.  У ці дні ми ще раз переконалися в необхідності якнайшвидшого прийняття Закону України про  мирні  збори.  Цього  закону  чекають і громадяни України,  і органи внутрішніх справ.

     І останнє.  Ви знаєте, що сьогодні масові акції продовжуються і надалі їх нам теж не уникнути. У зв'язку з цим я хочу звернутися до всіх народних депутатів і особливо до лідерів партій і  блоків:
надайте  приклад  поваги  до  закону,  зробіть  крок  до  побудови правової  демократичної  держави  (Шум   у   залі).   Міністерство внутрішніх  справ  готове  запропонувати  створення  спостережного органу,  до якого входили б представники  різних  політичних  сил,
працівники засобів масової інформації,  співробітники міліції, для об'єктивного  висвітлення  дій  органів   внутрішніх   справ   при проведенні таких масштабних заходів.

     Дякую за увагу.

     ГОЛОВУЮЧИЙ. Дякую,  Юрію Олександровичу.  Прошу записатися на запитання.

     Прошу висвітити.

     Слово надається Оніщуку Миколі Васильовичу. Будь ласка.

     ОНІЩУК М.В.,  перший заступник голови Комітету Верховної Ради України    з    питань    правової    політики    (багатомандатний загальнодержавний  виборчий  округ,  виборчий   блок   "За   Єдину Україну!").  Фракція  політичної Партії промисловців і підприємців України та "Трудової України". Шановний пане міністре! Я просив би вас більш детально все-таки зупинитися на судових процедурах,  які стосувалися цього питання,  тому що в засобах  масової  інформації повідомлялося,  що  є рішення Шевченківського районного суду,  але невідомо, чи було воно оскаржено в апеляційному порядку. Якщо було оскаржено,  чи було розглянуто скаргу? І взагалі, якою інформацією ви володієте стосовно рішення суду?

     Дякую.

     СМИРНОВ Ю.О. Це рішення суду не було оскаржено в апеляційному порядку. Я іншої інформації не маю.

     ГОЛОВУЮЧИЙ. Слово надається Бандурці Олександру Марковичу.

     БАНДУРКА О.М.,  перший  заступник  голови  Комітету Верховної Ради України з питань  законодавчого  забезпечення  правоохоронної діяльності (виборчий округ
 176, Харківська  область).  Шановний   пане   міністре!   Скільки слідчих, оперативних та інших працівників органів внутрішніх справ було відірвано від прямих їхніх обов'язків, які вони мають щоденно виконувати  по  боротьбі  із  злочинністю,  на  забезпечення акцій політичного характеру, які відбувалися 16-17 вересня?

     СМИРНОВ Ю.О. Дякую. Наші люди знаходилися в чергових нарядах,
теж служба.

     ГОЛОС ІЗ ЗАЛУ. В автобусах в подворотнях 

     СМИРНОВ Ю.О. "Из подворотен", я прошу вибачення, вас ніхто не зачіпав.  На цю акцію,  що стосується Банкової,  було задіяно  500 чоловік (Шум у залі).

     ГОЛОВУЮЧИЙ. Слово надається Матвієнкову Сергію Анатолійовичу.
За ним - Хмара. Будь ласка.

     МАТВІЄНКОВ С.А.,  голова підкомітету Комітету Верховної  Ради України  з  питань промислової політики і підприємництва (виборчий округ  55,  Донецька  область).  Уважаемый   Юрий   Александрович!
Скажите, пожалуйста, поступали ли к вам обращения либо в ходе этой акции,  либо после нее со стороны журналистов о  том,  что  им  не давали   возможности   выполнять   свои   служебные   обязанности,
препятствовали проведению съемок, взятию интервью и так далее?

     Спасибо.

     СМИРНОВ Ю.О. Я еще раз подчеркиваю:
обращений журналистов  по  этому  поводу  к  нам не поступало - ни устных, ни письменных.

     И еще  раз  хотел  бы  уточнить  одноединственное:  никто  из граждан в лечебные учреждения ни города Киева,  ни других регионов по  поводу  того,  что  ему  нанесены  телесные  повреждения,   не обращался.  Никаких заявлений от задержанных, от иных лиц, которые находились  на  территории  Банковой  по   периметру,   в   органы внутренних дел не поступало.

     Единственное, к  нам  обратился  депутат Николаенко по поводу девяти человек,  помоему, которых мы задержали. Да, девять человек перечислил он в своем списке. Начали искать, четверых нет, четверо действительно были задержаны. Обратились к ним: у вас вопросы есть по задержанию,  может быть, вам нанесены телесные повреждения? Нет вопросов.  Двух человек  из  этого  списка  вообще  в  природе  не существует.

     ГОЛОВУЮЧИЙ. Слово    надається   Хмарі   Степану   Ільковичу.
Наступний - Олійник.

     ХМАРА С.І.,  голова  підкомітету  Комітету   Верховної   Ради України  з  питань  Регламенту,  депутатської етики та організації роботи Верховної Ради України  (багатомандатний  загальнодержавний виборчий  округ,  "Виборчий блок Юлії Тимошенко").  Прошу передати слово Юлії Тимошенко.

     ГОЛОВУЮЧИЙ. Увімкніть мікрофон Тимошенко.

     ТИМОШЕНКО Ю.В.  Перше. Я хочу заявити від імені нашої фракції і всіх депутатів,  які були присутні на цьому побоїщі,  що все від першого до останнього слова, які тільки що проголосив цей міністр,
це є неправда. І я можу дати такі свідчення.

     У нас  близько  десяти  людей офіційно зняли побої,  ми маємо медичні  довідки,  ми  звернулися  в  компетентні  інстанції  щодо порушення  кримінальних справ.  Я можу вам сказати як людина,  яка була присутня:  людей не просто били,  а били жорстоко. І ми маємо всі  фотокартки,  я  сьогодні  буду показувати,  які свідчать,  що побиття людей було настільки сильним,  що ці травми  видно  навіть оком.

     І питання,  які я хотіла б вам задати.  Скажіть,  будь ласка,
хто вам давав наказ мирних людей,  які  нікого  не  чіпали,  бити,
трощити і руйнувати їхнє життя? Це перше.

     ГОЛОВУЮЧИЙ. Дотримуйтеся регламенту, будь ласка.

     ТИМОШЕНКО Ю.В. Друге питання. Ви брешете з трибуни про те, що хтось отримував кошти за участь в акції. Скажіть, будь ласка, чи є у  вас офіційні підтвердження,  що ви як міністр з високої трибуни кажете про те, що хтось комусь платив гроші?

     І третє питання.  Скажіть,  як ви можете займати  цю  посаду,
якщо  ви  працюєте  проти  народу  і  брешете неприкрито з високої трибуни? (Оплески).

     СМИРНОВ Ю.О.  Дякую.  Я  понимаю,  что  ваш   вопрос   звучит несколько  эмоциально,  но  я  как  юрист,  может быть,  по вашему мнению,  и плохой,  исхожу из фактов...  (Шум у залі).  Дайте  мне ответить на вопрос, пожалуйста. Я исхожу из фактов о том, что ни в органах... (Шум у залі).

     ГОЛОВУЮЧИЙ. Шановні, заспокойтеся!

     СМИРНОВ Ю.О.  Я исхожу из фактов,  а не из  эмоций.  Мне  все вопросы задают на русском, я на русском отвечаю.

     ГОЛОВУЮЧИЙ. Юрію  Олександровичу,  вибачте,  будь  ласка.  За Регламентом,  який у нас діє,  тільки головуючий повинен державною мовою вести засідання. Будемо розглядати Закон про Регламент  (Шум у залі). Не збурюйте зал, заспокойтеся!

     Юрію Олександровичу, будь ласка, відповідайте.

     СМИРНОВ Ю.О.  Якщо дасте можливість, буду відповідати. (Шум у залі).

     ГОЛОВУЮЧИЙ. Він же доповідав державною мовою 

     СМИРНОВ Ю.О.  Жодного  факту  побиття співробітниками міліції когось із затриманих ні в МВС, ні в Генеральній прокуратурі немає.
Будь ласка, надайте.

     І ще одне. Свідчення про те, що особам, які брали участь...

     ГОЛОС ІЗ  ЗАЛУ.  Я  вам  официально написал бумагу,  что меня побили...

     ГОЛОВУЮЧИЙ. Не заважайте, не заважайте...

     СМИРНОВ Ю.О. Как ваша фамилия?

     ГОЛОС ІЗ ЗАЛУ. Грязев.

     СМИРНОВ Ю.О. Ответ вам дали.

     ГОЛОС ІЗ ЗАЛУ. Вы не врите.

     СМИРНОВ Ю.О.  Сейчас я отвечу на вопрос. О том, что участники этих акций получали деньги, у нас есть официальные "покази їх".

     И я  хотел  бы  ответить депутату.  К нам обратился уважаемый депутат Грязев  с  тем,  что,  когда  проводились  мероприятия  по изъятию   палаток   и   задержанию   подозреваемых   в  совершении преступления,  его кто-то дважды толкнул в спину. Никаких телесных повреждений у депутата Грязева "немає",  кто его толкнул,  "він не бачив".  Мы  допросили  всех  сотрудников  милиции,  которые   там находились,  они этот инцидент отрицают. Эти материалы мы передали в  Генеральную  прокуратуру  для  возбуждения  дела  и  в  порядке уголовного судопроизводства... (Шум у залі).

     ГОЛОВУЮЧИЙ. Вгамуйтеся,  будь  ласка.  Що це робиться?  Слово надається Олійнику.

     ОЛІЙНИК П.М.,  член Комітету Верховної Ради України з  питань паливноенергетичного   комплексу,   ядерної  політики  та  ядерної безпеки (виборчий округ 125,  Львівська область).  Прошу  передати слово пану Ярославу Кендзьору.

     СМИРНОВ Ю.О.  Я  просил  бы  народных депутатов понять.  Есть обязанности  у   милиции.   Совершено   преступление,   возбуждены уголовные  дела.  У  нас  есть  обязанности  действовать  на месте совершения преступления.  Это согласно тем законам,  которые  вами были приняты.

     ГОЛОВУЮЧИЙ. Юрію Олександровичу, достатньо.

     Будь ласка, слово надається Кендзьору.

     КЕНДЗЬОР Я.М.,  член Комітету Верховної Ради України з питань культури і духовності (багатомандатний загальнодержавний  виборчий округ,  "Блок  Віктора  Ющенка  "Наша  Україна").  "Наша Україна",
Народний рух України. Юрію Олександровичу...

     ГОЛОС ІЗ ЗАЛУ. Хто давав наказ?

     СМИРНОВ Ю.О.  "Наказів" милиции никто не  дает,  у  нее  есть обязанности  действовать  в  соответствии  с  обстановкой.  (Шум у залі). Хотите, я дал "наказ".

     КЕНДЗЬОР Я.М.  Юрію Олександровичу!  Прошу глянути  сюди.  Ви хвилину мою зайняли. Я прошу виставити мені новий регламент.

     Напередодні акцій   16   вересня   і  напередодні  проведення Народного форуму  чи  не  всі  телевізійні  канали  показали  дуже цікавий сюжет про те, як десь на бориспільській чи на якійсь інший трасі працівники міліції гналися за  іномаркою.  Нарешті  десь  на швидкості 140 кілометрів вона врізалася в якісь дерева, і в салоні знайшли багато  ящиків  з  пляшками,  де  була  так  звана  "суміш Молотова". Це все підводилося під те, які готуються провокації.

     Скажіть, будь  ласка,  як  це так,  такий дивовижний феномен:
машина на швидкості 140 кілометрів  врізалася  в  дерево  -  жодна пляшка  не  розбилася?  (Пожвавлення  в залі).  І чи знайшли цього водія, який втік і якого розшукує міліція? Це перше питання.

     Друге питання.  Чому так нелогічно  діяли  ви  як  міністр  і працівники  міліції?  Коли  було  рішення Шевченківського суду про заборону акцій,  16-го міліція  і  ви  як  керівник  відомства  не втручалися.  Логічно  було  б  діяти і в ніч з 16-го на 17-те.  Ви дочекалися темноти (а в темноті,  ви знаєте,  хто переважно любить діяти)  і зробили цю акцію - почали виконувати рішення суду вранці на 17 число.

     Дякую.

     СМИРНОВ Ю.О.  Дякую.  Что касается обнаруженной машины с этой
"сумішшю   Молотова".   Да,   обнаружена  эта  машина.  Возбуждено уголовное дело, ведется расследование.

     Далі. Що стосується того, що ми вранці о 4 годині   виконували  рішення  суду.  Это  решение  было  принято
"виконавчими" органами.  И плюс к этому было возбуждено  уголовное дело по блокированию коммуникаций. То есть совершено преступление,
на которое надо реагировать.  Это могло быть и в 3,  и  в  2  часа ночи.

     ГОЛОВУЮЧИЙ. Дякую.   Юрію   Олександровичу,   час  вичерпано.
Сідайте, будь ласка.

     Слово для інформації надається Генеральному прокурору України Святославу Михайловичу Піскуну (У залі скандують: "Ганьба!").

     Заспокойтеся!

     Святославе Михайловичу, будь ласка.

     ПІСКУН С.М.,  Генеральний  прокурор України.  Шановні народні депутати!  Нещодавні вересневі події політичного життя України  не можуть  не викликати турботу не тільки широкої громадськості,  а й керівництва держави,  прокуратури,  оскільки поряд  з  політичними аспектами  вони  мають ще правові і соціально-економічні наслідки.
Вже при підготовці акції непокори народу діючій владі лідери трьох політичних  спрямувань  -  блоку  Юлії  Тимошенко,  Соціалістичної партії України і Комуністичної партії України -  в  окремих  своїх діях скоїли порушення закону.

     Разом з цим поширювалися листівки,  прокламації,  матеріали в Інтернеті,  в яких закликали громадян блокувати  роботу  державних установ,   в   тому   числі   Адміністрації  Президента,  Кабінету Міністрів,  Верховної Ради України,  паралізувати життя в  Україні
(це дослівно),  поки не буде досягнута мета - відставка Президента України та зміна політичної системи в державі (Оплески).

     Дякую. Я  знаю,  що  мене  завжди  лівий  блок  підтримує,  я спокійно говорю.

     Основне гасло  акцій,  які  готувалися  названими політичними силами,  - дестабілізувати роботу державних установ  та  відомств,
зобов'язаних  забезпечити додержання правопорядку,  конституційних прав  усіх  громадян  держави,  які  могли  постраждати  внаслідок проведення запланованої акції протесту,  завдати шкоду нормальному функціонуванню  громадського  транспорту,  роботі  підприємств  та організацій   у  місцях  проведення  акції,  вільному  пересуванню громадян,  у  кінцевому   підсумку   -   загрожувати   нормальному функціонуванню   економіки,   громадянському   миру   в   Україні,
додержанню  конституційних  прав  громадян,  національній  безпеці держави, що повинен забезпечувати Президент України як гарант. Усі заходи на  реалізацію  зазначеної  загрози  -  відставки  обраного відповідно  до  Конституції  України  Президента  -  є  незаконним втручанням у діяльність державної особи і перешкоджанням виконанню нею своїх службових обов'язків.

     У зв'язку   з   цим  за  результатами  перевірки  цих  фактів виконуючим обов'язки Генерального прокурора 11 вересня цього  року було  порушено  кримінальну  справу  за частиною першою статті 344 Кримінального кодексу - втручання в діяльність  державного  діяча,
яку   прийнято  до  провадження  слідчим  управлінням  Генеральної прокуратури України.  Слідчі дії спрямовуються на повне з'ясування всіх   обставин   організації   та   проведення  акції  "Повстань,
Україно!",  її організаторів і  керівників,  завданої  громадянам,
організаціям,  підприємствам та установам шкоди. Допитані у справі слідчими прокуратури 1200 осіб пояснили,  що  вони  не  знали  про протиправність  їх  діянь,  пропонованих дій і незаконність акції.
Більшість цих людей відмовилися брати участь в акції і не  поїхали до міста Києва (Шум у залі).

     ГОЛОВУЮЧИЙ. Не заважайте! Давайте вислухаємо.

     ПІСКУН С.М.  Усі відомі обставини, які могли вплинути на стан громадського   порядку,    нормальне    функціонування    установ,
підприємств і транспорту столиці,  спонукали місцеву адміністрацію звернутися до суду із заявою про встановлення обмеження  права  на масові  зібрання  під час проведення безстрокової акції "Повстань,
Україно!"   на   території   міста   Києва.   Про   рішення   суду Шевченківського   району  ви  знаєте,  ним  було  заборонено,  але дозволили пройти на Європейську  площу.  Враховуючи  те,  що  люди прийшли,  не  було  ніякого  сенсу  перешкоджати,  щоб не утворити якихось заворушень або зіткнення з міліцією.

     Рішення суду Державною  виконавчою  службою  виконано  шляхом повідомлення  всіх  зацікавлених  осіб,  організаторів  проведення акцій та начальника ГУ МВС України в місті Києві.

     Проте, ігноруючи його, лідери блоку Тимошенко, Соціалістичної партії   України  та  Комуністичної  партії  згуртували  і  вивели учасників  акції  на  центральні  площі  та  вулиці.  Зокрема,  на Європейській  площі було проведено мітинг,  під час якого порушено нормальну діяльність транспорту.  У нас про це  є  також  заява  з міської адміністрації.

     На застереження  та  попередження  працівників правоохоронних органів  припинити  протиправні  дії  лідери  опозиційних  сил   і підбурені  ними  учасники  подій  не  реагували,  це  свідчило про небажання  добровільно  відновити  нормальну  діяльність  установ,
підприємств,  транспорту і таке інше. Це мається на увазі, що вони перекрили  дорогу  наметами.  Справа  в   тому,   що   передбачена кримінальна    відповідальність    за    блокування   транспортних комунікацій  згідно  зі  статтею  279.  Згідно  з   цією   статтею блокування транспортних комунікацій може спричинити значні,  тяжкі наслідки.  У зв'язку з цим вони були розблоковані (Шум у залі). Та ставте намети де завгодно.  Чому обов'язково на дорозі їх ставити?
Я говорю те, що встановлено.

     Під час проведення акції "Повстань,  Україно!"  дев'ять  осіб було  затримано.  Коли  постало  питання  про  арешт цих осіб,  ви знаєте,  що я не підписав подання,  і ці люди були звільнені, тому що  не було спричинено тяжких наслідків.  Я заявив у пресі про те,
що відмовляємо в наданні згоди на санкцію на арешт, тому що тяжких наслідків не спричинено.

     Що стосується  адмінзатриманих,  то  рішення щодо них приймав суд.

     Працівниками правоохоронних органів порушено ряд кримінальних справ,  і говорити про висновки сьогодні,  через три дні, ми ще не маємо ніякої можливості.

     Я сьогодні чув про те, що багато людей звернулися з тим, що в них  є травми.  В Генеральну прокуратуру України звернувся депутат Грязєв з приводу того,  що йому було заподіяно тілесні ушкодження.
Ми зразу зустрілися з депутатом Грязєвим, повезли його...

     ГОЛОС ІЗ ЗАЛУ. Это вранье! Ко мне никто не обращался.

     ГОЛОВУЮЧИЙ. Та  заспокойтеся,  будь  ласка!  Не  треба  зараз з'ясовувати стосунки, сядьте!

     ПІСКУН С.М. Ви були в Генеральній прокуратурі?

     ГОЛОС ІЗ ЗАЛУ. Не был, ко мне никто не обращался.

     ПІСКУН С.М. Тоді я розберуся, бо я давав доручення.

     ГОЛОВУЮЧИЙ. Не  треба  вступати   в   суперечки,   Святославе Михайловичу, продовжуйте.

     ГОЛОС ІЗ ЗАЛУ. Вы скажите, что со мной никто не встречался.

     ПІСКУН С.М.  Я  кажу:  шановні  народні  депутати,  згідно  з законом України на розгляд заяв і повідомлень про  злочини  кожний правоохоронний  орган  має  десять діб.  Шановні народні депутати!
Зараз перевіряються всі заяви і повідомлення. Через десять днів ви отримаєте офіційну відповідь від Генерального прокурора.

     ГОЛОВУЮЧИЙ. Дякую. Прошу записатися на запитання.

     Прошу висвітити.

     Десять хвилин виставте.

     Слово надається Зарубінському. Будь ласка.

     ЗАРУБІНСЬКИЙ О.О.  Прошу  передати слово Олександру Марковичу Бандурці.

     ГОЛОВУЮЧИЙ. Увімкніть, будь ласка, мікрофон Бандурки.

     БАНДУРКА О.М. Шановний Генеральний прокуроре! Я знаю, скільки нерозкритих  тяжких  злочинів  є.  Тому  я питаю:  скільки слідчих задіяно в слідчих  бригадах,  які  розслідують  злочини,  що  були скоєні 16-17 вересня?

     ПІСКУН С.М. Шановний Олександре Марковичу! Я не знаю, скільки там задіяно слідчих,  я їх не  рахував.  Але  я  знаю,  що  ми  їх відволікаємо  від  роботи  в  той  час,  коли кожен день в Україні скоюються  сотні  злочинів,  страждають  люди,  забирається  чиєсь життя,  в когось крадуть майно. Слідчі, замість того щоб займатися цими справами,  дійсно відволікаються для того,  щоб  розслідувати справи з політичним забарвленням. Дуже добре було б, якби політики в цих своїх питаннях обійшлися без допомоги правоохоронних органів і вирішували їх отут у залі.

     Але багато  слідчих  працює.  Я  хочу  сказати (юристи,  та й депутати,  які не є юристами,  мене зрозуміють), що є Кримінальний кодекс  України,  який  проголосований у цьому залі,  зі змінами і доповненнями від 1 вересня 1999 року.  Якщо  є  заява  відповідних людей  про  те,  що  другі  особи  скоюють злочин,  і дії тих осіб підпадають під норми Кримінального кодексу, Генеральна прокуратура не  має права не реагувати.  Давайте заявимо.  Будемо притягувати,
закон для всіх однаковий. Але ж заяв немає!

     ГОЛОВУЮЧИЙ. Пинзеник Віктор Михайлович. Будь ласка.

     ПИНЗЕНИК В.М.,  член Комітету Верховної Ради України з питань фінансів     і     банківської     діяльності     (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Прошу передати слово Сергію Соболєву.

     ГОЛОВУЮЧИЙ. Соболєв Сергій Владиславович. Будь ласка.

     СОБОЛЄВ С.В.,  голова  підкомітету  Комітету  Верховної  Ради України    з    питань    правової    політики    (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Фракція "Наша Україна".  Пане прокуроре! Скажіть, будь ласка,  скільки  вами порушено кримінальних справ проти Президента України  Кучми,  глави  його   Адміністрації   Медведчука,   інших посадових   осіб   Адміністрації   і   Кабінету   Міністрів,   які перешкоджають  руху  транспорту  по  вулиці  Банковій,  по  вулиці Лютеранській?  (Оплески). Скільки порушено кримінальних справ щодо перешкоджання руху в Криму і по всіх інших  областях  України?  На якій  підставі  ви  стосовно простих громадян дієте згідно з одним законом,  а стосовно посадових осіб  держави  -  згідно  з  іншими законами?

     Дякую за вашу вичерпну відповідь.  Я хочу нагадати,  що в цій залі вже два тижні тому пролунав запит, у тому числі й до вас, від народного   депутата   Томенка,  який  підтримала  Верховна  Рада,
стосовно перешкоджання руху транспорту.  Вже 14 днів пройшло, але,
на  жаль,  ніяких  відповідей  ні  від  вашого  відомства,  ні від Міністерства внутрішніх справ до цього часу немає.

     Дякую.

     ПІСКУН С.М. Ну, цей ваш запит я вважаю заявою і повідомленням про   скоєний   злочин,   так?  Будь  ласка,  зніміть  мені  копію стенограми, і від сьогодні ми починаємо займатися цим питанням.

     ГОЛОВУЮЧИЙ. Слово    надається    Задорожньому     Олександру Вікторовичу. За ним - Бабурін. Будь ласка.

     ЗАДОРОЖНІЙ О.В.,  член  Комітету  Верховної  Ради  України  з питань правової політики (виборчий округ  213,  м.  Київ).  Дякую.
Шановний  Станіславе  Михайловичу!  У  мене  питання прості і дещо формальні,  але випливають  якраз  із  конституційної  компетенції Генеральної прокуратури.

     Перше. Скажіть, будь ласка, який час було вказано в заявці на участь у мітингу?

     Друге. Чи  були   в   заявці   вказані   вулиці   Банкова   і Грушевського?

     Ось прості питання, і, якщо можна, дайте відповідь.

     ПІСКУН С.М.  Я  знаю,  що є рішення Шевченківського районного суду про заборону проведення мітингу на цих вулицях.

     ГОЛОВУЮЧИЙ. Бабурін. За ним - Мельник. Будь ласка.

     БАБУРІН О.В.,  член Комітету Верховної Ради України з  питань економічної політики, управління народним господарством, власності та інвестицій (багатомандатний загальнодержавний  виборчий  округ,
КПУ).  Фракция  коммунистов.  Реплика министру внутренних дел.  Вы действовали,  как фашисты 22 июня 1941 года:  именно в четыре часа утра.

     А сейчас я слово передаю Петру Николаевичу Симоненко.

     ГОЛОВУЮЧИЙ. Симоненко Петро Миколайович, будь ласка.

     СИМОНЕНКО П.М.  Фракція  комуністів.  Святославе Михайловичу,
по-перше,  я хотів би вам повідомити чи ще раз нагадати, що стаття 344 стосується не тільки Президента,  а й нас, народних депутатів.
Чому ви тоді не порушуєте кримінальну справу проти МВС,  конкретно проти  міністра  у зв'язку з тим,  що він забороняв чи заважав нам виконувати обов'язки народних депутатів. Ми зі своїми виборцями...

     ПІСКУН С.М. Це заява?

     СИМОНЕНКО П.М. Вибачте, ви за фактом справу порушили, а проти нас - народних депутатів - дії вживали.

     По-друге, я хочу вас попередити:
Святославе Михайловичу,  ви перший  Генеральний  прокурор  за  всю історію  незалежної  України,  який  порушив політичну справу,  ви перший Генеральний прокурор.

     Далі. Я вас зараз прошу  порушити  кримінальну  справу  проти міністра внутрішніх справ,  який облаштовує на Вишгородській, 85 у власній резиденції собі особняк і 1 мільйон 700 тисяч гривень, які потрібно,  щоб  отримала міліція,  на меблі отримує.  Розберіться,
будь ласка,  як він у НАК "Нафтогаз  України"  брав  на  придбання автомобілів  через  благодійний  фонд  гроші,  які  повинні були б спрямовувати сім'ям загиблих,  і як переоцінку робили автомобілів.
Я хотів б почути,  як ви це виконаєте? Чому ви не розбираєтеся, це ж державні справи?

     Потім я хотів би почути відповідь від вас  як  юриста.  О  19 годині  намети  встановили,  чому  тільки о четвертій ранку почали діяти?  Я очолював,  я там стояв,  чому судових  виконавців  я  не бачив?  Чому до нас ніхто не підійшов і не сказав,  що ось рішення суду, ми вас попереджаємо? А вони кинули проти нас... Розберіться,
чому  "мішок"  утворили,  людям  же взагалі нікуди було виходити з цієї території. Про що ви говорите тут, Святославе Михайловичу?

     ПІСКУН С.М. Я вам поясню. Те, що я зрозумів стосовно міністра закордонних справ  (Шум у залі).  Внутрішніх справ?  Ну, думаю, ви не будете проти,  якщо ми перевіримо  ще  й  міністра  закордонних справ.

     Щодо міністра  внутрішніх  справ,  то я про це вперше чую,  і якщо це офіційна заява,  я прошу 10 днів,  і буде повідомлення про перевірку цієї заяви. Це перше.

     І друге  питання.  Річ  у тім,  що по кримінальній справі про перешкоджання руху і блокування транспортних  комунікацій  слідчий органів  внутрішніх справ виніс постанову про усунення перешкод та блокування комунікацій і дав  доручення  усунути  перешкоди.  Тому органи  внутрішніх  справ  мали  право діяти не тільки на підставі рішення суду,  а й на підставі  постанови  слідчого  про  усунення перешкод.  Правильно зробив слідчий чи ні - ми зараз розбираємося,
але така постанова була винесена.

     ГОЛОС ІЗ ЗАЛУ. Ніхто не показував тієї постанови.



     ПІСКУН С.М.  Ну,  значить неправильно зробили,  повинні  були показати.  Я розбирався з цим питанням.  Я спитав: якщо апельовано рішення суду,  на якій підставі зносили?  Мені показали  постанову слідчого. Ну все, я розвів руками.

     ГОЛОВУЮЧИЙ. Слово надається Мельнику, останнє запитання.

     МЕЛЬНИК М.Є.,  голова  підкомітету  Комітету  Верховної  Ради України  з  питань  аграрної  політики   та   земельних   відносин
(багатомандатний    загальнодержавний    виборчий   округ,   СПУ).
Соціалістична партія України. Прошу передати слово Юрію Луценку.

     ГОЛОВУЮЧИЙ. Будь ласка.

     ЛУЦЕНКО Ю.В.,  член Комітету Верховної Ради України з  питань будівництва,     транспорту     і     зв'язку     (багатомандатний загальнодержавний виборчий округ,  СПУ).  Шановний пане Піскун!  У мене до вас є кілька запитань, прошу відповідати лаконічно.

     Перше. Який слідчий займається кримінальною справою,  яку,  я сподіваюся,  ви  вже  порушили,  про  побиття  народного  депутата Грязєва?   Якщо   це  не  робиться,  коли  конкретно  ви  порушите кримінальну справу?

     Друге питання.  Який слідчий займається питанням  незаконного тримання більше двох діб хлопців-демонстрантів, які сиділи в тюрмі разом з кримінальними елементами більше трьох діб? Ніякого рішення суду  про  продовження  терміну  перебування  в  тюрмі не було,  і заступник Генерального  прокурора  мені  це  підтвердив.  Хто  цим займається і коли буде слідство завершене?

     Третє питання. Хто відповість за методи 38-го року,  коли мене в Донецьку о 8  ранку  знаходять  слідчі  і задають питання, хто фінансує акцію, як я буду добиратися до Києва і чим я думаю там займатися?  Хто відповість за  незаконні  допити народних  депутатів  о 8 ранку?  Допитували тисячі людей,  і ви 10 днів не чекали для цього. Як тільки Медведчук дав вам вказівку про нову 58-у статтю за "антисоветскую", ой, пардон, антипрезидентську агітацію, так ви і зайнялися терміново вночі.

     ПІСКУН С.М. Ніхто мені вказівок не давав.

     ЛУЦЕНКО Ю.В.  Четверте запитання.  Як я міг перешкоджати пану Кучмі,  якщо  він  у  цей  час  був у Зальцбурзі?  Моя вам порада:
заведіть кримінальну справу на те місце,  яке вже десятий рік йому заважає танцювати.

     ПІСКУН С.М.  Відповідаю.  З  приводу  допитів.  Ви  не перший порушуєте це питання.  Шановні народні депутати, згідно із статтею 63 Конституції України,  яку обов'язково роз'яснюють кожному,  хто допитується,  також і вам,  пане Луценко,  її роз'яснили, ви маєте право  відмовитися  давати покази і не давати їх щодо себе і своїх близьких (Шум у залі).

     Ну ті,  хто дали покази, вони ж не відмовилися їх давати (Шум у залі).

     Я не знаю про те,  що вночі возили, я розберуся з цим. Але на кожному допиті написано:  зі статтею 63 ознайомлений, і підпис. На кожному допиті, я передивився.

     ГОЛОВУЮЧИЙ. Святославе Михайловичу,  час вичерпано,  сідайте,
будь ласка.

     ПІСКУН С.М. Спасибі.

     ГОЛОС ІЗ ЗАЛУ. Оголосіть, будь ласка, репліку!

     ГОЛОВУЮЧИЙ. Святославе Михайловичу, сідайте, будь ласка.

     ТИМОШЕНКО Ю.В.  Шановні друзі!  У мене тільки одне питання до прокурора,  хай він зараз не йде.  Я хочу запитати у нього:  котра година?  І щоб він як Генеральний прокурор показав вам усім,  що у нього  на  руці годинник,  який коштує (в годинниках я є,  повірте мені, експертом) більше 10 тисяч доларів, це "Вашерон Константин".
І я хочу запитати у цього прокурора...

     ГОЛОВУЮЧИЙ. Вимкніть, будь ласка, мікрофон (Шум у залі).

     Заспокойтеся! Заспокойтеся!  Святославе Михайловичу, сідайте,
будь ласка, не треба цього робити.

     Тут називали декілька прізвищ.

     Грязєв. Будь ласка. Репліка. До однієї хвилини.

     ГРЯЗЄВ А.Д.,  член Комітету Верховної Ради України  з  питань екологічної політики,  природокористування та ліквідації наслідків Чорнобильської   катастрофи   (багатомандатний   загальнодержавний виборчий  округ,  СПУ).  Уважаемые коллеги!  Я официально заявляю:
все,  что здесь докладывали  и  Генеральный  прокурор,  и  министр внутренних дел,  - это брехня чистейшей воды. То, что я был побит,
это однозначно.  И то,  что они не принимают никаких мер, это тоже однозначно. Это свидетельствует о том, что система власти, которая сегодня имеется у нас в Украине, разлагает всех и вся, в том числе и   самые   высокие  лица  в  государстве.  Мне  стыдно  за  наших Генерального прокурора и министра  внутренних  дел!  Я  всю  жизнь отработал  в  Украине,  имею  три  ордена,  в  том  числе  один за ликвидацию последствий аварии,  и если ко мне такое  отношение  со стороны   официальных   лиц,  то  что  можно  говорить  о  простых гражданах?! Стыд и позор!

     ГОЛОВУЮЧИЙ. Слово надається Соломатіну.  До  однієї  хвилини,
будь ласка. Увімкніть мікрофон.

     СОЛОМАТІН Ю.П.,  секретар  Комітету  Верховної Ради України з питань екологічної  політики,  природокористування  та  ліквідації наслідків      Чорнобильської      катастрофи     (багатомандатний загальнодержавний виборчий округ, КПУ). Дякую. Фракція комуністів.
Шановні  колеги!  На  мене  в ніч з 16 на 17 вересня в присутності сили-силенної працівників правоохоронних органів,  службових осіб,
перед  телекамерами  на розі вулиць Інститутської та Банкової було здійснено фізичний напад невідомою  поки  що  для  мене  особою  в цивільному. Ніхто мені не допоміг, хоча я постійно наголошував, що я - народний депутат  України,  демонстрував  своє  посвідчення  і навіть значок.

     Після цього  в  натовпі я розшукав цю особу і зробив декілька фотознімків.  У  моєму  сьогоднішньому  запиті   до   Генерального прокурора  України є фото цієї особи,  і є фото на цій дискеті.  Я прошу  вас,  колеги,  надати  можливість  зараз   продемонструвати обличчя людини, яка на мене напала (Оплески).

     ГОЛОВУЮЧИЙ. Сідайте,   будь   ласка.  Декілька  представників фракцій записалися на виступи з трибуни.  Запишіться,  будь ласка,
на виступи з процедури.

     Висвітіть.

     Матвєєв. Будь ласка.

     МАТВЄЄВ В.Й.,   заступник   голови  Комітету  Верховної  Ради України  з  питань  економічної  політики,   управління   народним господарством,    власності    та    інвестицій   (багатомандатний загальнодержавний виборчий округ, КПУ). Фракция коммунистов. Прошу передать слово Кравченко, фракция коммунистов.

     ГОЛОВУЮЧИЙ. Кравченко. Будь ласка.

     КРАВЧЕНКО М.В.,  заступник  голови  Комітету  Верховної  Ради України   з   питань   промислової   політики   і   підприємництва
(багатомандатний загальнодержавний виборчий округ,  КПУ). Спасибо.
Фракция коммунистов.  Геннадий Андреевич! Я взял слово с процедуры для  того,  чтобы  обратиться  к  вам.  На данный момент именно вы исполняете обязанности спикера, и в круг ваших обязанностей входит защита чести парламента.

     Сегодня так  называемый  министр и так называемый Генеральный прокурор потоптались по всем народным депутатам без исключения. Вы защищали  их  от  депутатов,  вы  все  делали  для того,  чтобы их защитить от депутатов.

     Поэтому примите это как замечание, и, в конце концов, если мы строим  демократическую  страну,  то должны беспокоиться о чести и достоинстве высшего государственного законодательного органа.

     Спасибо.

     ГОЛОВУЮЧИЙ. Передусім я повинен діяти за Регламентом,  що я й роблю,  тільки  за  Регламентом.  І  кожного  прошу  дотримуватися Регламенту.

     Слово надається Комару. Миколо Степановичу, будь ласка.

     КОМАР М.С.,  голова  підкомітету  Комітету   Верховної   Ради України  з  питань  Регламенту,  депутатської етики та організації роботи Верховної Ради України (виборчий округ
 51, Донецька область).  Дякую. Пане Турчинов, сядьте, будь ласка,
дайте сказати. Годинник не треба показувати.

     Шановні колеги,  я не знаю,  як кому, а мені незручно в цьому залі.  Давайте  поводити себе так,  як депутати.  А не хочете,  як депутати,  то просто  як  порядні  люди,  які  зібралися  разом  і поважають  один  одного.  Зрозумійте,  ніхто вас не буде поважати,
коли ви не поважаєте тих,  хто поряд з вами. І якщо ви хочете, щоб вас поважали, то поважайте всіх, у тому числі й головуючого.

     Я пропоную:  давайте  поводити  себе  так,  як  личить просто нормальним,  порядним людям.  Трансляція йде, люди чують і бачать,
що робиться.

     І пропозиція  конкретна,  Геннадію  Андрійовичу.  Оцей третій поверх  Якщо прийшов помічник  подивитися,  що  тут  робиться,  то нехай  дивиться,  але  ж  хай  не  лементує,  він  же  заважає нам працювати в залі!

     Дякую (Оплески).



     ГОЛОВУЮЧИЙ. Удовенко Геннадій Йосипович. Будь ласка.

     УДОВЕНКО Г.Й.,  голова  Комітету  Верховної  Ради  України  з питань прав людини, національних меншин і міжнаціональних відносин
(багатомандатний загальнодержавний виборчий округ,  "Блок  Віктора Ющенка "Наша Україна").  Шановний Геннадію Андрійовичу!  Ви щойно,
перед тим як надали слово в порядку ведення,  сказали,  що у вас є список  промовців з цього питання.  Це важливе питання,  я не чув,
коли ви оголосили в залі запис на виступи з цього  питання.  Прошу мене записати до цього списку.

     Дякую.

     ГОЛОВУЮЧИЙ. Геннадію Йосиповичу, запис у секретаріаті, заявки подають письмово.  Якщо є потреба виступити від  фракції,  я  собі відзначу.

     Слово надається Тарану. Будь ласка.

     ТАРАН В.В.,   голова   підкомітету  Комітету  Верховної  Ради України   з   питань   прав   людини,   національних   меншин    і міжнаціональних    відносин   (багатомандатний   загальнодержавний виборчий округ,  "Виборчий блок Юлії Тимошенко"). Передайте слово,
будь ласка, Турчинову.

     ГОЛОВУЮЧИЙ. Увімкніть мікрофон Турчинова, будь ласка.

     ТУРЧИНОВ О.В.  Шановний  головуючий!  Я  дуже  прошу  вас  не порушувати   Регламент.   Коли   ображають   конкретних   народних депутатів, ви зобов'язані надавати їм слово для репліки. Це перше.

     Друге. Шановні   колеги!   І   міністр  внутрішніх  справ,  і Генеральний прокурор  (я  їм  в  обличчя  це  кажу)  -  брехуни  і провокатори.  Жодного  рішення суду не було щодо знесення пікету і наметів  на  вулицях   Лютеранській   та   Інститутській.   Уночі,
ховаючись,  силовики  почали атаку проти неозброєних людей.  Люди,
незважаючи на дощ,  навіть парасольки поклали, щоб їх ні в чому не звинувачували.  Їх  били  кийками,  разом  з  ними  били  народних депутатів. Це є обличчя Кучми і його оточення.

     Пане Піскун,  я вам особисто (він не сховався ще?  Є.) кажу в обличчя:  ви брехун.  Шановні колеги! Незаконно був затриманий мій помічник.  При обшуку у нього не було жодного долара при собі. Пан Піскун  брехав на всю Україну,  і всі державні канали повторювали,
що сотні тисяч він ніс у партійний офіс.  Це брехня,  і я  вимагаю від Піскуна, щоб він спростував цю брехню публічно.

     Дякую.

     ГОЛОВУЮЧИЙ. Павловський.   Репліка,  називалося  прізвище.  І закінчуємо, часу більше немає.

     ПАВЛОВСЬКИЙ М.А.,  голова підкомітету Комітету Верховної Ради України  з  питань  Регламенту,  депутатської етики та організації роботи Верховної Ради України  (багатомандатний  загальнодержавний виборчий  округ,  "Виборчий блок Юлії Тимошенко").  Шановні друзі,
часу дуже мало. Я хочу сказати, що ні міністр внутрішніх справ, ні Генеральний  прокурор  не знають,  що є Закон про статус народного депутата України,  тому я дарую  їм  по  одному  примірнику  цього закону. Це перше.

     Друге. Я  передаю  (не можу зачитати,  бо часу немає) заявку,
яку я підписав.  Тут не згадуються мости,  нічого  не  згадується,
тільки  вказано,  що ми будемо рухатися з місця збору - Софійської площі  відповідними  вулицями  на  Європейську  площу   і   будемо пікетувати і на Грушевського,  і Адміністрацію Президента.  Все ми вказали, ніяких мостів тут немає. Як документ я передаю копію цієї заявки в президію.

     Рішення суду   ми  опротестували,  ось  протест,  отже,  воно втратило силу.

     І третє.  Користуючись Законом про статус народного  депутата України, група депутатів зробила нову заявку з посиланням на пункт 7 статті 28,  де вказано,  що  адміністрація  місцева  зобов'язана забезпечити зустріч народних депутатів з виборцями, а Міністерство внутрішніх справ і СБУ повинні забезпечити безпеку.

     Тому у нас є підстави...

     ГОЛОВУЮЧИЙ. Вимкніть мікрофон,  час вичерпано.  Сідайте, будь ласка.

     Слово на виступ в обговоренні від фракції надається Бастризі,
фракція "Регіони України".

     Поки йде Іван Михайлович,  я хочу вам  навести  довідку.  Ось підготували   таку   довідку:  "За  результатами  акції,  що  була проведена 16 вересня  цього  року,  у  Відділі  звернень  громадян Верховної Ради України зареєстровано 17 звернень,  які надійшли на ім'я Голови Верховної Ради України від мешканців міста  Києва,  що проживають  у  Печерському районі,  з проханням втрутитися і вжити відповідних  заходів  для  припинення  проведення   на   прилеглій території  акцій  і  масових заходів,  які призводять до порушення громадського порядку".

     Будь ласка, Іване Михайловичу, виступайте.

     БАСТРИГА І.М.,  член  Комітету  Верховної  Ради   України   у закордонних  справах  (виборчий округ 80,  Запорізька область).  Я выступаю впервые в  Верховной  Раде  и  думаю,  что  в  этом  зале присутствует... Можете вы помолчать? Если вы достаточно корректный и воспитанный человек, помолчите, пожалуйста (Шум у залі).

     Вот, к счастью,  благодаря тому,  что я проводил  оперативки,
это  предприятие  за  11  лет  имеет  7 процентов повышения объема производства против лучших лет Советского Союза. Вот это к счастью
(Оплески).

     Я абсолютно  разделяю  позицию,  с  которой  выступил сегодня руководитель фракции "Наша Украина" Ющенко.  Мы только в этом зале можем прийти к решению тех проблем,  которыми мы должны заниматься вместе с вами перед народом Украины.

     Мы практически сегодня занимаемся  деструктивом.  Я  выступаю после  информации силового министра и Генерального прокурора.  Да,
это, к сожалению, те руководители в государстве, которые конфет не раздают,  они  никогда не имели положительных откликов от граждан,
потому как стоят на страже соблюдения закона  и  командуют  армией
(если   не   армией,   то   огромными  подразделениями)  таких  же малообеспеченных, как и многие-многие граждане Украины.

     Мы сегодня должны, уважаемый Петр Николаевич, свой интеллект,
уважаемая  Юлия Владимировна,  свои знания направить на то,  чтобы реализовать потенциал,  который собран в этом зале. Да, сегодня мы видим   много  нарушений,  мы  видим  много  ошибок  в  управлении государством со  стороны  Президента,  со  стороны  правительства,
которые не исполняют и отменяют иногда принятые нами законы.  Ведь если   проанализировать    исполнение    законов,    постановлений правительства  и указов Президента,  то будет очень низкий процент документов,  которые выполняются.  Вот где кроется наша беда! А мы чем занимаемся сегодня очень долго?

     Поэтому я обращаюсь к вам.  Я вас всех очень хорошо знаю,  вы меня хорошо знаете, многие бывали на предприятии. Давайте займемся конструктивом. Да, политическая трескотня, она и будет, пока мы ее не закончим,  мы не продвинемся никогда в экономике и никогда люди не увидят от нас тех благ,  которых они ожидают.  Как это сделать,
мы умеем,  мы знаем.  Давайте сядем  за  стол  переговоров.  Нужно приходить  законодательно  к тем решениям,  которые необходимы для достижения постановленной цели.

     Спасибо (Оплески).



     ГОЛОВУЮЧИЙ. Спасибі.  Тимошенко від блоку Тимошенко.  За  нею Мороз Олександр Олександрович від фракції Соціалістичної партії.

     ТИМОШЕНКО Ю.В.  Шановні  друзі!  Я  хотіла  б  закінчити свою репліку,  і закінчу її так.  Якщо Генеральний  прокурор  є  чесною людиною,  хай  він  зараз  зніме  свій  годинник,  який  має назву
"Вашерон  Константин",  у  платиновому  корпусі,   щоправда,   без турпіньйону)  і  віддасть голові регламентного комітету,  щоб була зроблена експертиза.  Я переконливо вам кажу, що це не проста річ,
цей годинник коштує 10 тисяч доларів.

     І я почала свій виступ саме так для того,  щоб ми усвідомили:
якщо  Генеральний  прокурор   України,   отримуючи   300   гривень заробітної плати, носить годинник за 10 тисяч доларів, то ми маємо ставити питання про те,  що у нас найвища  влада  в  Україні  -  і Президент,  і Генеральний прокурор (бачите, він пішов і не залишив годинник,  якби був чесною людиною,  то залишив  би!),  і  міністр внутрішніх справ є єдиною злочинною командою.

     Ми знаємо,   що   сьогодні  для  всіх  порушень  закону,  які відбуваються,  є тільки один дах -  це  дах  силових  структур.  І зважаючи,  що ми зараз слухаємо це питання,  я прошу фракції,  які голосували за Генерального  прокурора  (частково  "Наша  Україна",
частково фракція Комуністичної партії),  переглянути своє рішення,
враховуючи ситуацію,  їхні звіти і дії,  і звільнити  Генерального прокурора  з посади,  яку він займає.  Те саме стосується міністра внутрішніх справ - людини,  яка дала наказ крушити кийками  мирних громадян.

     Я ще раз хочу дати свідчення,  я там була присутня,  що літні люди,  молодь  зазнали  жорстоких  побоїв,  і  всі   документальні свідчення про це у нас є.  Якщо ми сьогодні (незалежно від того, в якій  ви  фракції  -  пропрезидентській   або   центристській   чи опозиційній)  залишимо  при владі,  особливо в силових структурах,
таких людей,  то нам не треба потім скаржитися на те, що незаконно порушують  кримінальні  справи,  в  тому  числі  проти депутатів з пропрезидентської  більшості,  на  те,  що  порушують  кримінальні справи  проти  народних  депутатів  з  "Нашої  України".  Хочу вам сказати,  що  ці  люди  не  є  самостійними,  вони  просто  зброя,
інструмент у руках Президента.

     І тому я прошу сьогодні депутатів діяти адекватно,  захищаючи Україну,  а  не  себе  особисто,  і  проголосувати  за  звільнення Генерального  прокурора  та  міністра внутрішніх справ із займаних посад.  Генерального прокурора парламент має право знімати, а щодо міністра  внутрішніх справ - дати рекомендації Президенту про його звільнення.

     Будь ласка, поставте це питання на голосування.

     ГОЛОВУЮЧИЙ. Сідайте, регламент вичерпався.

     Мороз Олександр Олександрович, фракція Соціалістичної партії.
За ним - Добкін.

     МОРОЗ О.О.  Шановний Геннадію Андрійовичу!  Шановні колеги! Я чотири роки вів засідання парламенту, ніколи не було такої ганьби,
щоб  під  час  розгляду  конкретного  питання  запрошені посадовці залишили зал і тим самим продемонстрували:  ви що хочете говоріть,
нас  це  не  стосується.  Ви зараз повинні забезпечити присутність Генерального прокурора і міністра внутрішніх справ (Оплески).



     ГОЛОВУЮЧИЙ. Довідково: Генеральний прокурор повідомив, що він повинен  іти,  бо  у  нього сьогодні літак о 14.30.  Що стосується міністра  внутрішніх  справ,  зараз  ми  з'ясуємо.   Будь   ласка,
виступайте.

     МОРОЗ О.О.  Прошу  вважати  це за межами мого регламенту,  це по-перше.

     ГОЛОВУЮЧИЙ. Міністр тут.

     МОРОЗ О.О.  По-друге, я - співавтор проекту постанови з цього приводу, і як співавтор маю право на доповідь, тому я наполягаю на 5 хвилинах часу і їх використаю. Я буду говорити тільки тези.

     Сьогодні в Україні системна криза,  всі це  добре  знають,  і причина  цієї  системної  кризи - недолуга система влади внаслідок узурпації влади Президентом.  Він сам змушений визнати,  що  треба реформувати  політичну  систему,  але нічого не збирається з цього приводу робити,  тому акції протесту  "Повстань,  Україно!"  якраз спрямовані   на   зміну   системи   влади  починаючи  з  відставки Президента.  Не як гаранта,  як  сказав  Генеральний  прокурор,  а гаранта  дотримання  Конституції,  але він цю Конституцію перший і порушує. Підстав - безліч.

     Він може говорити зараз в Одесі,  на телебаченні про те,  що,
бачте,   у   нас   такі  успіхи  страшні,  особливо  в  сільському господарстві.  Вибачте,  це  може  говорити  тільки  людина,   яка абсолютно  не в курсі справи.  Які успіхи,  яка загроза для Європи нашим  зерном?  Загроза  створюється   нашим   зерном,   тому   що посередники  за  безцінь  забрали  його  у селян,  держава з цього нічого не матиме абсолютно. Таких прикладів - знову-таки безліч.

     Ми маємо зараз кінофільм про те,  як 350 мільйонів доларів за реалізовані  Росії  бомбардувальники  привласнено  і  заховано  за кордоном.  Ми маємо  докази  того,  що  3,5  мільярда  доларів  за реалізацію  боєголовок у Росію привласнено,  розікрадено.  Частина винних сидить зараз у тюрмі за кордоном,  я вже  говорив  про  це,
частина  -  тут  на  Банковій.  Річ  у тім,  що це гроші на пенсії протягом року всім нашим пенсіонерам.  Це обличчя  влади,  тому  я наполягаю,  щоб тут продемонстрували фільми, які говорять, чому цю владу треба змінювати,  до  речі,  і  ті  сюжети,  які  стосуються побиття  людей  довкола  вулиці  Банкової  в ніч на 17 вересня.  Я наполягаю, щоб це ми проголосували.

     Далі. Я  звертаюся  до  представників   більшості   найперше.
Виступав  зараз  директор заводу Бастрига,  авторитетна людина.  Я розумію,  що тривожить його,  так само, як і багатьох інших, і те,
що говорив Віктор Андрійович,  - так.  Але слухайте,  скільки ж ми будемо захищати  злочинців,  думаючи,  що  ми  тим  самим  рятуємо справу, рятуємо Україну?

     Зараз водорозділ  такий:  або  Кучма,  або  Україна.  Рятуймо державу!  Ви ж усі з досвідом і совістю!  І  ті,  хто  мав  досвід виробничий,  і  кого  нагороджували  (ось  Юхим Леонідович,  Герой Соціалістичної Праці,  він же це звання одержав за справжню працю,
тоді  люди  не гинули,  бо й на охорону праці кошти виділялися,  і були гарантії для того),  і всі,  хто тут  присутній:  чому  ж  ми жертвуємо своїм обличчям,  своїм майбутнім заради того,  щоб група пройдисвітів товклася по владі,  нівечила долі людей?  Зрештою,  з нас же спитають,  самі будете потім соромитися того, що не зробили те,  що  потрібно,  тоді,  коли  потрібно  було  робити.  Тому   я наполягаю:   наш  проект  постанови  і  щодо  звільнення  міністра голосувати сьогодні.  І хочу ще раз заявити,  звертаючись до всіх:
хунта в Україні не пройде,  як би її не захищали ті,  хто залежить від цієї хунти! (Оплески).



     ГОЛОВУЮЧИЙ. Я прошу кожного дотримуватися Регламенту.

     Слово надається Добкіну Михайлу Марковичу. За ним - Калетнік.

     ДОБКІН М.М.  Дякую.  Шановний головуючий!  Шановні  присутні!
Зважаючи  на ситуацію,  що склалася останнім часом у країні,  хочу сказати таке.  Політична  боротьба  -  справа  непогана  і  навіть необхідна.   Політичні   сили   держави  повинні  мати  можливість висловлювати думки та ідеї населення,  виборців, які делегували їм свої повноваження.  А вони, наші виборці, сподіваються лише на те,
що ми подбаємо про їхній достаток, безпеку, спокій у державі.

     Однак стало вже поганою  модою  відверто  зловживати  довірою народу  України.  Заради сумнівної політичної вигоди деякі поважні політики   готові   порушити   будь-які   закони.   Не   цураються малоцивілізованих методів, у тому числі й неприхованих провокацій.
Так,  я вважаю події  16  вересня  біля  Адміністрації  Президента акцією, що виглядає провокацією.

     Коли комусь  не  подобається Президент чи його оточення,  для цього є цивілізовані,  визнані традиціями Європи  шляхи  боротьби.
Врешті,  є  закон,  якому  ми  служимо.  Однак ті поважні політики дозволили собі не побачити законне рішення суду і повели за  собою інших, часто байдужих до всього учасників акції.

     Почавши з  елементарної неповаги до закону,  вони перейшли до конкретних дій,  що загрожували громадській безпеці,  в тому числі блокування автомобільних доріг у складних погодних умовах.  Коли ж міліція стала цьому на заваді,  вона,  як у нас і водиться,  стала крайньою.  Тому  я  вважаю  некоректним,  і  навіть  певною  мірою абсурдним,  звинувачення на адресу Міністерства внутрішніх  справ.
Хто,  крім міліції, повинен був навести порядок у місті, причому у наших з вами інтересах?

     Що стосується знесення наметового містечка,  хочу  зазначити:
зносили  його  працівники  відділу Державної виконавчої служби,  а міліція згідно із законом надавала їм відповідну допомогу  (Шум  у залі).

     ГОЛОВУЮЧИЙ. Заспокойтеся, будь ласка.



     ГОЛОС ІЗ  ЗАЛУ.  Где  вы  там  видели  хоть  одного работника исполнительной службы?!

     ДОБКІН М.М. А вы меня там видели?

     ГОЛОС ІЗ ЗАЛУ. Вас там не было.

     ДОБКІН М.М. Если вы не видели, это не значит, что меня там не было. Давайте поважати один одного.

     ГОЛОС ІЗ ЗАЛУ. А если ты брешешь на всю Украину?

     Йосипе Вікентійовичу,   я   думав,  що  ви  дуже  коректна  і розважлива людина.  Я вас такого бачу вперше.  Що з вами робиться,
люди?  Брешуть собаки і деякі депутати,  а я говорю. А якщо комусь щось не подобається, є час, коли можна відповісти з цієї трибуни.



     ГОЛОВУЮЧИЙ. Завершуйте, будь ласка.

     ДОБКІН М.М.  Давайте домовимось, що міліція має захищати всіх нас,  і  найперше  опозицію,  вас.  І не перетворювати людей,  які щоденно  ризикують  життям  задля  нашого  спокою,  на  політичний інструмент боротьби.  Це і буде та чесна демократія, за яку ми всі так віддано боремося.

     Дякую за увагу, шановні депутати (Оплески).



     ГОЛОВУЮЧИЙ. Дякую. Сідайте, будь ласка.

     Слово надається  Калетніку.  За  ним  -   Філенко.   Калетнік Григорій Миколайович є?

     Філенко Володимир  Пилипович.  Після Філенка - Бандурка.  Від фракцій виступи.

     ФІЛЕНКО В.П.,  член Комітету Верховної Ради України з  питань правової   політики  (багатомандатний  загальнодержавний  виборчий округ,  "Блок Віктора  Ющенка  "Наша  Україна").  Шановні  народні депутати!  Шановна президіє!  У мене так само багато питань, які я хочу  доповнити  до  заданих  Генеральному  прокурору  і  міністру внутрішніх справ. Один короткий приклад.

     Тиждень тому  я  попав у пробку,  яка сталася через аварію на Московській площі.  Перший міліціянт там з'явився через 40 хвилин.
Близько шести тисяч озброєних до зубів міліціонерів були вчасно на Банковій,  знаєте  де.  Висновок:  міліцію  не  готують,  як   нас переконують,  до  боротьби  за  правопорядок,  міліцію готують для боротьби із власним народом.  Це єдиний випадок,  коли я бачив, що міліція діяла організовано і професійно. В інших випадках вони так професійно не діють.

     Прем'єр-міністру Кінаху  я  радив  би  рахувати  гроші,   які недоотримані в бюджет внаслідок його незаконних розпоряджень, а не через учасників маніфестацій.

     Хто підкинув зброю?  Ми не отримали відповіді.  І так далі, і так далі.

     Тепер по  суті.  16  вересня  люди  вийшли,  хто  б там що не говорив, і як би не брехали щодо кількості, людей вийшло багато. І вийде   ще   більше.   Тому  що  протистояння  в  Україні  має  не ідеологічний,  а  суто  політичний  і   соціальний   характер.   Є протистояння між більшістю зубожілого населення і купкою олігархів на чолі з Кучмою.  "Великий реформатор"  Кучма  провів  реформи  в інтересах  свого  найближчого оточення,  кинувши у злидні мільйони українського населення, 7 мільйонів громадян уже виїхали за кордон шукати кращого життя.

     Чому вони  злякалися?  Вони  злякалися,  що  вперше в Україні різновекторні політичні сили об'єдналися,  щоб відстояти  інтереси більшості населення України. Історія знає такі приклади, коли ліві й праві об'єднувалися для того,  щоб прогнати банду від  влади,  а потім   між   собою  з'ясовувати,  хто  з  них  кращий,  у  чесних демократичних змаганнях.  Цього  вони  бояться  найбільше.  Лідери чотирьох  політичних сил,  які сумарно отримали підтримку більш як 60 відсотків населення і є легітимною політичною силою, легітимною політичною  владою,  мають  у  цій  ситуації  починати  створювати альтернативний  центр  влади,  і  починати   створювали   його   у парламенті.

     Він піде,  піде  безславно,  він не увійде в історію України,
він в неї уже вляпався.  Вам,  пропрезидентським,  вирішувати,  чи можете  ви  перегризти  пуповину,  яка  пов'язує вас з Кучмою,  чи хочете  ви  бути  його  "подельниками"  (я   не   підібрав   слова українською мовою), чи готові ви скинути налигача, який багатьом з вас накинули.  А може,  ви й не боїтеся Кучми,  може, ви просто не хочете відійти від корита. Хто ріс у селі, бачив, як 10-11 поросят до корита підбігають,  їх бабця палкою лупить,  а вони все одно до корита  повертаються - страшенно хочеться.  Ну,  вони ж безмозглі,
вони ж тварюки 

     ГОЛОВУЮЧИЙ. Слово надається Бандурці Олександру Марковичу. За ним - Симоненко. Чи є Бандурка?

     Симоненко Петро Миколайович. Будь ласка. За ним - Оніщук.

     СИМОНЕНКО П.М.  Шановні  колеги!  Шановні громадяни,  хто нас слухає,  хто присутній сьогодні під стінами  Верховної  Ради!  Тут дехто  нам робить закиди,  що ми - деструктивна політична сила,  і привертає увагу до необхідності сьогодні співпрацювати.

     Жаль, що пішов  зараз  Микола  Степанович  Комар,  я  б  йому нагадав,  як  він як голова райдержадміністрації сприяв тому,  щоб били селян.  Коли бандит черговий забрав землю,  він  нацьковував,
щоб   били   селян.  Проти  кого  ж  ти  зараз  виступаєш,  Миколо Степановичу?

     Чи може,  Іване Михайловичу,  ви пригадаєте,  як  до  виборів приходили  до  мене  в ЦК партії і що ви мені розказували про тих,
хто  вас  виганяв  із   заводу,   коли   вас   зробили   "почетным председателем", а "по нечетным" гнали з заводу.

     Що ж  ви зараз,  шановні громадяни України,  які мають статус народних  депутатів?  Чи,  може,  ми  повинні  спитати  у  Віктора Михайловича,  звідки  у  нього  власність  з'явилася  на  майже  7 мільярдів доларів?  Може,  він на золотих копальнях заробив їх? Чи це сльози народу України? І кого ж ви штовхаєте, щоб він у погонах від імені народу України воював проти власного народу?

     Мова йде про головне - що сьогодні знищуються взагалі  засади демократії,   засади   свободи   слова   і   прав   людини.   Вони понастворювали фондів, а ви їм перераховуєте ці кримінальні гроші,
вони на них зараз живуть. Рядовий склад зубожілий, копійки збирає.
І правильно в Одесі зробили,  що не пішли проти  власного  народу,
полковники    там    ганяли    народ   України.   Фондів   скільки понастворювали,  перекачують  туди  кримінальні  гроші.  Хіба   це держава?

     Ми сьогодні  не  звертаємо  уваги  на те,  що міністр вже сам проти Президента виступив.  Він же,  коли виступав по телебаченню,
сказав:  "Та  там  же  психічно  хворі  будуть і бомжі".  Так це ж електорат Президента, який обирав його (Оплески). Шановні, дорогі,
ви ж у тюрмах примушували людей голосувати. Чого ж ви на них зараз ображаєтеся,  що вони зрадили Президента і  сьогодні  проти  нього виступають?

     Ми повинні зрозуміти:  сьогодні загрозу для України становить нинішня влада -  влада  злочинна.  Вона  сьогодні  діє  злочинними засобами, вона робить усе, щоб тільки захистити те, що вкрали.

     Тут багато з вас - керівники з моєї рідної Донецької області.
Я ж знаю, які ви були. Що ж ви зараз робите з власним народом? Про що ви "співаєте", коли знищують Донецьку область? І хто знищує, ми знаємо.  І знаємо,  хто вас сюди направив.  І  за  які  гроші  тут з'явилися.  Не виводьте мене,  бо я вам розкажу,  в яких банках що лежить, я все це розкажу (Оплески).

     Ми перед вибором сьогодні з вами,  і досить тут  розказувати,
хто і як. Чесний підприємець хай працює чесно, ми йому заважати не будемо,  а якщо злодій і сьогодні злодія покриває - треба покласти край. Не може бути така влада у нас в Україні!

     Треба терміново розібратися і навести порядок у державі,  щоб люди жили спокійно.  Щоб вони знали, що нагодують власну сім'ю, що є  можливість  існувати  нашій  молоді і багатьом іншим.  Тому я і звертаюся до всіх,  хто сьогодні знаходиться під тиском:  знаю, що ви "розписалися кров'ю" з Президентом,  але це кров нашого народу.
Якщо б ви своєю розписувалися - то ваше право,  а ви кров'ю народу розписалися.

     Тому я й закликаю сьогодні прийняти рішення,  проголосувати і відсторонити цього міністра від виконання обов'язків.  Він не може бути міністром, бо він проти власного народу йде сьогодні, кидаючи тисячі людей на знищення. (Оплески).



     ГОЛОВУЮЧИЙ. Слово  надається  Оніщуку   Миколі   Васильовичу.
Підготуватися Іванову. Дотримуйтеся регламенту.

     ОНІЩУК М.В.   Шановні   колеги!  Феномен,  який  сьогодні  ми обговорюємо,  я маю  на  увазі  участь  правоохоронних  органів  у забезпеченні  порядку  під час проведення мітингів,  демонстрацій,
тобто коли ми говоримо про політичні права  громадян,  не  є  суто українським.  Думаю,  що всі суспільства, у тому числі й ті, якими ми сьогодні пишаємося і  на  які  рівняємося,  так  чи  інакше  це проходили.  Безумовно, що сьогоднішнє обговорення мусить заставити нас  опрацювати  якісь  стандарти  розуміння  того,  де   є   межа політичної   свободи   і   де  є  закон,  який  охороняє  інтереси громадянського суспільства та державних інститутів.

     Ще Вінстон Черчілль говорив,  що демократія є зло, але нічого кращого суспільство не придумало.  І я думаю,  що коли ми сьогодні це питання вирішуємо,  обговорюємо в залі,  треба виходити з того,
що,  можливо,  не варто шельмувати органи правопорядку, тому що це хлопці,  яких ми бачимо на вулицях, і знаємо, з яких вони сімей, а треба думати про те,  як зробити так, щоб цей стандарт - коли і що повинні робити органи правопорядку -  застосовувався  автоматично,
щоб  ні міністр,  ні будь-який інший керівник органів правопорядку не чекав ні від кого команди.  У цьому сенсі  я  хочу  внести  дві пропозиції.

     Перша пропозиція.  Я  вважаю,  що  наше  обговорення сьогодні все-таки було б більш результативним,  якби ми  спочатку  прийняли рішення  про  утворення  спеціальної  слідчої комісії,  як це було ухвалено Погоджувальною  радою,  доручили  їй,  щоб  вона  провела розслідування,  доповіла  про  висновки.  І тільки на цій підставі експертно  приймати  остаточне  рішення.  Можливо,   сьогодні   не приймати  ніякого  рішення у зв'язку з цим,  а все-таки дочекатися таких висновків.

     Другий варіант.  Я  вважаю,  що  ми  маємо   право   сьогодні звернутися  до  Генерального  прокурора  з тим,  щоб він розглянув питання про перекваліфікацію правопорушень,  якщо вони дійсно мали місце  з  боку  тих,  хто  мітингував.  У  якому сенсі?  Створення перешкод автомобільному руху є  складом  не  тільки  кримінального правопорушення, а й адміністративного. І я хотів би на це звернути увагу  представників  різних  політичних  сил,  тому  що  якби  ми сьогодні поміняли їх місцями,  то ще невідомо,  чи не діяли б вони так само.  Можливо,  точно так. Так ось пропозиція полягає в тому,
щоб  усе-таки  поставити  питання  про можливість перекваліфікації правопорушень із кримінальних на адміністративні,  оскільки  чинне законодавство  це  дозволяє  зробити.  Більше того,  треба мати на увазі, що чинними законами, прийнятими Верховною Радою (Кодекс про адміністративні  правопорушення,  комплекс  законів  про міліцію),
дозволяється без рішення суду,  я це підкреслюю,  у тих  випадках,
коли   такі   перешкоди   створюються,  припиняти  адміністративне правопорушення,  в тому числі шляхом демонтажу таких  перешкод,  і застосовувати заходи адміністративної відповідальності.

     Дякую за увагу.

     ГОЛОВУЮЧИЙ. Іванов  Сергій  Анатолійович.  За  ним  - Кравчук Леонід Макарович.

     Довідково, що   стосується   кваліфікації   кримінальне    чи адміністративне  правопорушення.  Не  треба  зараз якось тлумачити законодавство.  Згідно з рішенням Конституційного  Суду  парламент зовсім  не  може  втручатися  в  діяльність  прокуратури і слідчих органів, МВС. Треба мати це на увазі.

     Будь ласка, Сергію Анатолійовичу.

     ІВАНОВ С.А.,  член Комітету Верховної Ради України  з  питань законодавчого  забезпечення  правоохоронної  діяльності  (виборчий округ 3,  Автономна Республіка Крим). Уважаемые народные депутаты!
Думаю, что эти события мы вместе переживали: кто-то принимал в них активное участие,  кто-то смотрел со стороны,  чем все закончится,
кто-то  злорадствовал.  Но  финал  один:  мы сегодня сидим здесь и вместо того,  чтобы  принимать  законы,  ставим  эти  события  как краеугольный  камень  сегодняшней  повестки дня.  И вот уже полдня занимаемся только тем, что разбираемся, кто прав, кто виноват.

     Поверьте мне, я разговаривал со многими работниками милиции и получил  негативную  оценку всех этих событий.  Они говорят о том,
что согласно всем тем законам,  которые мы принимаем в парламенте,
они  обязаны  бороться  с  преступностью,  и только незначительная часть делегирована на охрану общественного порядка. Но получается,
что вся милиция занимается не раскрываемостью преступлений, а тем,
что охраняет наши политические мероприятия.

     Я бы хотел сегодня привлечь ваше внимание к следующему.  Идут постоянные  предложения  то с одной,  то с другой стороны заменить министра.  Вы вспомните, стоял Кравченко на этой трибуне, стоял до Кравченко министр здесь,  и все эти десять лет стоял один и тот же вопрос - заменить министра,  потому что он не выполняет то,  то  и то.

     Но на сегодняшний день Министерство внутренних дел работает в поле тех законов,  которые выработали здесь мы.  И  если  сегодня,
выйдя на охрану общественного порядка, работник милиции столкнется с пассивным неповиновением,  он обязан принимать меры,  вплоть  до физического   воздействия.  Но  пусть  только  попробует  работник милиции принять эти меры - сразу то с одного,  то с другого  конца мы  услышим возгласы о нарушении законов,  тут же встанет вопрос о возбуждении уголовных дел.

     Давайте раз и навсегда для всех скажем:
малейшее нарушение  закона  с  чьей  бы  то ни было стороны должно караться безоговорочно.  И если сегодня депутат выходит и говорит,
что его побили,  что он вынужден был подать заявление, но не подал
- это все просто политическая трескотня.  Есть заявление - по нему должны  работать,  нет  материалов  -  не  надо тратить здесь наше время.

     Спасибо.

     ГОЛОВУЮЧИЙ. Дякую. Кравчук Леонід Макарович, фракція СДПУ(о).
Будь ласка. За ним - Бандурка.

     КРАВЧУК Л.М.   Я   весь   час   намагаюся  з'ясувати:  що  ми обговорюємо?  Було відкрито засідання,  і ми  обговорювали,  як  я зрозумів,  політичну ситуацію, хоча до порядку денного ніхто цього питання  не   включав.   Ніхто   не   змінював   порядку   денного сьогоднішнього засідання Верховної Ради,  де стоїть питання:  "Про дотримання чинного законодавства під  час  проведення  16  вересня 2002   року   акції   "Повстань,   Україно!"   її   учасниками  та правоохоронними органами".  Що,  хіба ми обговорюємо  це  питання?
Зновутаки  продовжуємо  обговорювати невідомо що,  навіть вартість годинника Генерального прокурора (Шум у залі).

     Думаю, що коли б ми пішли  іншим  шляхом,  скажімо,  доручили регламентному   комітетові   подивитися   на   годинники  народних депутатів  А якщо ще дійти до білизни, то це було б дуже цікаво, і я  думаю,  що кількість членів регламентного комітету різко зросла б.

     Я хочу,  щоб не робили  шоу.  Дуже  серйозне  питання,  немає байдужих  до того,  що відбувається сьогодні в Україні.  Ви хочете відставки  міністра  внутрішніх  справ?  Так  внесіть  питання  до порядку   денного,  нехай  він  зробить  доповідь,  і  тоді  можна голосувати.  Не штовхайте депутатів до  порушення  Регламенту.  Не треба  цього  робити,  тому  що  є емоції,  а є реальна ситуація в Україні.  Її треба  обговорити,  і  ми  виступаємо  за  відвертий,
відкритий  діалог  влади  з опозицією,  з громадянами через засоби масової інформації. Ми виступаємо за те, щоб з'ясувати всі складні акценти,  які  сьогодні  є в Україні.  Але я не буду голосувати за проект постанови, який не має юридичної сили, який не має правової сили, який суперечить Конституції.

     Тому я звертаюся в даному разі до президії: не робіть мітингу із засідання Верховної Ради.  Все  у  Верховній  Раді  вирішується голосуванням.  Є  проблема  -  ставте на голосування,  є порушення Регламенту  -  не  допускайте.  А  просто  отак  робити  мітинг  у Верховній  Раді,  доводити  Верховну  Раду  до ситуації посміху не потрібно.  Ми всі обиралися народом,  ми всі  відповідальні  перед народом,  і давайте діяти за Конституцією і Регламентом.  І ніхто,
чи має більшу силу голосу, чи меншу, не може нав'язувати Верховній Раді свої позиції, які суперечать Регламенту і Конституції України
(Оплески).

     ГОЛОВУЮЧИЙ. Дякую,  Леоніде   Макаровичу.   Слово   надається Бандурці Олександру Марковичу.

     БАНДУРКА О.М.  Шановний Геннадію Андрійовичу! Шановні народні депутати!  Щоб уникнути конфліктних ситуацій  під  час  проведення масових  заходів  політичного  характеру  чи  іншого -культурного,
масового,  спортивного,  релігійного,  нам,   народним   депутатам України, необхідно врегулювати правові відносини, що виникають при проведенні таких заходів.  Оскільки на сьогодні таких норм  у  нас немає  або  є недосконалі,  ота самотворчість,  до якої вдаються і організатори масових  акцій,  і  правоохоронні  органи,  і  органи влади,  породжує  ті конфліктні ситуації,  одну з яких ми сьогодні розбираємо.

     Міністр внутрішніх справ тут уже говорив,  що потрібен  Закон про мирні збори.  Так,  потрібен, ми вже про нього говоримо кілька років,  і три законопроекти про мирні збори лежать у  нас  тут,  в анналах  Верховної Ради.  До того ж проти цих законопроектів,  які зняли б суперечності,  часто виступають ті, хто так добре сьогодні дає  оцінку  подіям,  які  відбулися.  Закон  про  мирні збори має врегулювати  проведення  заходів,  у  яких  бере   участь   велика кількість людей, визначити порядок, відповідальність і врешті-решт всю технологію їх реалізації.

     У Законі   про   політичні   партії    необхідно    визначити повноваження,   роль   і  відповідальність  організаторів  масових політичних акцій. У Законі про місцеве самоврядування в Україні, а його  взагалі  треба  обновлювати,  визначити повноваження органів місцевого самоврядування щодо забезпечення масових заходів (місце,
час проведення,  маршрути, забезпечення порядку). Сьогодні на якій території  ці  заходи  не  відбувалися  б   -   органи   місцевого самоврядування  усунені  від  прийняття  рішень.  Необхідно  також прийняти Закон про міліцію місцевого самоврядування.

     Яка на сьогодні  ситуація?  Я  не  випадково  і  міністра,  і Генерального  прокурора  запитував  про  те,  хто  як забезпечував правопорядок.  І Управління боротьби з економічною злочинністю,  і Управління     боротьби    з    організованою    злочинністю,    і Державтоінспекцію,  і Державну службу охорони - всіх  відволікають на  забезпечення  масових  заходів,  а  це  повинна робити міліція місцевого самоврядування.  Саме  органи  місцевого  самоврядування мають визначати, хто, де і коли має проводити заходи. І не міністр повинен думати, яку вулицю де перекривати.

     І нарешті,  я думаю,  що Комітет з питань правової  політики,
Комітет   з   питань   законодавчого  забезпечення  правоохоронної діяльності  та  інші  наші  комітети  могли  б  внести  відповідні законопроекти,  можливо,  запропонувати  зміни до чинних законів з тим,  щоб усунути конфліктні ситуації,  які виникають щоразу, коли відбуваються масові заходи.

     Шановні народні депутати! Легше всього звинувачувати міліцію.
Мені тут репліки подають:  генерал міліції, міліціонер. Так, я був ним і залишаюся,  але тут я виступаю як народний депутат.  Шановні народні депутати, колеги і друзі! Причому тут міліція, якщо лідери політичних  партій і органи влади не можуть з'ясувати стосунки між собою?  Знаєте,  як у поганої свекрухи:  хто винен - невістка. А у нас: хто винен - міліція.

     А тим, хто кричить, я хочу сказати:
"нечего на зеркало пенять, коли рожа крива".

     Дякую (Оплески).



     ГОЛОВУЮЧИЙ. Шановні колеги!  Час,  відведений для виступів  з цього  питання,  вичерпано.  Кілька  фракцій  запропонували проект постанови про утворення тимчасової слідчої комісії.  Голосування з цього приводу відбудеться у четвер.

     Оголошується перерва до 16 години. Дякую всім.




ТЕКСТ НЕВИГОЛОШЕНОГО ВИСТУПУ

     МАТВІЄНКО А.С.,  голова Комітету  Верховної  Ради  України  з питань   державного   будівництва   та   місцевого  самоврядування
(багатомандатний загальнодержавний виборчий округ,  "Виборчий блок Юлії Тимошенко").  Нехай ніхто з нас не обманює себе,  нібито 16 і зранку 17 вересня нічого  особливого  не  сталося,  нібито  нічого особливого не відбувається й зараз.  Насмілюся запевнити:  Україна протягом останніх тижнів зробилася іншою.  Може,  це не так  добре відчувається у владних будинках, за надійними кордонами охоронців,
але на вулицях і площах не помітити цього вже неможливо.

     Упродовж минулих місяців я об'їхав,  без  перебільшення,  всю Україну,  тому говорю з цілковитою відповідальністю: гасла, які ви сьогодні  чуєте  з  вулиці,  -  це  не  примхи  "купки   ображених опозиціонерів".   Це   справді   голос   Українського  народу,  це одностайне бажання людей, яке лунає сьогодні скрізь - від Ужгорода до  Луганська,  від  Чернігова  до Севастополя.  Зрештою,  всі без винятку  соціологічні  дослідження  останнього  часу  засвідчують:
понад  70  відсотків  українських  виборців підтримують дострокову відставку Леоніда Кучми.  І з цим реальні політики не мають  права не рахуватися.

     Я не    випадково    персоналізую    сьогодні   питання,   як персоналізують його й автори розданого вам проекту постанови. Адже Леонід  Кучма  в очах суспільства давно перестав бути Президентом,
який може комусь подобатися,  а  комусь  -  ні,  але  якого  треба поважати,  бо саме він утілює закон. На жаль, наш Президент утілює лише беззаконня і сваволю.  І  це  вкотре  продемонстрували  події 16-17 вересня.  На жаль, Леонід Кучма давно перетворився на гальмо для всього прогресивного (згадаймо  лишень  перелік  "заветованих"
або й просто без жодних пояснень не підписаних ним законів). Гірше того: Леонід Кучма відбирає в людей саму віру в можливість кращого завтра.

     Це розуміють   усі  тут  присутні.  Так,  я  не  помилився  -
більшість моїх  колег  на  лавах  колишньої  "Єдиної  України"  та СДПУ(о)  думають точнісінько так само,  як і я.  Єдина відмінність між нами в тому, що я наважуюся висловлювати свої думки вголос, бо почуття відповідальності за майбутнє моїх синів, моєї онучки давно переважило в мені страх,  а ви - досі мовчите, бо над вами тяжіють відомі всім обставини залежності й тиску.

     Але ж не можна змусити мовчати всіх вічно.  Український народ уже  прокидається.  Повинні,  нарешті,  прокинутися  й  ви,   його обранці.  Сьогодні  народ  понад  усе хоче жити по-людському.  Він розуміє:  з цієї хижою,  антиукраїнською  за  своєю  суттю  владою людського  життя  вже  не  буде.  Буде  все як сьогодні:  тотальна сваволя,  тотальна  цензура,  тотальна   беззахисність,   тотальні злидні.

     Перемальовування фасаду    владного   будинку   у   веселкові демократичні кольори нічого не  дасть.  Треба  насамперед  вимести весь  неймовірний  бруд  абсолютної моральної деградації мешканців владних коридорів, треба, нарешті, зруйнувати похмурі каземати, як зробили це понад двісті років тому французи зі своєю Бастилією.

     Тому нехай  не  обманюється  дехто  в  цій  залі,  підписуючи протягом дня по кілька взаємовиключаючих документів. З цим режимом домовитися   неможливо.   Безперспективно   говорити   про   якісь демократичні реформи в державі,  яку очолює Кучма. Даруйте, це все одно,  якби  хтось свого часу обстоював денацифікацію під проводом Адольфа Гітлера чи десталінізацію під проводом Йосифа Сталіна. Тож перш  ніж підписувати разом з Кучмою якісь документи,  уявіть себе
"демократичним" прем'єром під проводом "фюрера" чи  "вождя"  і  не робіть  таких  помилок,  які  межують з відвертою зрадою сподівань мільйонів людей.

     Пам'ятаймо: ще в ХIII столітті не лише англійці,  але й  наші сусіди  угорці  на  рівні  закону обумовили за собою право усувати свого монарха,  якщо той порушує закон і перетворюється на тирана.
А  в  нас сьогодні не ХIII,  а ХХI століття.  Та й монархом навіть придворні лизоблюди оголосити Леоніда Даниловича ще не додумалися.
Пам'ятаймо  врешті-решт  наших  з  вами  предків,  які не вагалися усувати нездалих гетьманів і кошових. Тому закликаю вас підтримати запропонований  Олександром  Морозом,  Петром  Симоненком та Юлією Тимошенко проект Постанови про  політичну  ситуацію  в  Україні  і зробити  перший  крок  у  напрямі  мирного  й  законного подолання сьогоднішньої кризи.  Інакше нас  чекатиме  румунський  варіант  -
неконтрольований і кривавий. І не дай Боже нам до нього допустити.

     Дякую за увагу.








</pre>
