Засідання 1 (продовження)
07. 09. 2022
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>07 вересня 2022 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:02:33</p>
<p>ГОЛОВУЮЧИЙ. Слава Україні!</p>
<p>Шановні колеги, перед продовженням пленарного засідання я вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через 30 хвилин після завершення нашої роботи. Прошу всіх народних депутатів України, представників уряду відповідально поставитись до забезпечення безпеки єдиного законодавчого органу нашої держави.</p>
<p>Шановні народні депутати, Верховна Рада України працює в режимі одного пленарного засідання. Тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" за пропозицією Погоджувальної ради депутатських фракцій і груп ми продовжуємо пленарне засідання.</p>
<p>У засіданні Верховної Ради беруть участь Прем'єр-міністр України Денис Анатолійович Шмигаль і члени Кабінету Міністрів України. Прошу привітати. <i>(Оплески) </i></p>
<p>Шановні народні де<a name=Temp></a>путати, за доброю традицією розпочнемо роботу з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати, сьогодні, 7 вересня, Україна відзначає 30-у річницю воєнної розвідки України. Наша воєнна розвідка – один з наріжних каменів у фундаменті національної безпеки української держави, яка твердо і мужньо стоїть на захисті національних інтересів України. Результати її діяльності надзвичайно важливе значення мають, тому що рятують життя людей, зберігають наші території, дають змогу державі бути на декілька ходів попереду ворога.</p>
<p>Шановні офіцери, співробітники та ветерани воєнної розвідки України, від імені Верховної Ради прийміть найщиріші вітання з нагоди вашого професійного свята. Висловлюємо слова вдячності кожному з вас за самовіддану службу, незламний бойовий дух, високий професіоналізм, вірність українському народові та любов до Батьківщини. Бажаємо міцного здоров'я, нових звершень і перемог в ім'я майбутньої європейської держави. Слава воїнам-розвідникам! Прошу оплесками привітати наших мужніх героїв та героїнь. <i> (Оплески)</i></p>
<p>Шановні народні депутати, сьогодні ми також схиляємо голови у пошані перед світлою пам'яттю воїнів-розвідників, всіх захисників і захисниць України, які віддали своє життя за кожного з нас, за весь український народ, за чисте блакитне небо і щедрі золоті ниви рідної країни. Я прошу хвилиною мовчання вшанувати пам'ять полеглих героїв. Вічна слава героям! <i> </i></p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, відповідно до статті 28 Регламенту Верховної Ради України я пропоную провести сигнальне голосування для прогнозування результатів голосувань питань порядку денного. Я прошу народних депутатів взяти участь у сигнальному голосуванні, натиснувши зелену кнопку "За". Нагадую, що необхідно, утримуючи сенсорну кнопку, натиснути зелену кнопку "За" і утримувати ці дві кнопки одночасно до завершення голосувань, тобто до появи результатів на табло.</p>
<p>Шановні колеги, прошу провести сигнальне голосування.</p>
<p></p>
<p>10:08:04</p>
<p>За-199</p>
<p>Дякую.</p>
<p>Шановні колеги, я ще раз наголошую на необхідності неухильного дотримання безпекових правил у Верховній Раді України, не поширювати інформацію щодо перебігу пленарного засідання і прийнятих в парламенті рішень раніше ніж через 30 хвилин після завершення роботи. Прошу всіх народних депутатів України, представників уряду відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, перелік питань, який був попередньо узгоджений Погоджувальною радою, вам надано. Переходимо до розгляду питань порядку денного.</p>
<p>Починаємо з першого. На ваш розгляд виноситься питання про призначення Голови Фонду державного майна України.</p>
<p>Шановні народні депутати, відповідно до пункту 12 частини першої статті 85 Конституції України до повноважень Верховної Ради України належить призначення за поданням Прем'єр-міністра України Голови Фонду державного майна України. Прем'єр-міністр України Денис Анатолійович Шмигаль 6 вересня 22-го року вніс до Верховної Ради України подання про призначення Умєрова Рустема Енверовича Головою Фонду державного майна України.</p>
<p>Шановні колеги, пропонується така процедура, яку ми погодили на Погоджувальній раді. Представлення кандидата Прем'єр-міністром України – до 3 хвилин, виступ кандидата на посаду – до 3 хвилин, відповіді кандидата на запитання від народних депутатів – до 9 хвилин, співдоповідь від профільного комітету – до 3 хвилин, виступи від депутатських фракцій і груп – до 16 хвилин, прийняття рішення. Всього до 35 хвилин.</p>
<p>Погоджувальна рада схвалила таку процедуру, тому, якщо не буде заперечень, переходимо до розгляду питання. Нема заперечень? Немає. Дякую.</p>
<p>Шановні народні депутати, відповідно до статей 31 зі значком прим. і 37 Регламенту Верховної Ради України я надаю слово народному депутату Рустему Енверовичу Умєрову для публічного оголошення про конфлікт інтересів.</p>
<p>Рустем Енверович, оголошення про конфлікт інтересів.</p>
<p></p>
<p>10:10:04</p>
<p>УМЄРОВ Р.Е.</p>
<p>Заявляю про конфлікт інтересів, не буду голосувати за це.</p>
<p></p>
<p>ГОЛОВУЮЧИЙ. Дякую.</p>
<p>Переходимо до розгляду питання. До слова для представлення кандидата запрошую Прем'єр-міністра України Дениса Анатолійовича Шмигаля.</p>
<p>Будь ласка, Денис Анатолійович.</p>
<p></p>
<p>10:10:35</p>
<p>ШМИГАЛЬ Д.А.</p>
<p>Шановний пане Голово Верховної Ради, шановна президія, шановні народні депутати, шановні українці! Відповідно до пункту 12 частини першої статті 85 Конституції України вношу пропозицію про призначення Умєрова Рустема Енверовича Головою Фонду державного майна України. Прошу підтримати дану пропозицію.</p>
<p>Дякую.</p>
<p></p>
<p>ГОЛОВУЮЧИЙ. Дякую, Денисе Анатолійовичу.</p>
<p>Шановні народні депутати, слово для виступу надається кандидату на посаду Голови Фонду державного майна України Рустему Енверовичу Умєрову. Будь ласка.</p>
<p></p>
<p>10:11:27</p>
<p>УМЄРОВ Р.Е.</p>
<p>Дорогі колеги, доброго дня! Очолити Фонд держмайна сьогодні – це челендж, а челенджі потрібно приймати.</p>
<p>Почну з простої статистики. За весь минулий рік Україна витратила на утримання Збройних Сил близько 156 мільярдів гривень. З початку вторгнення Росії Україна витрачає на утримання Збройних Сил 130 мільярдів гривень на місяць. Витрати на армію у нас зростають, а збитки економіки збільшуються. На початок червня прямі збитки української економіки перевищили 103 мільярди доларів, за інформацією Мінекономіки. Загальні втрати внаслідок зниження ВВП, припинення інвестицій, відпливу робочої сили перевищили 0,5 трильйона доларів.</p>
<p>Наша спільна ціль сьогодні як державників – відродження української економіки. Маємо продати та приватизувати держпідприємства, які не є стратегічними для держави. Бізнес зможе модернізувати ці підприємства та сплачувати податки в бюджет, створити нові робочі місця та можливості для приватного сектору.</p>
<p>Три основні мети, які я ставлю перед собою як Голова Фонду держмайна України: відбудова України, тобто залучення інвестицій; пошук нових ефективних власників для збиткових підприємств; посилення української економіки.</p>
<p>Сьогодні Україні потрібні гроші на армію, на відбудову, на соціальні потреби. Просто не буде, але сьогодні всі працюємо в режимі надзвичайних можливостей на результат.</p>
<p>Я не дуже сильно хотів багато говорити, тому прошу підтримати цю пропозицію. Дякую.</p>
<p></p>
<p>ГОЛОВУЮЧИЙ. Дякую.</p>
<p>Ні, почекайте, а питання до вас. Пане Умєров, ще питання до вас.</p>
<p>Будь ласка, прошу народних депутатів України записатися на запитання до кандидата на посаду Голови Фонду державного майна України – до 9 хвилин, одна хвилина на запитання, до 2 хвилин на відповідь.</p>
<p>Будь ласка, Софія Романівна Федина, "Європейська солідарність".</p>
<p></p>
<p>ФЕДИНА С.Р. Прошу передати слово моїй колезі Ніні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>10:14:23</p>
<p>ЮЖАНІНА Н.П.</p>
<p>Шановний пане Рустеме, з великою повагою до вас як до людини, яка захищає і бореться за права кримськотатарського народу, да і українців в цілому. Але у мене дуже багато питань щодо того, чим має зараз займатися Фонд державного майна. Ви сказали, що одне із завдань у вас – це залучення інвестицій. Чи достатньо прийнято законів, норм, які би стимулювали входження нових інвесторів? Чи знаєте ви про Закон про "інвестняні"? Що от ви бачите, перші кроки, які має зробити держава, тому що інвестицій немає і не буде до закінчення війни, а ви вже завтра станете Головою Фонду держмайна, що ви будете робити?</p>
<p></p>
<p>10:15:17</p>
<p>УМЄРОВ Р.Е.</p>
<p>Дякую за запитання. Стан економіки, ви бачите, дуже складний. Фонд держмайна, коли він створювався, я щойно закінчив з профільним комітетом спілкуватися, це Фонд держмайна, який створювався для одних цілей, для одних функцій. Сьогодні війна, він має інші функції, але все рівно нам потрібно позбутися, як минулого, нестратегічних, може, галузей, нестратегічних підприємств – приватизувати, зробити прозору нормальну оренду.</p>
<p>Щодо юридичних, дуже багато питань. Потрібно буде зробити інвентаризацію, те, що потрібно буде іноземному інвестору або локальному інвестору, не хочу їх відрізняти, потрібно буде зробити. Там дуже багато речей, які деякі функції фонду, наприклад, як оцінка, хтось вважає їх треба передати в іншу інституцію, хтось вважає, що оренду потрібно по-іншому робити. Тобто ідей, моделей, функцій буде завжди багато, але хочу провести перші там два місяці для інвентаризації, потім прийти до свого профільного комітету і Верховної Ради з пропозицією разом отримати пропозиції і Кабміну, і Верховної Ради, і потім вже затвердити цей план.</p>
<p>Тобто буде складно, сьогодні, просто завершуючи, дуже багато речей, які юридично потрібно буде зробити, знайти інвестора дуже складно, але будемо намагатися.</p>
<p>Дякую.</p>
<p></p>
<p>ГОЛОВУЮЧИЙ. Івченко Вадим Євгенович, фракція "Батьківщина".</p>
<p></p>
<p>10:16:58</p>
<p>ІВЧЕНКО В.Є.</p>
<p>Вадим Івченко, "Батьківщина". Пане Рустеме, продовжуючи свою колегу Ніну Южаніну, з великою повагою до вас, але, погоджуючись на посаду Голови Фонду державного майна, ви ставите на кон свою репутацію.</p>
<p>Перше. Я не почув з попередньої відповіді: які ж саме інвестиції під час війни ви хочете залучати. З якими країнами конкретно ви маєте відносини і з ким плануєте працювати задля того, щоб тут була додана вартість?</p>
<p>І наостанок. Скажіть, будь ласка, коли ви говорите про продажу, ви знаєте приклади продажу Укрспирту? Ми продали багато об'єктів, скільки зайшло іноземних інвестицій в ці підприємства? Я вам дам відповідь: нуль. Можливо, війна помішала, а, можливо, не тим продали.</p>
<p>Тому я вам раджу ще раз дати відповіді на ці питання Верховній Раді. Дякую.</p>
<p></p>
<p>10:18:06</p>
<p>УМЄРОВ Р.Е.</p>
<p>Дякую за запитання. Про іноземні інвестиції.</p>
<p>По-перше, ми повинні, у вересні і у жовтні, у нас є план для приватизації, плануємо отримати те, що зараз каже команда фонду, до 400-600 мільйонів гривень від продажу об'єктів. Тобто там і майнові комплекси є, і інші. Тобто в цьому плані по інвесторам іноземним, так, ми працюємо зі Сполученими Штатами як донором зараз, з Великою Британією, з європейцями, але треба розширювати цю географію. Якщо подивитися, сьогодні у нас є і емоційні інвестори, які на Близькому Сході. Але потрібно буде, як я казав, подивитися, якщо у нас в дійсності є гарні підприємства, які можуть бути приватизовані, повинні їх виставити, подивитися, що у нас в країні є. У нас в країні дуже теж багато людей, які можуть собі дозволити це купити. Якщо ми як фонд здійснимо свою функцію і зможемо продати ці об'єкти, отримати в держбюджет гроші, це і буде нашим результатом.</p>
<p>Зараз складно, зараз воєнний стан, інвестори неохоче приходять до нашої країни, але все рівно це робота, це робота Голови Фонду держмайна і його команди.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Саврасов Максим Віталійович, фракція політичної партії "Європейська солідарність".</p>
<p></p>
<p>10:19:32</p>
<p>САВРАСОВ М.В.</p>
<p>Добрий день! Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>10:19:39</p>
<p>ЮЖАНІНА Н.П.</p>
<p>Пане Рустеме, я за вас хвилююсь більше, мабуть, чим ви самі. І чесно хочу, щоби ви зараз оголосили, який ви строк собі даєте для виконання принципових дій, які має виконувати Фонд держмайна. Коли ви зможете сказати суспільству і нам в очі всім, що, наприклад, не вдається, не працює або цю контору взагалі треба розформувати? Бо після прийняття проекту Закону 7451, я вважаю, що Фонд держмайна не може далі існувати. Це може бути департамент чи в Мінфіні, чи в Міністерстві інфраструктури і не більше. Хочу від вас почути, чи чесно ви скажете нам, яка ситуація і який ви строк собі ставите для того, щоби зрушити з місця цю машину?</p>
<p></p>
<p>10:20:34</p>
<p>УМЄРОВ Р.Е.</p>
<p>Дякую, пані Ніна.</p>
<p>Сподіваюсь, до кінця року, але буду намагатися це зробити раніше, тобто оцю інвентаризацію, this report, хотів робити першими кроками своїми для того, щоби потім підготувати разом з колективом такі to be рекомендації, які я хочу пройтися із профільними комітетами, з Кабміном і фахівцями для того, щоб подивитися, чи залишається цей фонд, чи його перетворюємо в суверенний фонд, чи ми можемо його зробити фондом фондів. Тобто до кінця року хочу проаналізувати, які моделі, які юридичні підстави для цього є, чи потрібно ліпше, може, закрити його, а продовжити в новому форматі. Тобто ці речі хочу пропрацювати до кінця року.</p>
<p></p>
<p>ГОЛОВУЮЧИЙ. Дякую.</p>
<p>Я думаю, завершальне запитання. Михайло Михайлович Цимбалюк, фракція "Батьківщина", будь ласка.</p>
<p></p>
<p>10:21:21</p>
<p>ЦИМБАЛЮК М.М.</p>
<p>Дякую. Михайло Цимбалюк, "Батьківщина".</p>
<p>Я продовжую те, з чого починали мої колеги. Пане Рустеме, ми з великою повагою відносимося до вас і як і вся фракція наша. І, на жаль, ваша репутація буде поділена: до призначення на посаду і після. Бо зараз справді ви користуєтесь повагою і серед колег, і серед громадянського суспільства. У мене до вас два конкретні запитання.</p>
<p>Перше. Чи задоволені ви тим законом, який ухвалений в цій сесійній залі стосовно приватизації, де Фонд державного майна, на жаль, не бере основну участь, а є статистом?</p>
<p>І друге питання. Хотілось би почути від вас, коли ви прийдете до Верховної Ради і продемонструєте і представите свою програму, стратегію розвитку стосовно Фонду державного майна і його використання?</p>
<p></p>
<p>10:22:29</p>
<p>УМЄРОВ Р.Е.</p>
<p>Дякую. Із задоволенням, завжди є місце для improvement, як-то кажуть. Щодо програми, стратегії, як я вже відповів, хотів би інвентаризувати, зробити easy report стану, чим займається зараз фонд, які плани, які побудови, які можливості ми можемо разом відбудувати і представити його до кінця року.</p>
<p>Дякую.</p>
<p></p>
<p>ГОЛОВУЮЧИЙ.</p>
<p>Все, шановні колеги. Час завершений. Дякую, Рустеме Енверовичу. Подякуємо претенденту.</p>
<p>Шановні народні депутати, до слова для співдоповіді запрошується голова Комітету Верховної Ради України з питань економічного розвитку Дмитро Андрійович Наталуха.</p>
<p>Будь ласка, Дмитре Андрійовичу.</p>
<p></p>
<p>10:23:24</p>
<p>НАТАЛУХА Д.А.</p>
<p>Дякую, шановні колеги. Вітаю. За дорученням Голови Верховної Ради України Стефанчука Руслана Олексійовича наш Комітет з питань економічного розвитку на засіданні сьогодні розглянув подання Прем'єр-міністра України про призначення Умєрова Рустема Енверовича на посаду Голови Фонду державного майна України і дійшов згоди щодо рекомендації призначити Умєрова Рустема Енверовича на посаду Голови Фонду державного майна України.</p>
<p>Від себе я хотів би зазначити наступне. Мені здається, що в нинішніх умовах, які склалися в нашій країні, в умовах гострого дефіциту бюджету, в умовах гострого дефіциту фінансових ресурсів, посада Голови і діяльність Фонду державного майна України стає частиною міжнародної політики, частиною міжнародних відносин, тому що Голова буде відповідати перш за все за те, щоб залучити бракуючих всередині ресурсів ззовні, завести сюди той капітал, якого в нашій країні, на жаль, все менше і менше через війну, і відповідно вибудувати довірливі стосунки, знайти інвесторів і створити в Україні повноцінний цикл підприємств і виробництв на базі державного майна.</p>
<p>Тому з цієї позиції мені здається абсолютно логічним підтримати пропозицію і Прем'єр-міністра, і кандидатуру пана Рустема, нашого колеги, як людини, яку ми знаємо як достатньо фахового комунікатора, як людини, яку знають і за кордоном, як людини, яка працювала з нами і в Парламентській асамблеї Ради Європи і має достатньо широкий спектр зв'язків і контактів в європейських країнах, в азіатських країнах, в східних країнах.</p>
<p>Тому персонально я буду підтримувати цю кандидатуру. Я впевнений, що все вийде. Від комітету буде повна підтримка діяльності нового Голови. І закликаю всіх своїх колег так само підтримати кандидатуру пана Умєрова.</p>
<p>Дякую.</p>
<p></p>
<p>ГОЛОВУЮЧИЙ. Дякую, Дмитро Андрійовичу.</p>
<p>Шановні народні депутати, прошу записатися на виступи від депутатських фракцій і груп. Нагадую, що на це ми домовилися відводити по 2 хвилини від фракції і групи. Прошу записатися.</p>
<p>Будь ласка, Андрій Володимирович Іванчук, депутатська група "Довіра".</p>
<p></p>
<p>10:26:12</p>
<p>ІВАНЧУК А.В.</p>
<p>Шановна президія, шановний пане Прем'єр-міністр, шановні народні депутати! Депутатська група "Довіра" підтримує дану кандидатуру. Вчора у нас була зустріч з кандидатом, і цікаво було почути, що пан Рустем має бачення.</p>
<p>І хотілося би з цієї високої трибуни, пане Рустем, нагадати вам одну просту істину, що не посада прикрашає людину, а людина прикрашає посаду. Якщо ви будете мати чіткий план для того, щоб державні підприємства, які на сьогоднішній день перебувають у відомствах різних міністерств, це, мені здається, пережиток Радянського Союзу, якщо в нас є така державна інституція як Фонд державного майна, ви повинні докладати зусиль для того, щоб було ефективне і правильне управління цією державною власністю. Те, що говорять і лякають різні експерти, фахівці, як потрібно проводити приватизацію під час війни, то я хотів би запитати цих людей, покажіть мені приклад, де ви навчилися цим практикам.</p>
<p>Тому Україна повинна йти своїм шляхом, і ми бажаємо вам на цьому шляху, на цій посаді, успіху. Ми вас підтримуємо. Всього найкращого.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається народному депутату України Батенку Тарасу Івановичу, група "Партія "За майбутнє", будь ласка.</p>
<p></p>
<p>10:27:59</p>
<p>БАТЕНКО Т.І.</p>
<p>Шановні колеги, я думаю, що парламенту було би шкода віддавати свої кращі кадри, і я думаю, що ця кандидатура пана Умєрова дуже достойна на заміщення цієї посади Голови Фонду державного майна. Нам доводилося працювати з паном Умєровим певний час як ще з головою ТСК з питань контролю за озброєнням, яке надходить в Україну від наших зовнішніх партнерів. Ми побачили професійний і якісний підхід голови ТСК до цього питання і маємо певні напрацювання, якісні напрацювання в її роботі.</p>
<p>Я хочу сказати і побажати пану Умєрову Рустему Енверовичу, щоб все-таки його порядність і його професіоналізм були прямо пропорційні професіоналізму самого Фонду державного майна. Тому що ми розуміємо, що в умовах війни, очевидно, буде багато огріхів, багато певних бажаючих "погріти руки" на приватизації, те, що ми називаємо приватизацією, можна сказати великою приватизацією певних державних підприємств. Тому я вважаю, що все-таки тут ці речі треба пильнувати і не дати себе спаплюжити, своє чесне ім'я. Тому бажаємо успіхів, праці плідної в умовах нелегкої ситуації, в якій зараз знаходиться Україна, і наповнювати, справно наповнювати державний бюджет України. Успіхів. Наша депутатська група голосує "за".</p>
<p>Дякую.</p>
<p></p>
<p>ГОЛОВУЮЧИЙ. Дякую, Тарас Іванович.</p>
<p>Будь ласка, народна депутатка Федина Софія Романівна, фракція "Європейська солідарність".</p>
<p></p>
<p>10:29:27</p>
<p>ФЕДИНА С.Р.</p>
<p>Прошу передати слово моїй колезі Ніні Южаніній.</p>
<p></p>
<p><a name=_GoBack></a>ГОЛОВУЮЧИЙ. Ніна Петрівна Южаніна, будь ласка.</p>
<p></p>
<p>10:29:41</p>
<p>ЮЖАНІНА Н.П.</p>
<p>Шановні колеги, шановний майбутній Голова Фонду держмайна, насправді, якщо аналізувати зараз ситуацію з нашими державними підприємствами, то ми мали би з вами і говорити ще про те, що є країни, в яких державні підприємства працюють ефективно. І не можна говорити завжди, що всі державні підприємства треба продати. Якщо управитель буде ефективним менеджером, то певна кількість державних підприємств має залишитися. Тому, коли на ті підприємства, які мали би давати більше надходжень в бюджет, впливати і регулювати економічний стан в країні, у нас уже зараз черга вибудувалася на приватизацію. Мене це дивує, дивує дуже, тому що держава може бути ефективним власником, якщо всі міністерства, або як сказав мій колега, перейде в управління Фонду держмайна таке підприємство, будуть ефективно управляти.</p>
<p>І в нас найбільша проблема – це корупція, корупція і велика черга тих, хто живе за рахунок державних підприємств. Я думаю, що у вас зараз величезна місія. Я не хочу задавати питання Кабінету Міністрів і Прем'єр-міністру, як вони бачать ситуацію з розвитком і з роботою Фонду держмайна. Очевидно, що, приймаючи попередні закони, вони намагались повністю нівелювати роботу цієї державної інституції.</p>
<p>Я бажаю вам розібратися, скласти для себе оту картину, яку ви озвучите врешті-решт як людина, яка має таку високу підтримку серед громадян України. Тому перші кроки, очевидно, ви правильно собі плануєте. Вам треба розібратися і зрозуміти, в якому стані знаходяться зараз підприємства, тому що за моїми даними, я їх читала десь абсолютно недавно статистичні, більше тисячі підприємств, які зараз працюють, треба звернути на них увагу…</p>
<p></p>
<p>ГОЛОВУЮЧИЙ. Будь ласка, слово надається народному депутату Герусу Андрію Михайловичу, фракція політичної партії "Слуга народу".</p>
<p></p>
<p>10:31:55</p>
<p>ГЕРУС А.М.</p>
<p>Шановні колеги, на мою думку, ми сьогодні маємо хороший приклад того, що кадрові призначення особливо в такий складний період можуть відбуватися не за політичними ознаками, а суто за професійними ознаками, і я вважаю, що це великий плюс, що Кабінет Міністрів і Прем'єр-міністр подали цю кандидатуру. Рустем Енверович має чудову освіту, має хороший професійний шлях, характеризується високими моральними якостями як людина порядна. І я хочу побажати, щоб він не втратив ці всі характеристики на своїй новій посаді. І я вважаю, що ми не повинні говорити, куди ти йдеш, що ти робиш, а ми, навпаки, повинні підтримати і підтримати не тільки сьогодні, а підтримати і на посаді.</p>
<p>Тому я бажаю успіху і наша фракція буде підтримувати цю кандидатуру. І бажаю вам успіху на, сподіваюсь, новій посаді.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Папієву Михайлу Миколайовичу, депутатська група "Платформа за життя та мир".</p>
<p></p>
<p>10:32:52</p>
<p>ПАПІЄВ М.М.</p>
<p>Дякую. Шановні народні депутати України, шановні колеги, це дуже важлива державна посада Голови Фонду державного майна України. І я впевнений в тому, що накінець-то Верховна Рада України знайшла достойну кандидатуру на цю посаду. Я особисто буду підтримувати кандидата і поясню з яких причин.</p>
<p>От нещодавно у нас була створена Тимчасова спеціальна комісія з питань моніторингу та використання озброєнь, які Україна отримує від країн-союзниць. І я побачив там організаторські здібності Рустема Енверовича, його інтелектуальні здібності, його вміння знайти компромісні варіанти, його авторитет серед військових аташе, знання прекрасне англійської мови і багато інших достоїнств, які має цей кандидат.</p>
<p>Депутатська група "За життя та мир" буде голосувати і підтримувати Рустема Енверовича на цю посаду.</p>
<p>Від себе особисто я дуже просив би його звернути увагу перш за все на діяльність державних підприємств. Може держава ефективно управляти державними підприємствами. Не вірте нікому, коли ми кажемо, що панацея від цього – це приватизація, воно абсолютно не так.</p>
<p>І ще одне, Рустеме Енверовичу. У нас є декілька структур, які можуть містити всі ознаки воровських. Це Національна академія аграрних наук з їхніми землями. Зверніть, будь ласка, на них увагу. Це санаторії професійних спілок, які вкрадено в держави було, і їх треба повернути в державну власність. І багато інших важливих питань, де ми вас підтримуємо і будемо вам сприяти і допомагати. Бажаю вам успіху.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще два виступи – Івченко і Железняк, і переходимо до голосування.</p>
<p>Будь ласка, Вадим Євгенович Івченко, потім Ярослав Іванович Железняк, і переходимо до голосування.</p>
<p></p>
<p>10:35:04</p>
<p>ІВЧЕНКО В.Є.</p>
<p>Вадим Івченко, "Батьківщина". Пане Рустеме, хочеться побажати вам удачі, і ви бачите той вотум довіри у виступах депутатів різних груп. Але це вотум довіри до вас як до особистості до цього призначення. Ви сьогодні ставите свою репутацію на кон під час виконання функції держави. І головне завдання на сьогоднішній день – не проїсти кошти і не продати. А головне завдання – створити додану вартість і виробництво в Україні. Фонд держмайна має землі, має підприємства, має потужності. І ці потужності мають бути задіяні задля того, щоб виробництва, зборка будь-яких товарів була можлива в Україні. Приймаються відповідні закони, будь ласка, проаналізуйте їх, наскільки ці закони зможуть вам допомогти залучити інвестиції.</p>
<p>Я вам привів приклад Укрспирту. І це означає, що ми проїмо, якщо буде політика така, яка була попереднього керівництва і попередньої команди, ми просто проїмо. І потім в України не залишаться шанси заводити інвестиції і відновлювати економічний потенціал.</p>
<p>Тому я раджу саме на це звернути увагу. Передивитися ту команду, з ким ви будете працювати, передивитися тих людей, які можуть вам допомогти в залученні інвестицій, провести гарні перемовини, сформувати кейси, які після війни відразу можуть піти в Україну відновлювати економіку, створювати продукт з доданою вартістю.</p>
<p>Але наразі "Батьківщина" – це опозиційна фракція. Ми будемо утримуватися.</p>
<p>Дякую. Вам удачі.</p>
<p></p>
<p>ГОЛОВУЮЧИЙ. Ярослав Іванович Железняк, будь ласка.</p>
<p></p>
<p>10:37:06</p>
<p>ЖЕЛЕЗНЯК Я.І.</p>
<p>Шановні колеги, зараз ми будемо голосувати за депутата від "Голосу" Рустема Умєрова. Частина з вас його знає як голову однієї з найбільш, як мені здається, найефективніших груп дружби з Туреччиною. І ті результати, які були в тому числі вже після початку війни, говорять про Рустема як ефективного очільника і дипломата.</p>
<p>Частина людей знає Рустема як співініціатора Кримської платформи, коли рік тому ми всі з вами голосували за його закони, які в тому числі передбачали деякі речі, на які зараз зазіхає наш ворог.</p>
<p>Деякі з вас знають його як голову ТСК щодо розслідування куди іде та зброя, яку нам надають, і він теж там показав себе ефективно. Але мало, напевно, із вас знають як часто, на кожній зустрічі, Рустем говорив про те, що нам треба залучати інвестиції. Ця людина з західною освітою, з західним баченням і західними підходами, який кожної зустрічі починав і закінчував про те, що навіть зараз у важкі часи нам треба залучати інвестиції, нам треба залучати капітал, нам треба створювати робочі місця, нам треба щось робити з тими 3 тисячами 200 підприємств, які просто половина є на паперах, а половина высасывает гроші. Тому, я впевнений, що це бачення нарешті Рустем може втілити. І я всіляко допоможу йому в цьому, про що прошу і вас.</p>
<p>Тому, шановні колеги, звичайно, фракція "Голос" буде голосувати за Рустема. Це велика втрата для українського парламенту, але одночасно, я дуже сподіваюсь, що це велике надбання як для Фонду держмайна, Кабінету Міністрів, так і для інвестиційного клімату в Україні.</p>
<p>Дякую і прошу підтримати кандидатуру. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, обговорення питання завершено, переходимо до прийняття рішення. Я прошу народних депутатів зайняти свої місця.</p>
<p>Відповідно до пункту 12 частини першої статті 85 Конституції України ставлю на голосування питання про призначення Умєрова Рустема Енверовича на посаду Голови Фонду державного майна України.</p>
<p>Шановні народні депутати, готові голосувати? Готові голосувати? Шановні колеги, прошу зайняти місця, готуємося до голосування.</p>
<p>Ще раз, можливо, хтось не встиг, я повторюю: відповідно до пункту 12 частини першої статті 85 Конституції України ставлю на голосування питання про призначення Умєрова Рустема Енверовича на посаду Голови Фонду державного майна України. Прошу народних депутатів голосувати.</p>
<p></p>
<p>10:40:25</p>
<p>За-282</p>
<p>Рішення прийнято. <i>(Оплески)</i></p>
<p>Шановні народні депутати, давайте привітаємо Голову Фонду державного майна України з призначенням на відповідальну посаду, побажаємо йому успіхів, наснаги та нових звершень в ім'я процвітаючої України.</p>
<p>Прошу комітет разом з Апаратом Верховної Ради України оформити постанову за наслідками прийнятого нашого рішення.</p>
<p>Колеги, не розходьтеся, нам ще треба попрощатися з ним як з народним депутатом. Тому, шановні народні депутати, відповідно до пункту 1 частини другої статті 81 Конституції України народний депутат України Умєров Рустем Енверович написав заяву про складення ним депутатських повноважень.</p>
<p>Шановні народні депутати, відповідно до пункту 1 частини другої статті 81 Конституції України я ставлю на голосування питання про дострокове припинення повноважень народного депутата України Умєрова Рустема Енверовича у зв'язку з особистою заявою про складення ним депутатських повноважень.</p>
<p>Почекайте, давайте ми вас позбавимо, ви так на радостях вже стоїте в проході.</p>
<p>Тому, шановні депутати, прошу голосувати.</p>
<p></p>
<p>10:41:58</p>
<p>За-313</p>
<p>Рішення прийнято.</p>
<p>Прошу комітет разом з Апаратом Верховної Ради України оформити постанову за наслідками прийнятого нами рішення.</p>
<p>Все? Дякую. Це питання ми завершили.</p>
<p>Наступне питання. Шановні колеги, ми домовилися без обговорення, без поправок, так? 7581: проект Закону про внесення змін до деяких законів України щодо вдосконалення системи екстреної допомоги населенню за єдиним телефонним номером 112.</p>
<p>Тому, шановні колеги, ми домовилися без обговорення. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо вдосконалення системи екстреної допомоги населенню за єдиним телефонним номером 112 (реєстраційний номер 7581). Прошу народних депутатів голосувати.</p>
<p></p>
<p>10:43:12</p>
<p>За-308</p>
<p>Рішення прийнято. Закон прийнятий в цілому.</p>
<p>Сергій Владиславович, це із заміною на виступ чи що? Із заміною на виступ. А от зараз ми перед спецпроцедурою.</p>
<p>Шановні колеги, одну секундочку. Надійшла заява від двох фракцій оголосити перерву із заміною на виступ.</p>
<p>Будь ласка, Юлія Володимирівна Тимошенко. І далі у нас питання 363 запуск спецпроцедури.</p>
<p>Будь ласка, Юлія Володимирівна.</p>
<p></p>
<p>10:43:51</p>
<p>ТИМОШЕНКО Ю.В.</p>
<p>Шановні колеги, зараз буде йти мова про законопроект 3663, це законопроект про те, що, по суті, закривається, знищується, ліквідується Фонд загальнообов'язкового державного соціального страхування. Я просто хотіла, щоб ви розуміли про що йде мова. Цей фонд буде передаватися в Пенсійний фонд і, по суті, більше такого окремого фонду існувати не буде.</p>
<p>Фонд обов'язкового державного соціального страхування – це невід'ємний інститут демократії і соціального захисту людей. Демократії, тому що він базується на трипартизмі, де роботодавці, профспілки і уряд приймають колективне рішення, як ці соціальні гроші витрачати. Крім того, цей фонд захищений, тому що є спецдоходи і спецвидтки, не можна ці гроші потратити в іншу сторону за будь-яких умов.</p>
<p>Але цей законопроект передбачає достатньо страшні речі. Що ліквідується взагалі з об'єднанням соціального фонду, Фонду соціального страхування, і Пенсійного фонду? Послухайте просто, якщо ви зараз проголосуєте спецпроцедуру, це означає голосування практично без правок цього закону, чого ви позбавите людей.</p>
<p>Перше. Для працюючих на виробництві людей що буде мінятися? Скасовується право працівника на лікування та реабілітацію за рахунок коштів фонду у санаторно-курортних закладах. Скасовується допомога, яку працівник отримує під час перебування в реабілітаційних відділеннях санаторно-курортного лікування. Скасується допомога, яка виплачується фондом особам з інвалідністю, які працюють на підприємствах глухонімих. Передбачається замість діючої сьогодні повної компенсації втрати заробітної плати за період декретної відпустки, можливість надання просто часткової компенсації, тобто жінок позбавляють декретних грошей.</p>
<p>Далі. Знімаються всі пільги практично, які отримували інваліди внаслідок якихось надзвичайних дій на виробництві. Все скасовується для інвалідів, запам'ятайте це.</p>
<p>І далі, все, що стосується отримання допомоги у разі нещасного випадку на виробництвах. Тут колосальна кількість, порядку 50 пільг, які скасовуються для вагітних жінок, для жінок після пологів, для працюючих людей, для інвалідів, внаслідок випадків на роботі.</p>
<p>Я вам можу сказати, що це не просто варварство, це, по суті, знищення цілого інституту соціального держави. Я пропоную не голосувати спеціальну процедуру і проголосувати проти цього закону. Це справа вашої честі.</p>
<p></p>
<p>ГОЛОВУЮЧИЙ. Шановні колеги, переходимо до наступного питання. На ваш розгляд вноситься пропозиція, підписана 156 народними депутатами України, щодо застосування особливої процедури розгляду законопроектів у другому читанні, передбаченої статтею 119 прим. Регламенту Верховної Ради України, при розгляді у другому читанні проекту Закону реєстраційний номер 3663 про внесення змін до Закону України "Про загальнообов’язкове державне соціальне страхування" (нова редакція) та інших законодавчих актів України.</p>
<p>На Погоджувальній раді ми домовилися розглянути це питання з обговоренням. З обговоренням тому, що там взагалі не передбачено обговорення, але ви попросили: два – за, два – проти.</p>
<p>Тому слово для доповіді я надаю одному з ініціаторів цієї пропозиції народній депутатці України Галині Миколаївні Третьяковій.</p>
<p></p>
<p>10:47:52</p>
<p>ТРЕТЬЯКОВА Г.М.</p>
<p>Шановний головуючий, шановні народні депутати! Звісно, що кожний народний депутат може мати свою точку зору з будь-якого законопроекту. Власне, щодо законопроекту 3663, комітет брав перший на себе удар щодо обговорення концепту, яким чином ми мусимо рухатися далі щодо реорганізації соціальної моделі обслуговування наших громадян, так, щоб у громадян не зменшувався соціальний захист, а тільки збільшувався.</p>
<p>Я розмістила тільки що в нашому чаті те, що буде після того, як буде прийнятий цей законопроект, соціальний захист буде не на багато, але збільшений.</p>
<p>Що стосується, власне, реорганізації, то комітет вичерпав усі можливості дискутувати це на базі виключно комітету і просить зал розглянути цей законопроект, тому що внесений він був 15 червня 20-го року, а в першому читанні був прийнятий 18 листопада. Ви всі знаєте, як працює наш комітет, ми завжди запрошуємо всіх народних депутатів до дискусії у нас.</p>
<p>Що стосується нашого поправочного шторму, який є в залі, то 8 жовтня, коли ми обирали головуючих, я зверталася з питанням, яке було звернено не стільки до кандидатів, скільки до залу: чому в нас нема можливості на перше читання дебатувати конструкти законопроектів. Тому що, власне, правки, які подані від фракції "Батьківщина", їх більше ніж 219, 219 точно, вони, власне, про те, що конструкт, який запропонований, не змінюється, залишається той, який є.</p>
<p>Цей законопроект отримав від юруправління Верховної Ради, від всіх цоввок: від Мін'юсту, від Мінсоцу, від Уповноваженого з прав людини – позитивні відгуки. І модернізація з діджіталізацією має рухатися надалі.</p>
<p>Сьогодні Фонд соціального страхування з 37 мільярдів 22 дублює функції Пенсійного фону. Ви знаєте, що цей зал прийняв...</p>
<p></p>
<p>ГОЛОВУЮЧИЙ. Дякую. Дякую, Галина Миколаївна.</p>
<p>Шановні колеги, прошу представників депутатських фракцій і груп записатися на виступ: два – за, два – проти.</p>
<p>Будь ласка, народна депутатка Фріз Ірина Василівна, фракція політичної партії "Європейська солідарність".</p>
<p></p>
<p>10:50:36</p>
<p>ФРІЗ І.В.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Гончаренко.</p>
<p></p>
<p>10:50:45</p>
<p>ГОНЧАРЕНКО О.О.</p>
<p>Олексію Гончаренко, "Європейська солідарність". Перш за все хочу привітати, сьогодні День воєнної розвідки України! Давайте разом поаплодуємо українським захисникам, нашій воєнній розвідці, друзі, ті, хто сьогодні на передньому краї, ті, хто сьогодні захищають нашу державу. І подякуємо їм за те, що вони роблять.</p>
<p>По-друге, ми зараз з вами розглядаємо соціальне питання. Хочу сказати, що безпосередньо щодо цього питання наша фракція буде утримуватися. Але я хочу, щоби ми тут, у Верховній Раді, сказали і казали людям, зрозуміло, нас ніхто не бачить, однак все-таки ми всі народні депутати, і я звертаюсь до вас, щоб ми через наші соціальні мережі, через наші виступи на тих ефірах, в кого вони є, в тих можливостях спілкування з виборцями, доносили до людей, що в нас наближається надзвичайно складна зима, що сьогодні ще є час людям десь підготуватися, десь запастися, десь подумати, що вони будуть робити у випадку, якщо в їхньому місті не буде опалення, у випадку, якщо не буде електроенергії, у випадку, якщо не буде водопостачання.</p>
<p>Всі ми бачимо, що відбувається з містом Миколаїв, це є справжнє місто-герой, яке з квітня місяця не має води. Це абсолютно свідома атака загарбників на інфраструктуру цього міста, щоб зробити, це частина геноциду, який коїть Росія проти України. Очевидно, що вони скористаються зимою для того, щоб продовжити це робити.</p>
<p>І тому наше завдання як держави сьогодні з одного боку, наскільки можемо, в тих надскладних умовах, які є, підготуватися. Але з іншого боку дуже важливо казати людям правду і просити, щоб люди продумали свій власний план дій. Тільки разом, як ми з 24 лютого всі разом, тільки разом ми можемо пережити цю зиму і не дати Путіну використати свого найкращого генерала - "генерала мороза".</p>
<p>Дякую вам. Обов'язково переможемо.</p>
<p></p>
<p>ГОЛОВУЮЧИЙ.</p>
<p>Павлюк Максим Вікторович, "Слуга народу".</p>
<p></p>
<p>10:52:56</p>
<p>ПАВЛЮК М.В.</p>
<p>Васильович. Третьяковій прошу передати слово.</p>
<p></p>
<p>ГОЛОВУЮЧИЙ.</p>
<p>Галино Миколаївно, будь ласка.</p>
<p></p>
<p>10:53:05</p>
<p>ТРЕТЬЯКОВА Г.М.</p>
<p>На трибуну? З місця? Дякую. Я продовжу, що я не встигла сказати під час виступу.</p>
<p>Законопроект, власне, не тільки реорганізаційний, він прибирає дублювання функцій з двох третин грошей, які йдуть сьогодні через Фонд соціального страхування. Ми з вами всі разом нарешті запустили електронний лікарняний. Ми з вами всі разом нарешті запустили електронну трудову книжку. Це означає, що 22 мільярди, які виплачують за лікарняним листом, сьогодні ідуть до Пенсійного фонду від МОЗу. МОЗ формує справу щодо хвороби людини. Після того Пенсійний фонд в особистому кабінеті роботодавця формує справу відповідно до кожної людини, маючи повністю всю інформацію щодо цієї людини. Після того ця сформована справа йде на Фонд соціального страхування тільки для виплати і повертається з ФСС знову до Пенсійного фонду, до особистого кабінету роботодавця. Таке дублювання функцій не є для нас необхідним. Цей законопроект дозволить щонайменше зекономити нам півтора мільярда гривень в наступному році. Насправді і Міністерство соцполітики, і комітет вважають, що ця економія буде в більшому розмірі. Ми мусимо до бюджетного року підійти дуже економно, економлячи всі наші кошти, не звужуючи соціальний захист наших людей.</p>
<p>У мене велике прохання до кожного дати можливість тим, хто не має можливості в регламенті говорити 10-20 хвилин для захисту своєї концепції, дати можливість в спеціальній, особливій процедурі висловитися всім і нарешті поставити крапку, прийняти законопроект, розкриваючи можливості, формувати в нормальному режимі бюджет на наступний рік.</p>
<p>Дякую всім щиро і тим, хто вчора підписав підписні листи щодо особливої процедури щодо цього законопроекту. Він насправді дуже важливий для нас. Дякую.</p>
<p></p>
<p>ГОЛОВУЮЧИЙ. Дякую, Галина Миколаївна.</p>
<p>Кириленко Іван Григорович, будь ласка, фракція "Батьківщина".</p>
<p>Юлія Володимирівна Тимошенко.</p>
<p></p>
<p>10:55:20</p>
<p>ТИМОШЕНКО Ю.В.</p>
<p>Шановні колеги, пропонується насправді не розглядати правки, які подали всі фракції до цього законопроекту. І знаєте, яка така дивна закономірність? Вчора проголосували постанову, яка знищила, по суті, свободу слова в нашій державі, закрила Верховну Раду, ізолювала і зробила якоюсь такою "чорною дірою", яка взагалі інформацію не буде давати суспільству.</p>
<p>Сьогодні спецпроцедурою забирається у депутатів право навіть на поправки. Я пам'ятаю, коли приймали цю спецпроцедуру, то говорили, що це буде один раз виключно така процедура тільки для того, щоб проголосувати Закон про продаж землі. А зараз її зробили, цю спецпроцедуру, нормою життя. Це означає, що у вас депутатів забирають право навіть на правки до тих законопроектів, які неприпустимі взагалі.</p>
<p>А що стосується цього законопроекту, то знайте, що ці гроші, приблизно 36 мільярдів гривень, вливаються в Пенсійний фонд, який абсолютно дефіцитний, причому глибоко дефіцитний, і не буде вже ця стаття захищеною, і знищується величезна кількість пільг для працюючих людей, для вагітних жінок, про які я вам говорила. Це означає порушення Конституції.</p>
<p>Ми вже звикли до того, що соціальний комітет формує антисоціальну політику. Що будемо ми робити? Ми робимо три речі. Перше. Ми йдемо по цьому законопроекту в Конституційний Суд. Рано чи пізно це мракобесие закінчиться, і треба буде людям повернути все, що у них сьогодні забирають. Друге. В кінці цього місяця, 27-28-го, я зустрічаюся з керівником Міжнародної організації праці в Женеві, ми зібрали всю абсолютно історію цієї ганьби і будемо захищати Україну, в тому числі через…</p>
<p></p>
<p>ГОЛОВУЮЧИЙ. Будь ласка, Мамка Григорій Миколайович, "Платформа за життя та мир".</p>
<p>Шановні колеги, після цього переходимо до голосування щодо цього питання. Будь ласка, займіть свої місця.</p>
<p>Григорій Миколайович Мамка, будь ласка.</p>
<p></p>
<p>10:57:40</p>
<p>МАМКА Г.М.</p>
<p>Прошу передати слово Папієву.</p>
<p></p>
<p>ГОЛОВУЮЧИЙ. Будь ласка, народний депутат Папієв Михайло Миколайович.</p>
<p></p>
<p>10:57:56</p>
<p>ПАПІЄВ М.М.</p>
<p>Дякую. Шановні народні депутати України, я от слухаю оці палкі виступи, так, і в мене таке враження, що виступають ті, хто не читав цей закон. Шановні колеги, не можна так обманювати суспільство. Я автор цього закону, так я вам пояснюю на пальцях. Ми збираємо зараз єдиний соціальний внесок і завдання держави: на єдиний соціальний внесок має бути єдиний фонд соціального страхування і виплатні каси, це нормальна європейська норма.</p>
<p>Наступне питання. Ви так само верещали, коли ми вводили електронний лікарняний листок. Так от пояснюю вам, електронний лікарняний листок, і зараз всі громадяни це знають, він оформлюється на платформі Пенсійного фонду України, це 70 відсотків взагалі діяльності оцього фонду. Він і зараз уже оформлюється на платформі Пенсійного фонду України.</p>
<p>Шановні колеги, вивчіть якось матчастину. Я розумію ваш інтерес по профспілкових санаторіях, по розкраданню коштів цього фонду. Але ви подумайте в першу чергу за людей. На сьогоднішній день є 3 мільярди гривень заборгованості по лікарняних листах. Прийняття цього закону одночасно ліквідує цю заборгованість. Да, ви звикли в санаторіях оці путівки пилити і все, подумайте за людей в першу чергу.</p>
<p>Я закликаю проголосувати цей закон. Це абсолютно правильний закон, це закон, який сьогодні підтримується МВФ, це закон, який підтримується сьогодні всім європейським суспільством. Подивіться, як в Німеччині, подивіться, як в Польщі. Так давайте брати європейські зразки, а не свої російські, азійські приклади, як в них робиться. Давайте жити по-європейськи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Давайте ще одна хвилина – Цабаль, і після цього переходимо до голосування. Запросіть народних депутатів до зали.</p>
<p></p>
<p>11:00:02</p>
<p>ЦАБАЛЬ В.В.</p>
<p>Шановні колеги, добре, що хоча би в час війни, що в час війни ми можемо дозволити собі робити ті реформи, які ми не мали можливості чи не мали бажання робити до війни. Добре, що біда заставила, що нехватка коштів на функціонування різних фондів нарешті навела на думку, що ці фонди непотрібні, що потрібно їх об'єднувати в один фонд, які мають однаковий функціонал, одинакові завдання, фінансуються з одного джерела і фактично дублювалась функція. Всі нормальні державні органи в розвинутих країнах намагаються уникнути дублювання функцій. Цей закон був потрібен давно і добре, що ми зараз до нього дійшли. Тому ми підтримуємо цей закон і закликаємо всіх інших колег.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу зайняти місця, переходимо до прийняття рішення. Ще раз, переходимо до прийняття рішення. Відповідно до статті 119 зі значком прим. Регламенту Верховної Ради України ставлю на голосування пропозицію 156 народних депутатів України щодо застосування особливої процедури розгляду законопроектів в другому читанні при розгляді проекту Закону, реєстраційний номер 3663, про внесення змін до Закону України "Про загальнообов’язкове державне соціальне страхування" (нова редакція) та інших законодавчих актів України.</p>
<p>Готові голосувати, шановні колеги? Готові голосувати? Прошу народних депутатів голосувати.</p>
<p></p>
<p>11:02:09</p>
<p>За-233</p>
<p>Рішення прийнято.</p>
<p>По фракціях.</p>
<p>Відповідно до статті 119 прим. Регламенту Верховної Ради прошу депутатські фракції, депутатські групи та позафракційних народних депутатів у дводенний строк надіслати листи з визначеними пропозиціями та поправками до Комітету з питань соціальної політики та захисту прав ветеранів.</p>
<p>Дякую, колеги. Розгляд цього питання завершений.</p>
<p>Йдемо далі. Наступний законопроект. Шановні колеги, до мене надійшов лист, підписаний усіма лідерами фракцій і груп з проханням сьогодні невідкладно внести до порядку денного сесії та розглянути і прийняти рішення по законопроекту про внесення змін до Розділу ІІ Закону України "Про Національне антикорупційне бюро України" щодо встановлення обмежень для призначення директора Національного антикорупційного бюро України у зв’язку із введенням воєнного стану (реєстраційний номер 8003).</p>
<p>Шановні колеги, я ставлю пропозицію включити це питання до порядку денного сесії. Ще раз підкреслюю, що це ініціатива всіх без виключення фракцій і груп. Прошу голосувати.</p>
<p></p>
<p>11:03:40</p>
<p>За-289</p>
<p>Я ставлю пропозицію прийняти рішення Верховної Ради України про розгляд законопроекту на цьому пленарному засіданні. Прошу народних депутатів голосувати.</p>
<p></p>
<p>11:04:05</p>
<p>За-291</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою, законопроект 8003. Будь ласка, прошу голосувати.</p>
<p></p>
<p>11:04:28</p>
<p>За-272</p>
<p>Рішення прийнято.</p>
<p>Шановні колеги, ми домовлялися, два – за, два – проти і голосуємо, так? Чи ми можемо без обговорення, колеги? Автор, Давид Георгійович як автор. Привітаємо Давида Георгійовича.</p>
<p></p>
<p>11:04:48</p>
<p>АРАХАМІЯ Д.Г.</p>
<p>Шановні колеги, резонансний законопроект, але треба пояснити його логіку. Логіка дуже проста. З початком війни дуже багато людей покинули країну, хтось покинув за власним бажанням, хтось просто побіг. І зараз наприкінці вересня стартує конкурс НАБУ, і ми хочемо підтримати ідею, що ті люди, які покинули країну в самий важкий час, не можуть бути претендентами на такі високі посади. Це стосується не тільки НАБУ. Я сподіваюся, що далі ми підтримуємо всі ініціативи по ДБР, по БЕБ і по всім правоохоронним органам, бо це дуже важливо.</p>
<p>Тому прошу вас підтримати. Це дуже короткий законопроект, дуже важливий для того, щоб був принцип справедливості в нашому суспільстві.</p>
<p>Дякую вам.</p>
<p></p>
<p>ГОЛОВУЮЧИЙ. Дякую, Давид Георгійович.</p>
<p>Шановні колеги, ну, просто записатися: два – за, два – проти і переходити до обговорення. Запишіться, фракції, групи: два – за, два – проти і потім голосуємо за цей законопроект.</p>
<p>Будь ласка, Лаба Михайло Михайлович, фракція політичної партії "Слуга народу".</p>
<p></p>
<p>11:06:11</p>
<p>ЛАБА М.М.</p>
<p>Прошу рухатись по порядку денному.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Кубів Степан Іванович, "Європейська солідарність".</p>
<p></p>
<p>11:06:20</p>
<p>КУБІВ С.І.</p>
<p>Шановний пане Голово, прошу голос передати Ірині Фріз.</p>
<p></p>
<p>ГОЛОВУЮЧИЙ. Будь ласка, передайте.</p>
<p></p>
<p>11:06:31</p>
<p>ФРІЗ І.В.</p>
<p>Шановні колеги, насправді цей законопроект – це спроба фракції монобільшості зберегти гарне обличчя при поганій грі. Всі ми знаємо, який галас наробив законопроект скандальний 7654. І зараз для того, щоб зміксувати останній твід послів G7, який наголошував на тому, що той законопроект несе правові ризики та невизначеність, вноситься черговий законопроект, який так само створює правові ризики і невизначеність, зокрема для жінок, які є фахівцями, які мали можливість і виїхали за кордон, але згідно цього закону вже не зможуть подаватися для участі в конкурсі на голову НАБУ.</p>
<p>Я хочу наголосити, що цей законопроект так само є дискримінаційний по відношенню і до фахівців, які в майбутньому б хотіли подаватися, але під час війни зараз мали можливість та необхідність виїхати. З огляду на це я б радила представникам монобільшості, користуючись своєю можливістю, внести законопроект, яким просто обмежити терміни конкурсу, тому що сьогодні вони є безстроковими, і ми будемо мати ту саму ганьбу як з призначенням керівника САП, якого призначали за конкурсом майже два роки. Тому краще внесіть обмеження термінів конкурсу, а не бавтеся з дискримінаційними нормами на призначення конкурсу голови НАБУ.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кабаченко Володимир Вікторович, фракція політичної партії "Батьківщина".</p>
<p></p>
<p>11:08:13</p>
<p>КАБАЧЕНКО В.В.</p>
<p>Прошу надати слово пану Івченку Вадиму. Дякую.</p>
<p></p>
<p>ГОЛОВУЮЧИЙ. Вадим Євгенович Івченко, будь ласка.</p>
<p></p>
<p>11:08:26</p>
<p>ІВЧЕНКО В.Є.</p>
<p>Вадим Івченко, "Батьківщина". Шановний Давид Георгійович, ви представляли відповідний законопроект і відповідну ініціативу.</p>
<p>Я пропоную йти далі. Сьогодні посадові особи, які виїхали за межі країни в перші дні, мають бути звільнені. Депутати місцевих рад, які покинули свої громади, мають бути звільнені. Або заборона їм балотуватися на наступні терміни і на наступні скликання. Місцеві керівники і керівники ОТГ, які покинули свої громади, мають бути звільнені. Керівники правоохоронних органів, які не виконували свої функції і в перші дні покинули свої посадові обов'язки, мають теж бути звільнені.</p>
<p>Це правильна ініціатива. І я вам скажу, колеги, ця ініціатива точно піде на користь тим, хто пішов захищати Україну, хто сьогодні стоїть зі зброєю в руках. Вони повернуться після війни, юристи повернуться після війни, військові, інші люди з фаховими спеціальностями, і вони будуть претендувати на ті посади, в тій країні, яку вони зі зброєю в руках захищали.</p>
<p>Тому, пане Давиде, я пропоную, щоби наступна ініціатива 20 числа, коли ми будемо збиратися, має бути комплексна, по всім тим посадовим особам, керівникам органів місцевого самоврядування, депутатів різних рівнів. Це пропозиція і моя особиста, і пропозиція фракції "Батьківщина", ми про це сьогодні обговорювали.</p>
<p>Цей законопроект ми підтримуємо і дякуємо за такі ініціативи гарні. Дякую.</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, депутатська група "Довіра". І, шановні колеги, після цього голосуємо.</p>
<p></p>
<p>11:10:32</p>
<p>АРЕШОНКОВ В.Ю.</p>
<p>Шановний пане Голово, шановні колеги! Депутатська група "Довіра" висловлює велику стурбованість стосовно того, що протягом останніх 2-3 місяців в країні, на жаль, погіршується криміногенна ситуація. Сьогодні ми глибоко стурбовані тим, що навіть ті досягнення наших правоохоронців, які були спрямовані на боротьбу з розповсюдженням наркотиків, на боротьбу із злочинними угрупованнями, і я міг би зараз називати цілий ряд напрямків, які ще на початку року ми могли говорити, що у нас є певний успіх, станом на сьогодні в цілому по країні йде погіршення цієї ситуації. В тому числі те, що стосується питань боротьби з корупцією. А це означає, що в цілому органи, які мають боротися з цими явищами, або втрачають свою силу, свій авторитет, або знаходяться в стадії пошуку ефективних шляхів для того, щоб показати позитивний результат.</p>
<p>В тому числі це стосується і Національного антикорупційного бюро. І не питання у вимогах наших іноземних партнерів. Ми самі розуміємо, що мають бути відібрані кращі люди. А сьогодні давайте скажемо відверто, показник того, хто як себе вів з початку військової агресії, хто був в країні, стояв біля керма, хто робив все для того, щоб зберігати порядок і спокій, є надзвичайно важливим.</p>
<p>Тому депутатська група "Довіра" буде підтримувати цей законопроект.</p>
<p>Стосовно ініціативи Івченка, нашого колеги, вона є теж абсолютно справедливою і її треба розвивати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз ще народний депутат Нестор Іванович, так? Бурміч?</p>
<p>Будь ласка, Бурміч.</p>
<p></p>
<p>11:12:45</p>
<p>БУРМІЧ А.П.</p>
<p>Шановні колеги! Депутатська група "Відновлення України" підтримує цей закон.</p>
<p>Але я хотів сказати кілька слів, що необхідності великої приймати такий важливий закон, на мою думку, не було. Чому? Тому що на стадії відбору ці всі питання можна вирішувати легко, і не тільки там 21 день. Може, якщо людина на початку війни виїхала і на п'ять, і на шість днів, в залежності які мотиви були, там їх теж можна було не призначати. Тому я вважаю, що такі питання необхідно прозоро вирішувати на стадії відбору кандидатів і все, і не потрібно тратити наш дорогоцінний час у Верховній Раді.</p>
<p>Незалежно від цього ми підтримуємо цей закон і будемо сподіватися, що воно вплине на ефективність роботи НАБУ, який, на жаль, сьогодні не дуже ефективно працює.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, ще Нестор Іванович Шуфрич – одна хвилина, і переходимо до голосування. Хто? І Клименко – одна хвилина. І після цього переходимо до голосування.</p>
<p></p>
<p>11:13:57</p>
<p>ШУФРИЧ Н.І.</p>
<p>Дякую. Шановний пане Голово, шановні колеги! Шкода, що ми сьогодні розглядаємо це питання виключно в сегменті окремих призначень. Я абсолютно погоджуюсь зі всіма, хто виступав, і говорю, що це має поширюватись на багато більшу кількість представників влади, які сьогодні втекли з України. Скажу відверто, ви думаєте нам було просто знаходитись тут з першого дня війни? Але ми забезпечували кворум Верховної Ради України, особливо 4 березня. І ми працюємо і зараз заради єдності. А я вважаю, що ті хто зараз протидіють ініціативам влади, це є саботажники.</p>
<p>Тому, сьогоднішній закон треба підтримати, і єдність в цій залі і є запорука нашої перемоги.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна. І після цього переходимо до прийняття рішення. Прошу народних депутатів зайняти свої місця.</p>
<p>Юлія Леонідівна, будь ласка.</p>
<p></p>
<p>11:14:52</p>
<p>КЛИМЕНКО Ю.Л.</p>
<p>Шановні колеги, ми вам дуже дякуємо, що ви дослухалися до наших пропозицій і все-таки змінили текст законопроекту порівняно з тим, який зайшов в першому читанні, і зареєстрували дійсно достойний законопроект. Тому ми вас, безумовно, підтримуємо, підтримуємо цей законопроект. І всім разом пропоную швидко проголосувати за нього в першому читанні і в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Тому я поставлю дві пропозиції: за основу, а потім в цілому.</p>
<p>Я ставлю пропозицію прийняти за основу проект Закону про внесення змін до розділу ІІ Закону України "Про Національне антикорупційне бюро України" щодо встановлення обмежень для призначення директора Національного антикорупційного бюро України у зв'язку із введенням воєнного стану (реєстраційний номер 8003).</p>
<p>Готові голосувати? Прошу народних депутатів голосувати.</p>
<p></p>
<p>11:16:00</p>
<p>За-289</p>
<p>Рішення прийнято.</p>
<p>Я ставлю пропозицію прийняти в цілому з пропозиціями комітету і необхідними техніко-юридичними поправками проект Закону про внесення змін до Розділу II Закону України "Про національне антикорупційне бюро України" щодо встановлення обмежень для призначення директора Національного антикорупційного бюро України у зв'язку із введенням воєнного стану (реєстраційний номер 8003) . Прошу голосувати.</p>
<p></p>
<p>11:16:43</p>
<p>За-285</p>
<p>Рішення прийнято. Закон прийнятий в цілому.</p>
<p>Колеги, йдемо далі. Наступний законопроект 7655, це проект Закону про внесення змін до Податкового кодексу України щодо сплати авансових внесків з податку на прибуток підприємств за структурні підрозділи, які здійснюють торгівлю валютними цінностями у готівковій формі.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:17:24</p>
<p>За-254</p>
<p>Рішення прийнято.</p>
<p>Ми домовилися з обговоренням. Чи є необхідність обговорювати, шановні колеги? Є. Так, запишіться: два – за, два – проти, ті фракції, які бажають обговорити.</p>
<p>Будь ласка, слово надається народній депутатці України Фріз Ірині Василівні, фракція політичної партії "Європейська солідарність".</p>
<p></p>
<p>11:17:58</p>
<p>ФРІЗ І.В.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна.</p>
<p></p>
<p>11:18:09</p>
<p>ЮЖАНІНА Н.П.</p>
<p>Не знаю, чому руки авторів добралися вже до обмінних пунктів, але пояснення у мене дуже просте. Мені здається, що якраз ця ініціатива пов'язана з тим, що немає розуміння, як через адміністрування обмінних пунктів досягти результату, бо авторам здається, що вони занадто мало платять податків.</p>
<p>Щоб ви розуміли, це стосується пунктів обміну валюти небанківських фінансових установ. Після цієї ініціативи, крім того, що асоціація надіслала певні розрахунки, говорить про те, що ринку взагалі зараз не існує, ви знаєте, що обмінники не працювали, і те, що автори запропонували, щоби вони сплачували 19 тисяч 500 на сьогоднішній день авансового платежу щомісячно, з фінансової точки зору їм не під силу.</p>
<p>Так що ж відбулося потім? Ринок відразу відреагував, і деякі банки звернулися до цих обмінників з пропозицією працювати тепер уже під їх захистом і платити їм якусь там суму за прикриття цього обмінного пункту. Насправді інші сказали, що взагалі не хочуть на когось працювати і не будуть іти під захист таких банків, а вони просто закриються і будуть працювати в тіні.</p>
<p>Отаке рішення зараз пропонують автори під виглядом того, що там мільярди якісь зберуть додатково гроші. Якщо ви за те, щоби ручним регулюванням знищити ту систему, яка працює, ви можете голосувати за цей проект закону. Я би радила десять разів подумати над тим, що відбувається. Не можна через фіскальні методи досягати якогось позитивного результату для бюджету. Добираючи гроші, можливо, якийсь перший місяць хтось і заплатить. Але коли 600 обмінних пунктів подали розрахунки, що вони є збитковими і 19 500 платити не будуть, от уявіть собі, що всі ці 600 обмінних пунктів будуть працювати в тіні. Отаке рішення зараз збираються вам запропонувати. Ми ...</p>
<p></p>
<p>ГОЛОВУЮЧИЙ. Будь ласка, Швачко Антон Олексійович, фракція політичної партії "Слуга народу".</p>
<p>Гетманцев, я так розумію. Да, будь ласка, Данило Олександрович.</p>
<p></p>
<p>11:20:23</p>
<p>ГЕТМАНЦЕВ Д.О.</p>
<p>Іноді, коли слухаєш виступи опозиції, хочеться дістати з карману зарплату і допомогти тим сиротам, які сьогодні начебто працюють "в білу", а потім будуть працювати "в тіні".</p>
<p>Я не хочу популізму і не хочу гасел, я хочу говорити цифрами. У нас сьогодні 38 небанківських фінансових установ працюють в сфері обміну валют.</p>
<p>Це 4 тисячі точок. Ви знаєте, скільки грошей вони сплатили державі в 2021 році? 7,1 мільйона гривень. З 4-х тисяч точок. Ви скажете, що вони працюють "в білу"? Чи вони може вже працюють "в тіні"? І ніколи "в білу" вони не працювали. При цьому кожна з цих точок, за розрахунками Національного банку, достовірними розрахунками, придбає та продає 8 мільйонів гривень щомісяця. 8 мільйонів гривень щомісяця. Це при маржинальності чи спреді 1 відсоток – 80 тисяч заробітку. В місяць 80 тисяч заробітку. Не рахуючи того, що обмінюється "в чорну".</p>
<p>Я не буду говорити про війну, я не буду говорити про армію. Не треба цих гасел зараз. Давайте говорити про мирний час. Чи нормально, коли ціла галузь сплачує аж 7 мільйонів гривень до бюджету? Ми запропонували авансовий внесок з податку на прибуток 3 мінімальні заробітні плати. Авансовий внесок, який ми до другого читання готові дискутувати, готові обговорювати на цифрах. Але це абсолютно неприйнятна ситуація: в країні, яка воює, галузь, яка отримує прибуток від курсових коливань, не сплачує податків. Прошу це виправити.</p>
<p>Дякую.</p>
<p></p>
<p>ГОЛОВУЮЧИЙ.</p>
<p>Слово надається Нестору Івановичу Шуфричу, група "Платформа за життя та мир".</p>
<p></p>
<p>11:22:31</p>
<p>ШУФРИЧ Н.І.</p>
<p>Шановні колеги! Безумовно, ми маємо відповідально поставитись до цього питання, воно суперечливе, але ми виходитимемо із принципу інтересів наших громадян. Виходячи з цієї позиції, ми маємо виступити з принципу взаємної довіри і відповідно й голосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Івченко Вадим Євгенович, фракція Всеукраїнського об'єднання "Батьківщина".</p>
<p>Не будете, да? Дякую.</p>
<p>І у нас ще просив слово Железняк Ярослав Іванович. Але перед тим, як я надам Ярославу Івановичу, я попрошу запросити народних депутатів до зали, тому що після цього переходимо до голосування. Прошу народних депутатів зайняти свої місця.</p>
<p>А поки, Ярославе Івановичу, будь ласка.</p>
<p></p>
<p>11:23:49</p>
<p>ЖЕЛЕЗНЯК Я.І.</p>
<p>Шановні колеги, я прошу всіх подивитися на балкон, ви там не побачите камер. Вчора ми проголосували, що ми не показуємо. Тому оця наша вся дискусія, вона всередині і можемо справді, напевно, її вести достатньо професійно.</p>
<p>Чи нормально, що у нас 4 тисячі точок заплатили 7 мільйонів податків? Ну, напевно, так не має бути. Напевно, всі ми розуміємо, чому там ухиляються від податків. Чи окей те, що запропонували автори законопроекту в першому читанні? Ні. Ну, просто простий аргумент, що, напевно, обмінник на Печерському районі і, умовно, обмінник в Жашкові – це різні суми і там треба буде диференціація. І, напевно, там точно треба зменшити ставку. Якщо навіть подивитесь на Нацбанк зайдете, обсяги продажу валют там, напевно, не бачите ви це в камеру, але вони зменшились. Тому там треба підійти розумно.</p>
<p>Тому в першому читанні голосуємо, далі – робочу групу, доопрацьовуємо до другого читання так, щоб не вбити ринок.</p>
<p>Все. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, ми завершили обговорення цього питання. Переходимо до прийняття рішення. Прошу народних депутатів зайняти свої місця. Будь ласка, займіть свої місця шановні колеги.</p>
<p>Шановні колеги, я ставлю пропозицію прийняти за основу проект Закону про внесення до Податкового кодексу України щодо сплати авансових внесків з податку на прибуток підприємств за структурні підрозділи, які здійснюють торгівлю валютними цінностями у готівковій формі (реєстраційний номер проекту 7655).</p>
<p>Шановні колеги, готові голосувати? Прошу народних депутатів голосувати.</p>
<p></p>
<p>11:26:06</p>
<p>За-247</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій, поправок для підготовки прийнятого тільки що законопроекту за основу до другого читання. Прошу народних депутатів голосувати.</p>
<p></p>
<p>11:26:34</p>
<p>За-247</p>
<p>Рішення прийнято.</p>
<p>Шановні колеги, наступний законопроект. Не розходьтеся, ми домовилися без обговорення, одразу голосуємо. Це 7738: проект Постанови про звіт Тимчасової спеціальної комісії Верховної Ради України з питань захисту прав інвесторів.</p>
<p>Я ставлю пропозицію прийняти в цілому проект Постанови про звіт Тимчасової спеціальної комісії Верховної Ради України з питань захисту прав інвесторів (реєстраційний номер 7738).</p>
<p>Готові голосувати? Прошу народних депутатів голосувати.</p>
<p></p>
<p>11:27:19</p>
<p>За-301</p>
<p>Рішення прийнято. Вітаю, колеги.</p>
<p>Наступний законопроект з обговоренням, це 7649: проект Закону про внесення змін до деяких законів України щодо спрощення механізму участі у загальнообов’язковому державному пенсійному страхуванні.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:27:55</p>
<p>За-255</p>
<p>Рішення прийнято.</p>
<p>Шановні колеги, є необхідність обговорення, так? Прошу записатися: два – за, два – проти.</p>
<p>Слово надається народній депутатці Михайлюк Галині Олегівні, фракція політичної партії "Слуга народу". Будь ласка.</p>
<p></p>
<p>11:28:26</p>
<p>МИХАЙЛЮК Г.О.</p>
<p>Прошу передати слово народному депутату Данилу Гетманцеву.</p>
<p></p>
<p>ГОЛОВУЮЧИЙ. Данило Олександрович Гетманцев, будь ласка.</p>
<p></p>
<p>11:28:34</p>
<p>ГЕТМАНЦЕВ Д.О.</p>
<p>Шановні колеги, прошу підтримати це рішення.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Юлія Володимирівна Тимошенко, фракція "Батьківщина".</p>
<p>Михайло Михайлович Цимбалюк, будь ласка.</p>
<p></p>
<p>11:28:52</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, народні депутати! Ми в комітеті проводили дискусію стосовно цього законопроекту. Я насамперед хочу подякувати авторці, дуже цікава ініціатива, вона дає право громадянам, які досягли 16-річного віку і не є учасниками пенсійного забезпечення, вони можуть відкривати рахунки для третіх осіб і сплачувати пенсійні внески згідно угоди з Пенсійним фондом. Це справді цікава, неординарна пропозиція. Вона, до речі, існує в деяких європейських державах, але вона потребує доопрацювання до другого читання, бо виникає ряд питань логічних, юридичних, хто має право відкривати і укладати таку угоду, які відносини з особою, на яку відкритий цей рахунок, яка сума може бути максимальною, чи це не буде відмивання коштів, щоб ми не порушували ряд міжнародних наших угод. Але справді, тема є актуальна, бо багато громадян, наприклад, які працюють за кордоном, вони готові фінансувати пенсійні внески тих громадян близьких і просто родичів, які знаходяться і проживають на території України.</p>
<p>Фракція "Батьківщина" підтримує в першому читанні цей законопроект і буде брати активну участь у його доопрацюванні і удосконаленні до другого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Артур Володимирович Герасимов, фракція "Європейська солідарність". І, шановні колеги, після цього переходимо до голосування, прошу запросити народних депутатів до зали.</p>
<p>Будь ласка, Артур Володимирович. Олексій Олексійович Гончаренко, я правильно розумію? Будь ласка.</p>
<p></p>
<p>11:30:39</p>
<p>ГЕРАСИМОВ А.В.</p>
<p>Да, прошу передати Гончаренку.</p>
<p></p>
<p>11:30:46</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, щось ми якісь дивні закони почали приймати: начебто закон про одне, а в ньому якісь дивні формулювання. Наприклад, а до чого тут оце виведення з-під контролю, про контроль за брудними грошима, скажіть мені, будь ласка? Нащо це було сюди встановляти? Чому це має тут бути? Я цього абсолютно не розумію і, я думаю, що ніхто цього не розуміє.</p>
<p>Тільки що ми прийняли дивні рішення, яким обмежили кількість тих бажаючих, той склад, хто може претендувати на Директора Національного антикорупційного бюро. Проти когось конкретного працюємо? Що це за історія, там, 21 день, хтось виїжджав - не виїжджав? Жінка вивезла дітей за кордон, вона не має йти на Директора НАБУ права? В чому проблема?</p>
<p>Ми робимо зараз якісь дивні речі під конкретних людей, закладаємо міни під закони і під в тому числі кадрові конкурси щодо НАБУ. Припиняйте це робити, це неправильно. Я розумію, що, може, комусь здається, що якщо Верховну Раду не показують, то тут можна що завгодно робити. Та, ні, друзі, покажемо, розкажемо, пояснимо. Припиняйте це робити. Що за дискримінація? Що за дивні норми, які тут вставляються і з'являються в законах невідомо звідки?</p>
<p>Друзі, я звертаюсь до вас. Давайте пам'ятати, що ми Верховна Рада, а Україна навіть в часи воєнного стану – парламентсько-президентська держава, і на нас лежить величезна відповідальність щодо дотримання в цій країні прав людини, верховенства права і демократії. Верховна Рада України неодноразово, неодноразово в історії України, демонструвала, що вона здатна це зробити в самі найкритичніші моменти, і ми це з вами демонстрували в березні, лютому, квітні місяці. Друзі, давайте повернемося в ті часи в нашому розумінні нашої ролі і збережемо верховенство права, демократію і права людини в нашій державі.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту. Прошу народних депутатів зайняти свої місця, ми переходимо до прийняття рішення.</p>
<p>Я ставлю пропозицію прийняти за основу проект Закону про внесення змін до деяких законів України щодо спрощення механізму участі у загальнообов’язковому державному пенсійному страхуванні (реєстраційний номер проекту 7649).</p>
<p>Готові голосувати? Прошу народних депутатів голосувати.</p>
<p></p>
<p>11:33:36</p>
<p>За-275</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання по законопроекту 7649. Прошу народних депутатів голосувати.</p>
<p></p>
<p>11:34:01</p>
<p>За-258</p>
<p>Рішення прийнято.</p>
<p>Наступний законопроект 7322. Це проект Закону про внесення змін до деяких законодавчих актів України щодо визнання учасниками бойових дій осіб, які брали безпосередню участь в здійсненні заходів, необхідних для забезпечення оборони України, захисту безпеки населення та інтересів держави у зв’язку з військовою агресією Російської Федерації проти України та інших питань.</p>
<p>Я ставлю пропозицію розглянути це питання 7322 за скороченою процедурою.</p>
<p></p>
<p>11:34:45</p>
<p>За-258</p>
<p>Рішення прийнято.</p>
<p>Шановні колеги, два – за, два – проти і голосуємо. А, автора.</p>
<p>Будь ласка, я запрошую автора – народну депутатку України Третьякову Галину Миколаївну для доповіді по цьому законопроекту.</p>
<p></p>
<p>11:35:06</p>
<p>ТРЕТЬЯКОВА Г.М.</p>
<p>Дякую, шановні народні депутати.</p>
<p>Власне, це непростий законопроект, так само, як ми з вами в 2019 році приймали законопроект щодо надання статусу учасника бойових дій добровольцям, які в 2014, 2015, 2016 роках захищали наші кордони.</p>
<p>З 24 лютого, коли почалося широкомасштабне вторгнення, не всі хлопці та дівчата встигли стати на облік в теробороні, яка стала у нас частиною Збройних Сил України. І тому перша редакція цього законопроекту, ви можете побачити його на сайті Верховної Ради України, я як авторка писала, я запропонувала механізм – два місяці.</p>
<p>З початку 24 лютого ті, хто не встиг стати на облік, щоб їм мали можливість Міністерство ветеранів надавати, або міжвідомча комісія, яка працює на базі Міністерства ветеранів, надавати статус учасника бойових дій більше того і в тих випадках, коли вони загинули. Наприклад, під час Бучі, я думаю, що і пан Павленко Юрій може розповісти цю історію, це його виборчий округ, коли хлопці гинули, але не встигли оформитися в ЗСУ. Така ситуація продовжувалася недовго. Я думаю, що менше ніж місяць, і за інформацією Генштабу в тому числі. І ми з вами мусимо віддати належне тим, хто захищав нашу країну.</p>
<p>Друга редакція була узгоджена з Міністерством оборони і нам з вами на друге читання потрібно випрацювати механізм, яким чином ми мусимо визначати людей, які бороли нашу свободу. Він не буде легкий, але комітет готовий до того, щоб на нашій базі пройшла дискусія, а тим більше, що ми і зараз вже залучили Міністерство оборони. Ті хлопці, які залишилися живими, вони сьогодні стали до лав Збройних Сил України і переконливо просять прийняти цей закон для того, щоб вшанувати пам'ять тих, хто пліч-о-пліч боровся з ними на захисті нашої Батьківщини.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу записатись: два – за, два – проти.</p>
<p>Будь ласка, Павленко Ростислав Миколайович, фракція політичної партії "Європейська солідарність".</p>
<p></p>
<p>11:37:33</p>
<p>ПАВЛЕНКО Р.М.</p>
<p>Дякую і прошу передати слово Софії Федині.</p>
<p></p>
<p>ГОЛОВУЮЧИЙ. Будь ласка, Софія Федина.</p>
<p></p>
<p>11:37:40</p>
<p>ФЕДИНА С.Р.</p>
<p>Шановне товариство, перш за все зазначу, що ідея є загалом правильною і в тому, щоб надати статус, певний статус тим людям, які борються і боролися за українську державу не будучи частиною якихось військових чи силових формувань. Але в даному випадку тут з'являється… цей законопроект закладає величезну корупційну складову, згідно з якою учасником бойових дій можна визнати будь-кого в будь-який момент у будь-який спосіб, аби тільки була добра воля, так би сказати, сторонніх осіб.</p>
<p>І навіть ГНЕУ наголошує на тому, і це вже в доопрацьованому законопроекті, що позбавлений він юридичної визначеності щодо обставин, якими можна чітко визначити статус вказаних осіб, незрозуміло, в яких районах здійснюватись заходи, які заходи. Відповідно це слугує безпідставному розширенню кола осіб, які претендуватимуть на установлення статусу учасника бойових дій.</p>
<p>Нагадаю також, що у нас є статус учасника війни, який так само має розглядатися і в більшості випадків може бути наданий тим людям, які пройшли безпосередньо через окупацію або через ситуації, які у нас складалися в Гостомелі, в Бучі, в Ірпені і в Маріуполі.</p>
<p>Наступний момент, у цьому законопроекті взагалі немає категорій осіб, які не входять і не входили до складу добровольчих формувань, але мають документи, які засвідчують їхню взаємодію зі Збройними Силами України.</p>
<p>І також наголошу, що в цьому законопроекті передбачене неймовірне ускладнення процедури оформлення офіційного статусу саме для добровольців. Тому насправді юристи і аналітики рекомендують повернути цей законопроект на доопрацювання у першому читанні задля того, щоби ми винесли надалі у сесійну залу якісний матеріал, який не буде закладати корупційних основ і певної невизначеності.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Лабазюк Сергій Петрович, група "Партія "За майбутнє".</p>
<p></p>
<p>11:39:49</p>
<p>ЛАБАЗЮК С.П.</p>
<p>Шановні колеги, тема даного законопроекту сьогодні надзвичайно важлива, але ми повинні також бути відповідальними за те, що ми з кожним днем все більше маємо зареєстрованих даних законопроектів, а потім потрібно буде їх виконувати. І чим більша категорія і кількість людей буде, які потребують на таку підтримку, ми повинні розуміти, що ця підтримка має бути відповідного рівня потім.</p>
<p>Тому група "Партія "За майбутнє", звичайно, підтримує всіх військових або тих, хто мали відношення до в тій чи іншій мірі бойових дій. Але ми вважаємо, що даний законопроект може бути підтриманий до другого читання виключно після повноцінного і якісного доопрацювання і, звичайно, з консультаціями.</p>
<p>Тому ми підтримуємо його в першому читанні, при умові доопрацювання. Дякую.</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, група "Довіра".</p>
<p></p>
<p>11:40:43</p>
<p>АРЕШОНКОВ В.Ю.</p>
<p>Шановний пане Голово! Шановні колеги! Безперечно, законопроект надзвичайно важливий. Він важливий, виходячи з позиції сьогодення. Він важливий з точки зору справедливості – соціальної, військової, з точки зору нашого морального обов'язку перед тими, хто сьогодні в той чи інший спосіб боронить нашу країну, захищає наші території. Тому ми підтримуємо ідею прийняття цього законопроекту.</p>
<p>Єдине у нас прохання до авторів, до групи експертної, яка має попрацювати потужно до другого читання, врахувати багато моментів, про які вже говорили наші колеги. Я хочу сказати, що особливо питання надання наказу з боку керівників військово-цивільних адміністрацій або інших посадових осіб, які мають на це право. Воно має бути оформлено, узаконено з тим, щоб потім могли б довести це ті люди, які будуть претендувати на статус учасника бойових дій.</p>
<p>Є ще цілий ряд моментів, над якими потрібно попрацювати. Депутатська група "Довіра" підключається до цієї роботи, ми обов'язково будемо голосувати, ці люди мають отримати належне з боку держави.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович. І прошу запросити народних депутатів до зали, після цього голосуємо.</p>
<p></p>
<p>11:42:16</p>
<p>ЖЕЛЕЗНЯК Я.І.</p>
<p>Передайте слово Васильченко.</p>
<p></p>
<p>ГОЛОВУЮЧИЙ. Передайте, будь ласка.</p>
<p></p>
<p>11:42:23</p>
<p>ВАСИЛЬЧЕНКО Г.І.</p>
<p>Шановні колеги, цей законопроект насправді є дуже важливим в першу чергу з точки зору встановлення справедливості. Насправді, у перші дні повномасштабного вторгнення, починаючи з 24 лютого, дуже багато українських хлопців, дівчат, жінок, чоловіків взяли до рук зброю і пішли боронити нашу землю, наш суверенітет і незалежність. І не всі встигли вступити чи то в лави ЗСУ, чи в тероборону і інші підрозділи ЗСУ. Відповідно багато з них, на превеликий жаль, також загинуло, боронячи Україну, і їхні сім'ї не мають зараз можливості на ту справедливу соціальну державну допомогу і соціальні гарантії від держави.</p>
<p>Тому я дуже закликаю підтримати цей законопроект. Звісно, він потребує певного доопрацювання до другого читання, ми зі свого боку також готові долучатися. Але я просила авторів, зокрема відповідний профільний комітет, щоб ми не зволікали з прийняттям цього законопроекту, бо вже його актуальність насправді є дуже і дуже великою, і щоб ми доклали всіх зусиль, аби якнайшвидше його прийняти у другому читанні. Ми будемо підтримувати і закликаємо всіх також голосувати "за".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо... Перепрошую, Павленко, да, Павленко.</p>
<p></p>
<p>11:43:53</p>
<p>ПАВЛЕНКО Ю.О.</p>
<p>Шановний пане Голово, шановні народні депутати! Ініціаторами даного законопроекту виступило, зокрема добровольче формування, рота "Ірпінь", яка з 15 березня вже є частиною Збройних Сил України. Але в період з 24 лютого по 15 березня, коли вони були добровольцями і жодним чином майже не узгоджували свої дії з військовими, але при цьому зробили велику кількість тих дій, які захистили Київ і не дали захопити повністю Ірпінь і Бучу, і за цей період, до 15 березня, з 44 хлопців вони втратили 16. І, власне, цей закон в першу чергу спрямований на те, щоб відновити справедливість по відношенню до тих українців, до тих українських громадян, які стали зі зброєю в руках, не мавши можливість з організаційних чи інших причин мобілізуватись, бо воєнкомати на той момент в деяких містах вже просто не працювали...</p>
<p></p>
<p>ГОЛОВУЮЧИЙ. Ще від "Слуги народу" одна хвилина – Анатолій Дмитрович Остапенко. І після цього, шановні колеги, переходимо до голосування. Народні депутати займіть свої місця.</p>
<p></p>
<p>11:45:27</p>
<p>ОСТАПЕНКО А.Д.</p>
<p>Доброго дня, колеги! Прийняття і реалізація законопроекту створить більше сприятливих умов для забезпечення прав та інтересів захисників і захисниць України, а також для членів їх сімей. Це в першу чергу буде для осіб, які отримали інвалідність, та для сімей, які втратили своїх рідних і близьких.</p>
<p>На засіданні комітету цей законопроект за номером 7322 доопрацьований включили до порядку денного… пропонують включити до порядку денного восьмої сесії Верховної Ради України дев'ятого скликання та прийняти його за основу і пропонували зі скороченими термінами. Якщо Рада буде приймати рішення по повній програмі його розглядати, то ми готові доопрацювати його.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я буду ставити два – як визначиться Рада. Тому, шановні колеги, переходимо до прийняття рішення.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо визнання учасниками бойових дій осіб, які брали безпосередню участь у здійсненні заходів, необхідних для забезпечення оборони України, захисту безпеки населення та інтересів держави у зв'язку з військовою агресією Російською Федерацією проти України та інших питань (реєстраційний номер проекту 7322).</p>
<p>Готові голосувати?</p>
<p>Прошу народних депутатів голосувати.</p>
<p></p>
<p>11:47:01</p>
<p>За-315</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7322. Прошу народних депутатів голосувати.</p>
<p></p>
<p>11:47:28</p>
<p>За-267</p>
<p>Рішення прийнято.</p>
<p>Шановні колеги, передостанній законопроект на сьогодні це 7636: проект Закону про внесення змін до деяких законодавчих актів щодо відновлення системи оформлення прав оренди земельних ділянок сільськогосподарського призначення та удосконалення законодавства щодо охорони земель.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:48:04</p>
<p>За-262</p>
<p>Рішення прийнято.</p>
<p>Шановні колеги, треба обговорювати чи, може, проголосуємо? Треба, да, тоді: два – за, два – проти, будь ласка, запишіться. Ну, є фракції, які бажають висловитися – святе право кожної фракції і групи.</p>
<p>Степан Іванович Кубів, фракція політичної партії "Європейська солідарність" .</p>
<p></p>
<p>11:48:31</p>
<p>КУБІВ С.І.</p>
<p>Прошу передати слово Артуру Герасимову.<i> </i></p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>11:48:44</p>
<p>ГЕРАСИМОВ А.В.</p>
<p>Шановний пане головуючий, шановні колеги, шановні українці! Що стосується цього закону, то дуже багато нормальних думок там є і досить гарних ідей там є, але є дуже багато і зауважень одночасно.</p>
<p>Саме тому "Європейська солідарність" не буде підтримувати цей законопроект в першому читанні. Але якщо ці недоліки будуть доопрацьовані до другого, звичайно, ми розглянемо можливість підтримки.</p>
<p>Що стосується тільки декількох цих недоліків, я можу вам зачитати. Ну, по-перше, цим законопроектом хтось вирішує свої якісь договорняки щодо виробництва біометану, тому що там прописано, що до земель сільськогосподарського призначення вже мають належати землі під об'єктами виробництва біометану, які є складовими комплексів з виробництва, переробки та зберігання сільськогосподарської продукції. Але питання в тому, що згідно Земельного кодексу до земель сільськогосподарського призначення відносяться лише землі, надані для розміщення виробничої інфраструктури щодо виробництва сільськогосподарської продукції, а не для її переробки, для зберігання.</p>
<p>Друга історія. Якимось чином в цей законопроект, який стосується, і згідно назви, подивіться на назву, земель сільськогосподарського призначення, потрапляють визначення порядку викупу земельних ділянок (увага!) несільськогосподарського призначення. Ну, якщо хочете це регулювати, то, будь ласка, створюйте окремий закон, реєструйте і йдіть вперед. Яким чином під виглядом сільськогосподарських хочуть ще якісь речі вирішувати, я не розумію.</p>
<p>Третій момент. В ньому дійсно є декілька пунктів, які грубо порушують Конституцію України. Я вже не буду детально зупинятися, але там вони дійсно серйозні. Ну, висновок ГНЕУ говорить сам за себе.</p>
<p>Саме тому ще раз підкреслюю, ми не підтримуємо це в першому читанні, але, якщо це буде доопрацьовано до другого, ми розглянемо можливість підтримки.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Любота Дмитро Валерійович, фракція Політичної партії "Слуга народу".</p>
<p></p>
<p>11:50:37</p>
<p>ЛЮБОТА Д.В.</p>
<p>Прошу передати слово Нікітіній Марині.</p>
<p></p>
<p>ГОЛОВУЮЧИЙ.</p>
<p>Будь ласка, Марина Нікітіна.</p>
<p></p>
<p>11:50:44</p>
<p>НІКІТІНА М.В.</p>
<p>Шановні колеги, це надзвичайно важливий проект закону. В березні в надзвичайно складних умовах війни ми прийняли спрощений порядок оформлення договорів оренди землі заради того, щоб врятувати посівну. Тоді не працював ані Земельний кадастр, ані Реєстр речових прав. На сьогодні уряду вдалося відновити роботу і кадастру, і реєстру. І ми можемо повертатися до попереднього порядку оформлення договорів оренди землі, який діяв до початку війни. А щодо того, що аби в умовах воєнного стану врятувати сільське господарство і економіку в цілому, ми мусимо надавати переробці сільськогосподарської продукції усі можливі привілеї, і це закладено також в цей проект закону.</p>
<p>Дякую. Все інше доопрацюємо до другого читання. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ярослав Іванович Железняк, фракція "Голос".</p>
<p></p>
<p>11:51:49</p>
<p>ЖЕЛЕЗНЯК Я.І.</p>
<p>Не буду витрачати ваш час. Ми голосуємо "за" в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Володимир Юрійович Арешонков, група "Довіра". І шановні колеги, після цього переходимо до прийняття рішення. Запрошую депутатів зайняти свої місця.</p>
<p>Будь ласка, Володимире Юрійовичу.</p>
<p></p>
<p>11:52:04</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Позиція групи наступна. Законопроект надзвичайно важливий, і я погоджуюся з думкою колег, що ми всі пам'ятаємо період, коли в перші місяці після військового вторгнення і агресії не працювали державні реєстри і речових прав, і Земельний кадастр, і які ми мали проблеми, я маю на увазі в першу чергу громадян, які змушені були міняти тимчасово місце проживання, які намагались господарювати десь в нових місцях. І виникали питання в користуванні земельних ділянок, речових прав на майно і таке інше.</p>
<p>Тому ми вітаємо прийняття або підготовку до розгляду цього законопроекту. Я теж не буду глибоко аналізувати. Ті норми, які закладені, основні ключові 8 позицій, вони всі сьогодні необхідні державі і необхідні людям. Погоджуємося з тим, що над ними ще потрібно працювати до другого читання для їх більш чіткого тлумачення.</p>
<p>В цілому депутатська група "Довіра" буде голосувати за даний законопроект.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Переходимо до прийняття рішення.</p>
<p>Колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів щодо відновлення системи оформлення прав оренди земельних ділянок сільськогосподарського призначення та удосконалення законодавства щодо охорони земель (реєстраційний номер проекту 7636).</p>
<p>Готові голосувати? Прошу народних депутатів голосувати.</p>
<p></p>
<p>11:54:03</p>
<p>За-268</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання щодо щойно прийнятого за основу законопроекту 7636. Прошу народних депутатів голосувати.</p>
<p></p>
<p>11:54:34</p>
<p>За-255</p>
<p>Рішення прийнято.</p>
<p>Шановні колеги, і завершальне на сьогодні питання – це 7695, це проект Постанови про утворення Тимчасової слідчої комісії Верховної Ради України з питань встановлення причин недоотримання надходжень до Державного та місцевих бюджетів внаслідок неефективної діяльності Державного агентства лісових ресурсів, його територіальних органів та підприємств, що належать до сфери його управління.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>11:55:19</p>
<p>За-193</p>
<p>Рішення прийнято.</p>
<p>Шановні колеги, є необхідність обговорення чи можемо голосувати? Нема необхідності? Ставимо на голосування? Давайте голосувати, колеги. <i>(Шум у залі)</i></p>
<p>Ви хочете обговорювати? Два – за, два – проти чи з доповідачем? Автора. Будь ласка, я запрошую Миколу Миколайовича Тищенка, автора цього проекту постанови.</p>
<p></p>
<p>11:55:51</p>
<p>ТИЩЕНКО М.М.</p>
<p>Шановні колеги, вітаю! Перебуваючи на посаді голови закарпатського партійного осередку, я отримав безліч звернень від громадян та продовжую отримувати їх надалі з приводу корупційної складової на підприємствах… незаконної вирубки лісу. Тож відповідно до частини четвертої статті 89 Конституції України, частини першої статті 87 Регламенту Верховної Ради України я закликаю вас підтримати ініціативу проведення прозорого розслідування з питань, що становлять суспільний інтерес.</p>
<p>У цей надскладний час для країни ми зобов'язані зберігати ресурси держави. Я багато разів попереджував, що ввімкну прожектор на це питання. Вважаю, що ми як команда Президента, як депутати, обрані народом, не можемо просто відсиджуватися осторонь, поки нашу країну грабують. Грабують у той час, коли наші молоді хлопці віддають життя за кожен наш новий ранок. Я не хочу бути популістом та розповсюджувати вам інформацію, як це надважливо для майбутніх поколінь, адже тут та зараз вирішується доля України, в тому числі у питанні збереження лісових ресурсів.</p>
<p>У зв'язку з цим я пропоную утворити Тимчасову слідчу комісію Верховної Ради України з питань розслідування фактів. Крім того, тимчасовою слідчою комісією заплановано розглянути питання про стан ведення лісового господарства. Тож, шановні колеги, прошу вас виконати свій борг перед народом.</p>
<p>Слава волонтерам України! Слава ЗСУ! Слава Україні!</p>
<p></p>
<p>ГОЛОВУЮЧИЙ. Героям слава! Дякуємо. Микола Миколайович, дякую.</p>
<p>Шановні колеги, є необхідність обговорювати? Запишіться: два – за, два – проти. Колеги, я попрошу все-таки не розходитися, потім нам ще треба проголосувати невідкладне підписання, тому що ми прийняли багато важливих законів, щоб могти сьогодні підписати. Записуйтесь поки на виступи з цього важливого питання.</p>
<p>Андрій Михайлович Герус, будь ласка, фракція "Слуга народу".</p>
<p></p>
<p>11:58:11</p>
<p>ГЕРУС А.М.</p>
<p>Прошу передати слово Ігорю Кривошеєву.</p>
<p></p>
<p>ГОЛОВУЮЧИЙ. Ігор Кривошеєв, будь ласка.</p>
<p></p>
<p>11:58:20</p>
<p>КРИВОШЕЄВ І.С.</p>
<p>Шановні колеги, в даній постанові вказано, що в тимчасовій слідчій комісії немає жодного депутата з Комітету екологічної політики. Тому є певні сумніви до того, як може функціонувати дана тимчасова слідча комісія. Прошу утриматись по цьому питанню.</p>
<p></p>
<p>ГОЛОВУЮЧИЙ. Будь ласка, слово надається Синютці Олегу Михайловичу, фракція політичної партії "Європейська солідарність". Будь ласка.</p>
<p></p>
<p>11:58:45</p>
<p>СИНЮТКА О.М.</p>
<p>Прошу передати слово Іванні Орестівні Климпуш-Цинцадзе.</p>
<p></p>
<p>ГОЛОВУЮЧИЙ. Будь ласка, Іванна Орестівна Климпуш-Цинцадзе.</p>
<p></p>
<p>11:59:02</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, в той час, коли держава наполягає на створенні монополії в лиці України, у Верховній Раді створюється псевдоТСК під одну людину, думаю, що виключно для дерибану. Тому хочу вам нагадати, що ТСК – це взагалі той інструмент опозиційний контролю і таке інше.</p>
<p>Я дякую колегам зі "Слуги народу", які сказали про те, що в цьому ТСК немає жодного представника з профільного екологічного комітету. Це хто в чому буде розбиратися? Ми вже бачили, як на Закарпатті розбирався колега, який претендує на очолення цієї комісії. Тому я вас закликаю не підтримувати взагалі це рішення.</p>
<p>Я хотіла би додати інше. Вчора ми, ні, ви, колеги, ухвалили рішення, щоб припинити трансляцію навіть в записі Верховної Ради України. Ви вирішили, що громадяни України не мають знати про те, що відбуваються в цій залі. Але сьогодні, колеги, телеканал "Рада" під час нашого засідання, і ви всі нам розказували, це продиктовано правилами безпеки, це продиктовано необхідністю воєнного часу. Так от, зараз, щойно телеканал "Рада" робив пряме включення звідси депутатів, які говорили про те, що щойно Верховна Рада щось там проголосувала, з вашої, очевидно, фракції монобільшості. Колеги, припиніть цей фарс – від ТСК і до заборони трансляції телеканалу "Рада".</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Гнатенку Валерію Сергійовичу, депутатська група "Відновлення України".</p>
<p></p>
<p>12:00:49</p>
<p>ГНАТЕНКО В.С.</p>
<p>Дякую. Прошу слово передати депутату Бурмічу Анатолію Петровичу.</p>
<p></p>
<p>ГОЛОВУЮЧИЙ. Будь ласка, Анатолій Петрович Бурміч.</p>
<p></p>
<p>12:00:57</p>
<p>БУРМІЧ А.П.</p>
<p>Шановні колеги, дуже правильно зробив пан депутат Тищенко, що підняв це питання. Ми дуже добре знаємо, що, дійсно, ліси розкрадаються, дійсно, наносяться збитки державі, інтересам держави. Але я хотів би, щоб пан Тищенко ще розглянув таке питання під час роботи цієї комісії. Ви пам'ятаєте, рік назад, може, навіть менше, Президент давав вказівку висадити мільярд дерев. Так ось і це питання теж не виконується в достатній мірі. А тому під час роботи комісії я прошу включити це питання: хто його ігнорує, хто заважає виконанню цього важливого доручення.</p>
<p>Депутатська група "Відновлення України" підтримує ініціативу створення такої тимчасової слідчої групи.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Юрчишин Ярослав Романович, фракція "Голос". Після цього ще Вадим Євгенович Івченко, і переходимо до прийняття рішення. Будь ласка.</p>
<p></p>
<p>12:02:04</p>
<p>ЮРЧИШИН Я.Р.</p>
<p>Під час виступу колег ми почули дуже багато запитань, на які би мав відповісти ініціатор даної ініціативи, і тому передаємо слово панові Миколі Тищенку.</p>
<p></p>
<p>ГОЛОВУЮЧИЙ. Шановні колеги… Микола Миколайович, будете брати слово, передавав?</p>
<p>Добре. Шановні колеги, давайте… Ну, Микола Миколайович…</p>
<p>Івченко Вадим Євгенович, і переходимо до голосування.</p>
<p></p>
<p>12:02:40</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, вчора була провалена правка, яку підтримав український парламент, щодо заборони створення державного підприємства і повністю скасування господарських підприємств на територіях в різних областях. Потрібно захищати ліси. Колеги, потрібно робити так, в тому числі щоб не було контрабанди.</p>
<p>Тому я звертаюся до Голови Верховної Ради, більше 70 депутатів коаліції підписали Постанову 7517, яка забороняє уряду проводити таку реорганізацію. Будь ласка, давайте проголосуємо і поставимо крапку. А комісія хай розглядає контрабанду, комісія хай розглядає те, що сьогодні відбувається в державних лісгоспах. Але постанову давайте проголосуємо і не будемо випробовувати нерви громадян України, і збережемо українські ліси.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення. Я прошу народних депутатів зайняти свої місця. Будь ласка, шановні колеги, займіть свої місця. Шановні колеги, займіть свої місця, переходимо до прийняття рішення.</p>
<p>Я ставлю пропозицію прийняти в цілому з урахуванням пропозицій комітету проект Постанови про утворення Тимчасової слідчої комісії Верховної Ради України з питань встановлення причин недоотримання надходжень до Державного та місцевих бюджетів внаслідок неефективної діяльності Державного агентства лісових ресурсів, його територіальних органів та підприємств, що належать до сфери його управління (реєстраційний номер проекту 7695).</p>
<p>Готові голосувати? Прошу народних депутатів голосувати.</p>
<p></p>
<p>12:04:42</p>
<p>За-131</p>
<p>Рішення не прийнято. Прикро.</p>
<p>Шановні колеги, розгляд питань порядку денного на сьогодні завершений. Дякую всім за результативну роботу. Зараз я оголошую перерву у нашому пленарному засіданні. Про час і місце його наступного продовження вам буде повідомлено завчасно. Прошу ще раз не поширювати інформацію щодо його початку.</p>
<p>Працюємо разом на перемогу. Слава Україні!</p>
