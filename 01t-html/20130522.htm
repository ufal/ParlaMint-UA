Стенограма пленарного засідання
22 травня 2013
&nbsp;
<p align=center>ЗАСІДАННЯ ДВАДЦЯТЬ П'ЯТЕ</p>
<p align=center>Сесійна зала Верховної Ради України</p>
<p align=center>22 травня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Доброго ранку, шановні народні депутати, запрошені, гості Верховної Ради України!&nbsp;</p>
<p>Прошу народних депутатів підготуватися до реєстрації. Прошу включити систему "Рада".</p>
<p>10:02:18</p>
<p>Зареєструвалося&nbsp;-359</p>
<p>В залі зареєструвалося 359 народних депутатів. Ранкове засідання&nbsp; Верховної Ради України оголошую відкритим.</p>
<p>Сьогодні день народження народного депутата Яценюка Арсенія&nbsp; Петровича. Давайте поздоровимо його з днем народження <i>&nbsp;</i>і побажаємо успіхів. <i>&nbsp;(Оплески) </i></p>
<p>&nbsp;Шановні народні депутати! Інформую вас про результати роботи Верховної Ради України на пленарних засіданнях 21 травня 2013 року. Розглянуто 46 питань порядку денного. За результатами їх розгляду прийнято 3 закони та 17 постанов. 4 законопроекти прийняті за основу. 2 законопроекти та 8 проектів постанов відхилено.</p>
<p>Відповідно до статті 25 Регламенту, у середу ми маємо 30 хвилин для виступів народних депутатів з внесенням пропозицій, оголошень, заяв, повідомлень. Тому, прошу народних депутатів записатися на виступи. Прошу записуватися.</p>
<p>Так, Компартії України, народний депутат Калетник.</p>
<p>&nbsp;</p>
<p>10:04:40</p>
<p>КАЛЕТНИК О.М.</p>
<p>Прошу передати слово Шугало Роману.</p>
<p>&nbsp;</p>
<p>ГОЛОВУЮЧИЙ. Народний депутат Шульга, що? Народний депутат Шугало.</p>
<p>&nbsp;</p>
<p>10:04:59</p>
<p>ШУГАЛО Р.В.</p>
<p>Роман Шугало, фракція Комуністичної партії України. Шановний Володимире Васильовичу! Шановні народні депутати! Я хотів би привернути увагу до проблеми, яка сьогодні хвилює, від якої страждає народ України, а саме: щодо незаконно завищених цін місцевою владою тарифів на воду та водопостачання.</p>
<p>Сьогодні майже на всій території нашої держави спостерігається порушення прав споживачів щодо надання житлово-комунальних послуг. Неправомірне підвищення тарифів без їх затвердження на громадських слуханнях, включення до оплати тих послуг, якими власники житла навіть не користуються.</p>
<p>Практично в кожному регіоні порушення вимог порядку формування тарифів, затвердженого постановою Кабінету Міністрів України, виконавцями послуг розраховуються, а органами місцевого самоврядування затверджуються тарифи без проведення по кожному будинку громадських слухань.</p>
<p>Недотримання обов'язкової процедури проведення громадських слухань призводить до порушення прав споживачів таких послуг, масових невдоволень, непрозорістю їх складових, включення до тарифів оплати тих послуг, якими фактично власники житла не користуються.</p>
<p>На прикладі міста Новодністровськ Чернівецької області можна побачити ситуацію, в якій опиняються жителі багатьох міст. Ігноруючи вимоги закону України Новодністровський міськвиконком підвищив тарифи на водопостачання та водовідведення майже в два рази. Вся складність і трагічність даної ситуації полягає в наступному. На багаточисленні звернення жителів міста на конкретні пропозиції щодо зниження та оптимізації тарифів на послуги водопостачання та водовідвення міська влада до сьогоднішнього дня їх ігнорує.</p>
<p>До цих пір міською владою не налогоджено належного контролю за виробничою та фінансовою діяльністю "Управління "Тепловодоканал", не створено депутатську комісію. До цього часу не видано розпорядження щодо допуску громадської комісії, створеною громадою міста, для контролю за тарифами. Міська рада повністю ігнорує вимоги громадян щодо реформування "Управління "Тепловодоканал" та "Новодністровський житловик" в одну організацію, що могло б значно сприяти зниженню тарифів.</p>
<p>Більше того, представники влади навіть проігнорували направлену резолюцію громадою міста (більше ніж 3 тисячі підписів) про перегляд тарифів. І як насідок, бездіяльність і безконтрольність влади міста в цих питаннях погіршує і не без того нелегкий стан мешканців, в тому числі працівників "Тепловодоканалу", які стали заручниками штучно створеної ситуації.</p>
<p>Враховуючи вище сказане, можна зробити висновок, що міська влада нехтує пропозиціями громади, не контролю в належній мірі виробничу та фінансову діяльність комунальних підприємств, не приймає ніяких заходів щодо зниження необгрунтованих витрат, не виконує вимог державних актів щодо формування тарифів на послуги водопостачання та водовідведення, а всі накопичені проблеми та борги хоче перекласти на громаду, на добропорядних законослухняних громадян.</p>
<p>Фракція Компартії вимагає скасування несправедливо та незаконно завищених тарифів. Бо до яких пір життя наших громадян буде схожим на виживання? Фракція Компартії привертає увагу до даної проблеми і вимагає негайного вирішення. Дякую за увагу.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Молоток.</p>
<p>&nbsp;</p>
<p>10:07:57</p>
<p>МОЛОТОК І.Ф.</p>
<p>Прошу передати слово Гончарову Анатолію Дмитровичу.</p>
<p>&nbsp;</p>
<p>ГОЛОВУЮЧИЙ. Передати слово прошу. Говоріть.</p>
<p>&nbsp;</p>
<p>10:08:10</p>
<p>ГОНЧАРОВ А.Д.</p>
<p>Місто Горлівка, Центральний район Донбасу. Шановний Володимире Васильовичу,&nbsp; народні депутати, сьогодні Президентом України розпочата і реалізується програма економічних реформ "Заможне суспільство, конкурентоспроможна економіка, ефективна держава", мета якої – розвиток економіки шляхом модернізації існуючих та створення нових вітчизняних виробництв.</p>
<p>Однією з пріоритетних у програмі є вугільна галузь, за рахунок якої забезпечується енергетична та економічна безпека держави. Чому необхідно забезпечити збереження і розвиток вугільної промисловості і взагалі дбайливо ставитися до шахтарів?</p>
<p>По-перше, вугільна галузь – це 225 вугільних підприємств, на яких працюють сотні тисяч українців. По-друге, в Донецькій, Луганській, Львівській та Волинській областях вугільні підприємства містоутворюючі, тобто від роботи шахт залежить розвиток інфраструктури кожного міста, а саме ті питання, з якими кожен з нас стикається при роботі в округах. Саме з цих причин збереження існуючого потенціалу вугільних шахт, модернізація видобутку, забезпечення соціальних гарантій для гірників повинно бути пріоритетним для Верховної Ради і Кабміну.</p>
<p>Що конкретно було зроблено і що потрібно зробити для розвитку вугільної галузі? По-перше, призупинено у березні цього року банкрутство вугільних підприємств з прийняттям законопроекту 1106. По-друге, законопроектом 1175 і 1178 забезпечено реструктуризацію заборгованості вугільних підприємств, розблоковані рахунки вугільників.&nbsp;</p>
<p>Це добре. При цьому необхідно прийняти законопроекти 2845, 2846 щодо впровадження фінансових векселів та внесення змін до державного бюджету. Це важливо саме для шахтарів з тієї причини, що минулого року було виготовлено обладнання під гарантії бюджетних коштів, але вони не були своєчасно освоєні, а застосування фінансових векселів дозволить шахтарям отримати гірську техніку, яка&nbsp;зараз простоює на заводах.</p>
<p>Є також проблема, з якою шахтарі країни звертаються до нас – це обмеженість реалізації видобутку вугілля, в результаті якої на складах шахт і фабрик накопичилось більше 2 мільйонів тонн, її треба вирішувати.</p>
<p>Якщо ж говорити про перспективу розвитку галузі, проводиться політика приватизації державних вугільних шахт, яка дозволить гірникам працювати, розвивати шахти ще років 15. Але після закриття, що потім? Це може призвести до занепаду регіонів, таких як…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ГОНЧАРОВ А.Д. … де проживає більш півмільйона українців. І тому стратегічним напрямком роботи Верховної Ради має бути: підтримка існуючого стану вугільної галузі, створення спільно з виконавчою владою програми розвитку промислових шахтарських регіонів, підготовка законопроектів, що визначають порядок створення промислових підприємств, замість шахт після їх закриття та стимулювання зайнятості наших шахтарів. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Куренной.</p>
<p>&nbsp;</p>
<p>10:11:59</p>
<p>КУРЕННОЙ В.К</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Ірині Геращенко, прошу.</p>
<p>&nbsp;</p>
<p>10:12:10</p>
<p>ГЕРАЩЕНКО І.В.</p>
<p>Ірина Геращенко, фракція "УДАР". Дорогі українці, ви знаєте, що останні три дні найбільш популярна фраза в усіх журналістських статтях – це цитата&nbsp; одного видатного політика ХХ сторіччя: "Фашисти майбутнього назвуть себе антифашистами". І це дійсно так. Тому що наші доморощені антифашисти, щоб їх уже ні з ким не переплутали, вони ще й найняли банду чорнорубашечників, і так само як колись у 1941 жителів України зганяли на показові страти, вони зганяли бюджетників тепер: вчителів, лікарів&nbsp; на оці свої антифашистські мітинги.</p>
<p>&nbsp;Тільки факти. І вважайте ці факти запитом офіційним нашої фракції до Прем'єр-міністра України, який обіцяв не зганяти бюджетників на ці антифашистські мітинги. Донецьк, школа номер 52 – вигнали на мітинг 17 травня. Севастополь – це найкумедніший був мітинг, тому що там ходили з такими плакатами "Дельфінарій проти фашизму". Це таке специфічне почуття гумору у наших місцевих антифашистів, замість того, щоби, можливо, рекламувати Зощенка і Салтикова-Щедріна, вони не в тренді зараз. Нам пропонують сміятися над блазнями на БТРі, який їздив для того, щоб створювати перешкоди жителям міста Києва. Я також хочу сказати, що ми маємо масові факти згону освітян Київської області, з Ірпеня, Василькова, Новоукраїнки, до Новоукраїнки, Василькова&nbsp; на так звані антифашистські мітинги. І все це є офіційний запит нашої фракції щодо невиконання доручення Прем'єр-міністра України.</p>
<p>Також ми особливо хочемо звернутися до жінок антифашистської фракції Партії регіонів. Шановні колеги, коли трапився інцидент зі сніжками, всі лідери опозиції вибачилися перед вами. Чомусь ми не почули від ваших антифашистських вождів вибачення перед нашою колегою, яка щодня знімає тут цих антифашистів у парламенті, пане Єфремов, це і до вас так само я звертаюся, Олі Снісарчук,&nbsp; коли ваші бойовики били нашу колегу журналістку. Сьогодні журналістом бути небезпечно в Україні і за це не несе відповідальність жодна людина в Україні. Сьогодні українській міліції довіряє 1 відсоток населення, це менше, ніж самих міліціонерів, бо вони знають, що відбувається у відділках. Після вчорашнього виступу міністра внутрішніх справ, я думаю, що цей прошарок тих, хто довіряє міліції скотився до нуля.</p>
<p>&nbsp;І тому ми вимагаємо від Партії регіонів вибачень перед українськими журналістами, перед українським суспільством за те, що сьогодні ви&nbsp; вчергове розколюєте країну, за те, що сьогодні ви топчетеся по кістам тих ветеранів, яким би в страшному сні не вгадалося, кого ви будете називати антифашистами. Ви, будь ласка, перед тим як ваших бойовиків на мітинги приводите, ви проведіть їм хоча би мінімальний екскурс в історію, про що йдеться. Дякую за увагу. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко.</p>
<p>&nbsp;</p>
<p>10:15:15</p>
<p>РОЗЕНКО П.В.</p>
<p>Фракція "УДАР Віталія Кличка", Павло Розенко.</p>
<p>Фракцію "УДАР" глибоко обурює ситуація і ми занепокоєні ситуацією з фінансуванням закладів освіти, науки, охорони здоров'я, соціальної сфери та культури та всієї, власне, бюджетної сфери, яка склалася&nbsp; сьогодні в травні 2013 року. Як ви всі прекрасно знаєте, на початку року Міністерство фінансів довело до всіх бюджетних установ, шкіл, навчальних закладів, лікарень вимогу з&nbsp; метою оптимізації бюджетних видатків привести свою чисельність до&nbsp; бюджету 2013 року. Це фактично пряма вказівка до скорочення персоналу цих всіх бюджетних закладів.</p>
<p>Сьогодні фактично чисельність всіх бюджетних установ різко скорочується. Навантаження на працівників освіти, охорони здоров'я&nbsp; зростає, а заробітні&nbsp;&nbsp; плати залишаються, фактично, на рівні 2012 року.</p>
<p>У нас виходить парадоксальна картина, Мінфін каже, що грошей немає. Разом з тим в цьому році було значно скорочена чисельність центрального апарату і Кабінету Міністрів, і Секретаріату Президента. Утворюються нові міністерства, розростається бюрократичний апарат. Ця влада не для людей, ця влада обслуговує чиновників і обслуговує тих людей, які захищають цих чиновників.&nbsp; Саме тому фракція "УДАР" ще раз наполягає на змінах до державного бюджету на&nbsp; 2013 рік.</p>
<p>Сьогодні уряд продовжує ганебно порушувати Закон про оплату праці, де чітко написано, що перший тарифний розряд Єдиної тарифної сітки має бути встановлено на рівні мінімальної заробітної плати.&nbsp; Сьогодні по факту&nbsp; це на&nbsp; 300 гривень менша ніж мінімальна заробітна плата. Тому кожний лікар, вчитель, працівник бюджетної сфери сьогодні отримує заробітну плату від 300 до 1500 гривень менше ніж встановлено законом.</p>
<p>Друге питання. Рік тому 17 листопада Президент України&nbsp; доручив Кабінету Міністрів України до 1 березня переглянути розмір академічних стипендій. До цього часу студенти&nbsp; отримують стипендії на 400 гривень менше ніж прожитковий мінімум. Все це свідчить про кризу в бюджетній сфері. Було зобов’язання Кабміну, за результатами першого кварталу подати зміни і доповнення до Державного бюджету України. Перший квартал минув два місяці тому. Тому фракція "УДАР" вимагає від Кабінету Міністрів України негайно подати зміни до Державного бюджету на 2013 рік і передбачити індексацію пенсій, заробітний плат…</p>
<p>&nbsp;</p>
<p>ГОЛОВУЮЧИЙ.&nbsp; Завершуйте.</p>
<p>&nbsp;</p>
<p>РОЗЕНКО П.В.&nbsp;&nbsp; … індексацію пенсій, заробітних плат, стипендій та всіх видів соціальної допомоги у 2013 році. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Партія регіонів, народний депутат&nbsp; Царьов.</p>
<p>&nbsp;</p>
<p>10:18:47</p>
<p>ЦАРЬОВ О.А.</p>
<p>Уважаемые коллеги, я хотел поговорить о коррупции в правоохранительных органах. Уважаемые коллеги, у нас на протяжении полугода в Днепропетровской области, и я знаю, не только в Днепропетровской области, существует такое постыдное явление, когда выкапывают дороги, которые были построены колхозами из плит, которые были построены в советские времена.</p>
<p>Ко мне обратились жители Крынычанского района одного из сел. Длина дороги пять километров, ее выкопали полностью, и дети этой зимой были вынуждены ходить, взявшись за руки, в школу, потому что школьный автобус и вообще никакой транспорт теперь в этот населенный пункт проехать не может.</p>
<p>Я смог проехать только на джипе и только рядом с этой дорогой, потому что после того, как выкопали плиты, по этой дороге пройти невозможно.</p>
<p>Я на протяжении полугода ловил эту банду, которая в Днепропетровской области выкапывает дороги, выкапывает плиты. Мне позвонили жители Томаковского района, я приехал, изъял документы. Люди перегородили дорогу. Был кран, были машины. На следующий день прокурор Томаковского района выпустил этих бандитов, которые занимались разграблением. В действиях прокурора Томаковского района, мы внимательно изучили документы, я усматриваю служебный подлог. Там действительно есть служебный подлог.</p>
<p>Я усматриваю халатность. Попытался с ним встретиться, приехал, он от меня сбежал, захожу в кабинет, место теплое, а прокурора нет. Я хочу сказать, я обращаюсь в правоохранительные органы, к Генеральному прокурору, к начальнику СБУ, к Захарченко, считайте мое выступление официальным заявлением. Сегодня в Днепропетровской области мне звонят из Синельниковского района, из Никопольского района, эта практика продолжается. Те люди, которые выкапывали поливную систему на юго-востоке Украины, уже выкопали эту систему, и они дальше под прикрытием правоохранительных органов занимаются тем, что выкапывают дороги. Мы нашли фирму, это завод, на территории которого находилась площадка, где 1,5-2 тысячи плит сейчас стоит. Они скупают те плиты, которые свозят с Днепропетровской, Запорожской области. У меня на это ушло два часа. Я поехал, и мне жители сказали, я ехал и говорил: "Куда едут машины с плитами?"…</p>
<p>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p>&nbsp;</p>
<p>ГОЛОВУЮЧИЙ. Дайте завершити. Завершити дайте, будь ласка.</p>
<p>&nbsp;</p>
<p>ЦАРЬОВ О.А. Я хочу сказать, что после того, как разберут плиты, разберут дороги, что будет крышевать прокуратура? Может она будет крышевать пересадку органов у этих жителей, которые живут в селах, к которым добраться невозможно? Где совесть? Подумайте о Боге?</p>
<p>&nbsp;</p>
<p>ГОЛОВУЮЧИЙ. Народний депутат Михальчишин, фракція "Свобода".</p>
<p>&nbsp;</p>
<p>10:22:35</p>
<p>МИХАЛЬЧИШИН Ю.А.</p>
<p>Прошу передати слово моїй колезі Ірині Дмитрівні Фаріон.</p>
<p>&nbsp;</p>
<p>ГОЛОВУЮЧИЙ. Передається слово Фаріон. Народний депутат Фаріон, фракція "Свобода".</p>
<p>&nbsp;</p>
<p>10:22:46</p>
<p>ФАРІОН І.Д.</p>
<p>Пані та панове! Сьогодні особливий день, Тарас Григорович повернувся на Україну. За визначенням німецького філософа Гадамера "щастя – це повернення на батьківщину", правда, повернувся у домовині.</p>
<p>Але ми маємо іще один унікальний сьогоднішній день, бо Тарас Шевченко у формі бюсту прийшов до нас, у Верховну Раду. Я говорю абсолютну правду, бо праправнучка Тараса Шевченка по лінії Катерини Віра Тимошенко, наголошую, Віра Тимошенко, подарувала Верховній Раді три дні тому бюст Тараса Шевченка авторства пані Леонори Блох, погруддя виготовлене у 1933 році. Ви можете його роздивитися на третьому поверсі нашої зали. Це погруддя прикметне тим, що воно пробите кулями, і одна із куль, отвір з якої надто добре видно, у грудях Тараса Шевченка. Рекомендую Партії регіонів і комуністам встромити пальчик свій у цю дірку від кулі, бо саме тим пальчиком вони не голосують за Постанову про святкування Віденської битви, а нагадаю, що у Віденській битві брало 55 тисяч союзницьких військ, і серед них було 28 тисяч українців. Вони не голосують першорядно за святкування ювілею Квітки Цісик, вони не святкують за коронування короля Данила, бо від слова "король" їх тріпає, бо вони живуть у координаті "царей". То, може, би спакували свої валізи – та й до своїх "царей" поїхали?</p>
<p>Але я таки повертаюся до Тараса Григоровича Шевченка. (Закрийте писок!) Отож, вшанування пам'яті Шевченка – це не покладання квітів до його підніжжя. Вшанування пам'яті Шевченка – це реалізація його заповітів, а Тарас Шевченко зоставив нам два базові заповіти. Перший заповіт – це мовний, який надто промовистий: "Я на сторожі коло вас, рабів малих отих німих поставлю слово". Вони рабами не перестали бути, бо використовують мову окупаційної держави.</p>
<p>Другий заповіт Тараса Григоровича Шевченка: "Вражою злою кров'ю волю окропіте!" Для них ворогом став власний народ, бо вони на власний народ їдуть бронетранспортером. Отож, перш ніж говорити про Шевченка, треба добре вивчити його творчість.</p>
<p>А також хочу нагадати, що саме за вашої влади, ви саме почали видавати знову люстровані "кобзарі", бо саме "Кобзар", виданий у Харкові, вийшов без "Розритої могили" і "Холодного яру". Саме ви знищили музей-світлицю Шевченка у Каневі, перетворивши її на морг із конференц-залою і дорожезними білими шкіряними кріслами, в яких хіба Януковичу закритися від власного народу.</p>
<p>Саме ви ніяк не нашкребете бюджетних коштів на академічне видання творів Шевченка! Саме ваша місцева влада на Черкащині цього року заборонила 11-класниці читати вірш "Розрита могила"&nbsp; Тараса&nbsp; Шевченка! Саме ви панічно боїтеся шевченкової…&nbsp; <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дайте завершити. 10 секунд. Завершили. Дякую. Присаджуйтесь.</p>
<p>Народний депутат Глазунов, фракція Партії регіонів.</p>
<p>&nbsp;</p>
<p>10:26:14</p>
<p>ГЛАЗУНОВ С.М.</p>
<p>Бондаренко передаю слово.</p>
<p>&nbsp;</p>
<p>ГОЛОВУЮЧИЙ. Передано слово народному депутату Бондаренко, фракція Партії регіонів.</p>
<p>&nbsp;</p>
<p>10:26:26</p>
<p>БОНДАРЕНКО О.А.</p>
<p>Бондаренко Елена, Партия Регионов. Уважаемые депутаты, журналисты,&nbsp; зрители и слушатели! Хочу обратить ваше внимание на&nbsp; детали готовящегося так долго ожидаемого инновационного закона о&nbsp; телевидении и&nbsp; радиовещании – закона, который напрямую влияет на&nbsp; работу 187&nbsp; тысяч журналистов, операторов и других работников телевидения и&nbsp; радио, законное действие которого скажется на состоянии украинского телерадиопространства, а это 45 миллионов наших зрителей и слушателей.</p>
<p>Последняя редакция этого закона, по которой живет и работает вся отрасль, была принята еще в 2006 году. За это время технологии передачи сигнала ушли далеко вперед, а закон остался стоять на месте. Из-за чего и превратился из свода правил,&nbsp; которые призваны помогать&nbsp; СМИ, аудитории и державе в капкан и кладбище&nbsp; надежд&nbsp; для целой отрасли.</p>
<p>Что мы имеем&nbsp; на данный момент? Ограниченный выбор телевизионного контента, недостаток отечественного телепродукта, довольно низкого качества содержание эфира, технические неудобства в получении сигнала и зачастую ощутимая для зрителя&nbsp; цена&nbsp; даже на самый простой пакет телепрограмм.</p>
<p>Чего же мы хотим? Максимально возможного выбора и плюрализма в эфире, больше отечественных телепрограмм, высокого качества контент, доступной цены и комфорта в получении сигнала, и безопасного для детей и взрослых информационного телепространства <i>(Шум у залі)</i></p>
<p>Задача переписать закон уже давно перезрела. Этого требует наш отечественный рынок электронных медиа. И это теперь уже от нас требуют в Евросоюзе. Год назад я взяла на себя эту ответственную ношу. Вместе с экспертами Совета Европы и представителями всех пожелавших участвовать в этой сложнейшей работе общественных отраслевых организаций мы представили поначалу концепцию, а затем приступили к тексту нового закона. Мы почти завершили его <i>(Шум у залі)</i></p>
<p>&nbsp;Что же инновационного предлагает телерадиобиблия. Принцип технологической нейтральности, это раз. Смена характера взаимоотношений между Национальным советом и телерадиоорганизациями с враждебного на партнерский, это два. Защита украинского производителя и насыщения своим отечественным телепродуктом пространства, это три. Четкость, простота и универсальность правил на рынке, это четыре <i>(Шум у залі)</i></p>
<p>&nbsp;Каждый месяц рабочая группа, образованная при парламентском Комитете по вопросам свободы слова и информации обсуждает и дорабатывает детали нового закона. Работа над ним абсолютно прозрачна. Материалы, а именно концепция закона и его пошаговый проект можно найти в Интернете и ознакомиться любому, кто пожелает. Изучайте, критикуйте, предлагайте свои варианты, помогайте увидеть нестыковки и усилить его преимущества еще до того, как он попадет в парламент…</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дайте завершити 10 секунд.</p>
<p>&nbsp;</p>
<p>БОНДАРЕНКО О.А.&nbsp; Спасибо большое.</p>
<p>И последнее. Я призываю всех неравнодушных, особенно тех, кто работает в общественной сфере, в третьем секторе, стать соавторами будущего инновационного украинского телерадиопространства. Спасибо большое. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Народний депутат Мирний, фракція "Свобода".</p>
<p>&nbsp;</p>
<p>10:30:02</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановне товариство! Хочу вам нагадати, що на сьогоднішній день, на жаль, так склалося, що всього лише земля і газотранспортна система, ще&nbsp; залишилася у власності українського народу. І, на жаль, знову з'являються спроби або те, або те забрати, тому що приватизацією це назвати неможливо.</p>
<p>Хочу нагадати всім, що таке газотранспортна система. Це не тільки найкоротший шлях в Європу, це, в першу чергу, унікальні підземні газосховища, які Господь подарував нам.</p>
<p>І що відбувається зараз? Група людей вважає, що ми маємо право, те, що Господь дав народу, або забрати, або продати, або просто користуватися на власний розсуд. Що відбудеться, якщо, не дай Боже, буде подаватися знову законопроект про приватизацію газотранспортної системи? По-перше, "Свобода" не допустить прийняття цього законопроекту в будь-якій спосіб. Ми про це попереджаємо одразу. По-друге. Питається: для чого пояснення, що нам не вистачає коштів і ми не можемо модернізувати газотранспортну систему, не витримують жодної критики.&nbsp; Я хочу нагадати, що навіть за даними Рахункової палати там такі зловживання, що нормальна людина цього зрозуміти не може. Вибачте, коли болти в собівартості 4 гривні продаються по 400 гривень "Нафтогазу", то звідки з'являться кошти? Це перше питання.</p>
<p>Друге питання. Що ми будемо робити, якщо це буде приватизовано, і не дай Боже, буде приватизовано іноземною державою? На що ми зможемо впливати в роботі цієї газотранспортної системи? Ми можемо дочекатися введення військ для захисту власності іноземної держави? Чи це і є свідомо провокація?</p>
<p>Наступне питання. Що виграють від цього споживачі? Абсолютно нічого. Тому що приклад приватизованих облгазенерго доказує, що як тільки з'являється власник, моментально підвищуються тарифи. Скажіть мені, будь ласка, чи може селянин закласти у вартість молока інвестиційну складову? Є такі приклади? Немає. А чому ми закладаємо інвестиційну складову для обленерго?</p>
<p>Чому ми закладаємо інвестиційну складову для газових компаній? Подвійні стандарти, панове! Ще раз наголошую про те, що "Свобода" не допустить приватизації ГТС. І, повірте мені, це вам буде навіть не 18 травня. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Янків, фракція "Свобода", передає слово В'ячеславу Кириленку.</p>
<p>&nbsp;</p>
<p>10:33:22</p>
<p>КИРИЛЕНКО В.А.</p>
<p>Я вдячний фракції об'єднання "Свобода" за передане слово. В'ячеслав Кириленко, фракція "Батьківщина", партія "За Україну!" Шановні українці, шановні колеги, сьогодні Україна вшановує пам'ять Тараса Григоровича Шевченка, який в цей день багато років тому повернувся в рідну українську землю.</p>
<p>Вчора Комітет з питань культури проводив слухання на тему підготовки до 200-ліття Тараса Шевченка, яке все людство буде відзначати наступного 2014 року. Було сказано багато цінних слів і добрих пропозицій. Але ось які головні проблеми вимальовуються уже тепер.</p>
<p>Згадаємо досвід інших націй, які відзначали ювілеї своїх геніїв. Вся Польща говорила про Міцкевича, австрійці говорили цілий рік і весь час говорять про Моцарта, росіяни говорили про Пушкіна. У нас жоден телеканал про Шевченка жодної згадки, і державні, і приватні. Це так триває підготовка? Будемо мовчати до 9 березня наступного року і звітувати – оргкомітет провів то стільки формальних акцій і поставив галочки.</p>
<p>Візуальна реклама. Ми десь бачимо окрім реклами пива, горілки і всіляких інших непотрібних речей згадку про Шевченка? Десь бачимо на цих бордах рекламних цитати із його незабутніх віршів? Ніде нічого нема. Мовчить на всіх язиках. Отак влада готується до ювілею Шевченка.</p>
<p>Кажуть, буде видання енциклопедії повного зібрання творів і так далі. Це добре, що буде видання цих речей, але скажіть, будь ласка, чи не повинна українська держава мільйонними тиражами видати доступні простим людям, і дітям понад усе, книжки і книжечки із простими і головними віршами Тараса Шевченка мільйонними тиражами, а не лише якісь елітні видання, які вийдуть накладом в 500, 700, 1000 примірників. Чи не потрібно зрештою зробити&nbsp; так, щоб усі учні з усіх шкіл протягом всього навчання як на паломництво їздили до Канева, до Моренців, до Кирилівки, до Шевченкового, до Будищ, до всіх інших місць пов'язаних із Шевченком, знаючи, що там ступала нога нашого великого генія. А не так як зараз, що майже, окрім пам'ятних дат музеї ці порожні. А хто буде це реалізовувати, міністр Табачник, який робить все проти України, він буде Шевченком займатися? Чи взагалі теперішня влада буде серцем, а не для галочки займатися пошануванням Шевченка.</p>
<p>Українська влада, коли постане в Україні, належним чином вшанує Тараса Шевченка. І як вчора сказав Євген Сверстюк на наших слуханнях: "Для того, щоби українці навчились пошановувати Тараса Шевченка, українцям треба навчитися шанувати самих себе". Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; давайте з вами порадимося. У нас уже час для виступів вичерпаний. Але є прохання надати слово від позафракційних, хоча, якщо не буде зараз заперечень народних депутатів. Хоча хочу кожного повідомити про те, що в середу, коли відводиться час для виступів народних депутатів, запис відбувається відповідно до генератора випадкових чисел без врахування належності до фракції.</p>
<p>Шановні народні депутати,&nbsp; надамо позафракційним?</p>
<p>&nbsp;</p>
<p>ГОЛОСИ ІЗ ЗАЛУ.&nbsp;&nbsp; Ні.</p>
<p>&nbsp;</p>
<p>ГОЛОВУЮЧИЙ. Заперечення є. Шановні колеги, перелік питань, що пропонуються для обговорення та прийняття рішення, сьогодні у вас є. Переходимо до їх розгляду.</p>
<p>Відповідно до статті 131 Регламенту Верховної Ради України на розгляд вноситься пропозиція Голови Верховної Ради України про усунення неузгодженостей у тексті прийнятого Закону України про внесення змін до Кримінального та Кримінально-процесуального кодексів України стосовно виконання плану дій щодо лібералізації Європейським Союзом візового режиму для України.</p>
<p>Шановні колеги, зазначені пропозиції вам роздано, дозвольте доповісти суть цих пропозицій. 18 квітня 2013 року ми з вами прийняли 2 законопроекти як закони, що необхідні для лібералізації Європейським Союзом візового режиму для України. Це були законопроекти за реєстраційними номерами 2802 та 2803.</p>
<p>Перший з них, номер 2802 13 травня 2013 року підписаний Президентом України і набуде чинності з дня наступного за днем його опублікування. Разом з тим, при підготовці на підпис закону, що був законопроектом з номером 2803, виявлені редакційні неузгодженості у його тексті з текстом вже підписаного Президентом України закону. Враховуючи, що ці 2 закони набирають чинності в різні строки, один, 2802, відразу після опублікування, а другий, 2803, через півроку з дня його опублікування, а також те, що вони місять окремі однакові положення, виникає необхідність, відповідно до статті 131 Регламенту, усунути зазначені неузгодженості та неточності, що був зареєстрований як законопроект&nbsp; за номером 2803.</p>
<p>Шановні колеги, давайте з вами порадимося. Ми можемо ставити на голосування відповідні пропозиції. Чи будемо кожну пропозицію обговорювати, будемо кожну пропозицію голосувати окремо? Всі разом?</p>
<p>Ставлю на голосування пропозицію… <i>(Шум у залі)</i>&nbsp; Шановні колеги, у нас, відповідно до Регламенту, обговорення&nbsp; по 131 статті не проводиться. Я вас запитав, ми зараз можемо кожну окремо пропозицію ставити на голосування, можемо всі разом. <i>(Шум у залі)</i> Документ був розданий майже 2 неділі тому назад всім народним депутатам. Запитайте, будь ласка.</p>
<p>Голосуємо.&nbsp;</p>
<p>Ставлю на голосування пропозиції, які внесені Головою Верховної Ради України&nbsp; про усунення неузгодженостей у тексті прийнятого Закону України "Про внесення змін до Кримінального та&nbsp; Кримінально-Процесуального кодексів України" стосовно виконання&nbsp; плану дій&nbsp; щодо лібералізації Європейським Союзом візового режиму для України.</p>
<p>Прошу народних депутатів голосувати.</p>
<p>&nbsp;</p>
<p>10:40:48</p>
<p>За-256</p>
<p>Пропозиції щодо усунення неузгодженостей прийняті.&nbsp; За – 256 народних депутатів.</p>
<p>Шановні народні депутати, переходимо до&nbsp; розділу першого читання. На розгляд вноситься проект&nbsp; Закону про внесення змін до Бюджетного кодексу України щодо зарахування екологічного податку (реєстраційний номер проекту 2126). Вношу пропозицію розглядати за скороченою процедурою. Прошу голосувати.</p>
<p>&nbsp;</p>
<p>10:41:45</p>
<p>За-133</p>
<p>Пропозиція не підтримана. Рішення не прийнято.</p>
<p>Запрошую, доповідач –&nbsp; народний депутат України Сех Ірина Ігорівна, 10 хвилин.</p>
<p>&nbsp;</p>
<p>10:42:08</p>
<p>СЕХ І.І.</p>
<p>Шановні народні депутати! Вашій увазі пропонується законопроект (№ 2126) про внесення змін до Бюджетного кодексу України щодо зарахування екологічного податку.</p>
<p>Основна мета якого – забезпечити можливість виконання органами місцевого самоврядування та місцевими органами виконавчої влади повноважень визначених стаття 15 та 20-4 Закону України "Про охорону навколишнього природного середовища", не зменшуючи у порівнянні з 2011-2012 роками відсотку відрахувань екологічного податку до місцевих бюджетів. Так звана бюджетна реформа, запроваджена з початку 2011 року, у значній&nbsp; мірі послабила фінансову базу місцевих бюджетів, відібравши у місцевих громад можливість належним чином вирішувати, зокрема, екологічні питання.</p>
<p>Новим Бюджетним кодексом України, який вступив в дію з 1 січня 2011 року, передбачається поступове зменшення відсотку відрахувань екологічного податку до спеціального&nbsp; фонду місцевих бюджетів від 70 відсотків у 2011-2012 році до&nbsp; 35 відсотків згідно з пунктом 10 частини 2 статті 69 цього кодексу, починаючи з 2014 року, а також збільшення відрахувань зазначеного податку до спеціального фонду Державного бюджету з 30 відсотків у 2011-2012 роках, до 65 відсотків 2014 року.</p>
<p>Законопроектом пропонується з 1 січня 2014 року повернутися до розподілу коштів екологічного податку, який був передбачений Бюджетним кодексом України під час його прийняття, а саме 50 відсотків коштів податку пропонується зарахувати до спеціального фонду сільських (селищних), міських бюджетів, 20 відсотків до спеціального фонду обласних бюджетів та бюджету Автономної Республіки Крим, 30 відсотків до спеціального фонду Державного бюджету.</p>
<p>Міністерство фінансів у своєму експертному висновку до законопроекту зазначає, що прийняття цього законопроекту є недоцільним, і зауважує, що розподіл коштів від екологічного податку&nbsp; між спеціальним фондом Державного та місцевих бюджетів забезпечують стале та ефективне спрямування коштів на фінансове забезпечення цільових проектів екологічної модернізації промислових підприємств України, що сприяє зменшенню шкідливого впливу підприємств на навколишнє середовище. Однак і на сьогодні ще цей порядок спрямування коштів на фінансове забезпечення виключно цільових проектів, екологічної модернізації підприємств у межах сум сплаченого ними екологічного податку, на жаль, Кабінетом Міністрів&nbsp; не затверджений. А проект цього порядку складений так, що не всі підприємства, які сплачують екологічний податок, отримують назад кошти на модернізацію.</p>
<p>Таким чином, запропонований урядом порядок, фактично, узаконює механізм незаконного перетоку коштів від одних підприємств, які чесно сплачують екологічний податок і мають отримувати назад частину коштів на екологічну модернізацію, до інших, які визнають чиновники.</p>
<p>Комітет з питань екологічної політики, природокористування та ліквідації наслідків Чорнобильської катастрофи вважає, що основні фінансові затрати щодо реалізації природоохоронних заходів, спрямованих на усунення забруднення навколишнього природного середовища, мають нести саме підприємство забруднююче, а кошти, які вони сплачують за забруднення, тобто екологічний податок, мають стимулювати їх до екологічної модернізації.</p>
<p>Запропонований законопроект, номер 2126, про внесення змін до Бюджетного кодексу України щодо зарахування екологічного податку, одностайно підтриманий предстаниками... народними депутатами, представниками всіх політичних партій на засіданнях Комітету з питань екологічної політики. Враховуючи, що законопроект відповідає основним напрямам проекту концепції реформування місцевого самоврядування та територіальної організації влади у країні, схваленому на засіданні Кабінету Міністрів України 8 квітня 2013 року, спрямований на підсилення&nbsp;ролі місцевого самоврядування в Україні та зміцнення фінансової бази. Прошу підтримати дану законодавчу ініціативу, яка дозволить залучити до спеціального фонду місцевих бюджетів близько 1,3 мільярда гривень, які будуть спрямовані на вирішення проблем охорони навколишнього природного середовища. Це дасть змогу реалізувати важливий природоохоронний принцип: забруднювач та споживач платить, - затверджений Організацією економічного співробітництва і розвитку у 1972 році як економічний принцип компенсації витрат, пов'язаних за забрудненням. Це дасть змогу стимулювати підприємства-забруднювачі до зменшення забруднення довкілля, це дасть змогу кошти, отримані від екологічного податку, стануть основою формування державного та республіканського фондів охорони навколишнього природного середовища.</p>
<p>Хочу сказати, що цей законопроект підтримують органи місцевого самоврядування, які чекають реальної і дієвої підтримки. Хочу також сказати, що серйозних зауважень науково-експертного управління до цього законопроекту немає. Додаткового, власне, фінансового ресурсу і бюджетного навантаження не потрібно. І на засіданні бюджетного комітету цей законопроект також був підтриманий.</p>
<p>Я звертаюся до депутатів-мажоритарників, які присутні у цій залі. Цей законопроект чекають дуже багато місцевих рад: міських, районних, обласних. Це буде реальною підтримкою і реальною допомогою місцевому самоврядуванню. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, чи будуть запитання до доповідача? Не будуть. Присаджуйтесь, будь ласка. Будуть запитання. Прошу записатися народних депутатів на запитання.</p>
<p>Народний депутат&nbsp; Одарченко, фракція "Батьківщина".</p>
<p>&nbsp;</p>
<p>10:50:08</p>
<p>ОДАРЧЕНКО Ю.В.</p>
<p>Юрій Одарченко, партія "Батьківщина". Я, перш за все, хочу подякувати автору законопроекту за те, що вона&nbsp; запроваджує формульні правила розподілу екологічного податку і це дуже правильно.</p>
<p>Я хотів би спитати, як&nbsp; ви вважаєте як автор такого закону, чи&nbsp; справедливо було б такі підходи застосувати до транспортного податку, який&nbsp; сьогодні в Україні розподіляється дуже&nbsp; несправедливо&nbsp; в закритій такій формі, і ми бачимо, що місцеве самоврядування не отримує коштів для того, щоб утримувати транспортну мережу.</p>
<p>Чи вважаєте ви за правильним те, що взагалі потрібно&nbsp; змінити&nbsp; Бюджетний кодекс, який би в формульному методі&nbsp; розподіляв усі кошти до рівня міста і селища, як це було запропоновано&nbsp; минулим урядом&nbsp; Юлії Тимошенко і такий проект кодексу був у свій час проголосований.</p>
<p>Дякую.</p>
<p>&nbsp;</p>
<p>СЕХ І.І. Звичайно, я вважаю, це&nbsp; правильно і є вже&nbsp; ініціатива&nbsp; депутатська&nbsp; щодо розподілу&nbsp; субвенцій, щоб субвенції розподілялися відповідно до кількості населення, яке проживає у тій чи іншій територіальній одиниці, тій чи іншій області. Це дасть змогу, незважаючи чий це уряд, чия це влада, але підходи до територій&nbsp; будуть справедливими, правильними і буде справедливий підхід.</p>
<p>&nbsp;</p>
<p>ГОЛОВУЮЧИЙ. Народний депутат Павловський, фракція "Батьківщина".&nbsp;</p>
<p>&nbsp;</p>
<p>10:51:45</p>
<p>ПАВЛОВСЬКИЙ А.М.</p>
<p>Андрій Павловський. Пані&nbsp; Ірино! Це потрібний і нагальний законопроект, і фракція "Батьківщина" буде підтримувати його щодо змін Бюджетного кодексу стосовно екологічного&nbsp; податку.</p>
<p>Але разом з тим, як ви дивитесь на те, щоб взагалі внести&nbsp; зміни в Бюджетний кодекс і, як пропонував в свій час&nbsp; ще уряд Юлії Тимошенко, 80 відсотків всіх зборів і податків&nbsp; залишати на місцях, підтримати тим самим&nbsp; реально місцеве самоврядування, а 20 направляти в Київ до центру? Це було б реально у нас відновлення самоврядування. Дякую.</p>
<p>&nbsp;</p>
<p>СЕХ І.І. Дякую. Давайте будемо разом працювати над такою законодавчою ініціативою.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Сухий, фракція Партії регіонів.</p>
<p>&nbsp;</p>
<p>10:52:31</p>
<p>СУХИЙ Я.М.</p>
<p>Дякую. Ярослав Сухий, місто&nbsp;Запоріжжя, Партія регіонів. Шановна Ірино Ігорівна! Ви знаєте, цей законопроект для наших регіонів техногенно перенавантажених, має, напевно, життєво важливе значення.</p>
<p>А у мене питання до вас з проблематики нормотехніки. Отам ті зауваження, що вам накидали урядові структури. Як ви думаєте, до другого читання можна буде дещо поправити, зробити так, щоб ми не отримали потім вето? Тому що проблему ви піднімаєте правильно і ми вас підтримуємо. Дякую.</p>
<p>&nbsp;</p>
<p>СЕХ І.І. Я дякую за запитання. Я вже сказала, що Науково-експертне управління не має суттєвих зауваг, до другого читання усі зауваги можуть бути, можуть бути підправлені, дякую.</p>
<p>&nbsp;</p>
<p>ГОЛОВУЮЧИЙ. Народний депутат Луценко, фракція "Батьківщина".</p>
<p>&nbsp;</p>
<p>10:53:17</p>
<p>ЛУЦЕНКО І.С.</p>
<p>Фракція "Батьківщина" буде підтримувати цей законопроект. Я як депутат маю в своєму розпорядженні округ – місто Канів. Там дуже серйозна проблема. Опустився на півтора метри рівень води в артезіанських скважинах в зв'язку з тим, що підприємство "Миронівські курчата" використовує саме артезіанську воду для технологічного процесу. Це є дуже серйозна проблема.</p>
<p>І ми готуємо для вас запит про можливі слухання з цього приводу. Підтримуємо цей законопроект. Дякую за вашу пропозицію.</p>
<p>&nbsp;</p>
<p>СЕХ І.І. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Забзалюк, фракція "Батьківщина".</p>
<p>&nbsp;</p>
<p>10:53:55</p>
<p>ЗАБЗАЛЮК Р.О.</p>
<p>Пані Ірино, безперечно, фракція буде "Батьківщина" підтримувати цей законопроект. Він дуже нагальний, беручи до уваги, що ця злочинна влада сьогодні не тільки розграбовує бюджет, а ще і доводить до катастрофічних ситуацій в регіонах щодо екології.</p>
<p>Зокрема, якщо брати Миколаївську область, там дуже нагальна проблема&nbsp; по шлакам у полі Миколаївського глиноземного заводу, по Ташлицький АЕС. Тому що, безперечно, сьогодні треба і необхідно взяти під контроль цільове використання цих коштів, які би направлялися безпосередньо на екологію.</p>
<p>Тому прохання, ще розпрацювати певну низку заходів щодо цільового контролю використання цих коштів на місцевому рівні.</p>
<p>&nbsp;</p>
<p>СЕХ І.І. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Мохник, фракція "Свобода".</p>
<p>&nbsp;</p>
<p>10:54:46</p>
<p>МОХНИК А.В.</p>
<p>Прошу передати слово Михальчишину.</p>
<p>&nbsp;</p>
<p>ГОЛОВУЮЧИЙ. Передати слово Михальчишину, народний депутат Михальчишин.</p>
<p>&nbsp;</p>
<p>10:54:53</p>
<p>МИХАЛЬЧИШИН Ю.А.</p>
<p>Юрій Михайльчишин, Всеукраїнське об'єднання "Свобода". Ірино Ігорівно, а от у висновку Міністерства екології та природних ресурсів України міститься твердження, яке важко назвати, інакше як абсурдним. Зокрема, чомусь це прекрасне міністерство стверджує, що зростання надходжень до місцевих фондів охорони навколишнього природного середовища не матиме позитивного впливу на їх зміцнення. Прокоментуйте, будь ласка, такий геніальний висновок&nbsp; профільного міністерства. Дякую.</p>
<p>&nbsp;</p>
<p>СЕХ І.І.&nbsp; Дякую за питання. Звичайно, що жодне міністерство не захоче і не хоче віддавати кошти, щоб ці кошти були на місцях, оскільки це певний вплив. Я вважаю, що ніхто краще, як на місці місцева влада не знає проблеми своєї території, яка буде найоптимальніше і в найбільш потрібне місце ці кошти скеровувати. А ми всі разом, депутати Верховної Ради, депутати місцевих рад, повинні дивитися, чи всі кошти якомога ефективніше використовувалися.</p>
<p>Тому що насправді, товариство, біда, ми про це не говоримо, але тисячі захворювань, оті хвороби, які сьогодні є, це пов'язано з надзвичайно складною екологічною ситуацією. Сьогодні потрібно бити у всі дзвони про те, що вмирають діти, про те, що сьогодні діти народжуються з патологіями. І це все пов'язано із страшенною екологічною ситуацією. І ми сьогодні маємо хоч якусь можливість вплинути і хоч краплю зробити для того, щоб території могли покращувати екологічну ситуацію. Дякую.</p>
<p>&nbsp;</p>
<p>ГОЛОВУЮЧИЙ. Дякую, присідайте, будь ласка.</p>
<p>Співдоповідач – голова Комітету з питань бюджету Гєллєр Євгеній Борисович. Співдоповідач – Євгеній Борисович Гєллєр, від комітету.</p>
<p>&nbsp;</p>
<p>10:56:50</p>
<p>ГЄЛЛЄР Є.Б.</p>
<p>Шановний Ігорю Григоровичу, шановні народні депутати та запрошені! Комітет з питань бюджету 17 квітня розглянув законопроект за номером 2126. Слід відмітити, що Податковим кодексом запроваджено поетапне збільшення ставок екологічної податку у 2013 і 2014 роках, та одночасно Бюджетним кодексом передбачено поступове збільшення відрахувань екологічного податку до державного бюджету з метою спрямування частини таких коштів на забезпечення екологічної модернізації підприємств. При цьому враховано, що поступове зменшення відрахувань екологічного податку до&nbsp;місцевих бюджетів буде компенсовано за рахунок збільшення ставок зазначеного податку. Отже, діючі норми Податкового і Бюджетного кодексів є взаємопов'язаними і узгодженими. За оцінкою Міністерства фінансів прийняття законопроекту доведе до втрат доходів спеціального фонду державного бюджету у сумі 1,3 мільярди гривень.</p>
<p>Однак автором законопроекту не надано фінансово-економічні розрахунки та пропозиції для досягнення збалансованості бюджету, що не відповідає вимогам Бюджетного кодексу та Регламенту Верховної Ради. Головне науково-експертне управління вважає, що для прийняття виваженого рішення слід отримати експертний висновок уряду. Міністерство фінансів та Міністерство екології та природних ресурсів не підтримують прийняття цього законопроекту, зважаючи, що розпорошення коштів екологічного податку між місцевими фондами охорони навколишнього середовища та відсутність єдиного координуючого центру діяльності цих фондів щодо проведення спеціальних природоохоронних заходів не дозволить здійснювати масштабні заходи з ліквідації та зменшення забруднення навколишнього середовища.</p>
<p>За наслідками розгляду комітету комітет ухвалив таке рішення – рекомендувати Верховній Раді законопроект за номером 2126 прийняти за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Чи будуть запитання до співдоповідача? Будуть запитання. Євгеній Борисович, будуть запитання. Прошу записатись на запитання. Євгеній Борисович, будь ласка, на трибуну. Є запитання у народних депутатів. Народний депутат Одарченко, фракція "Батьківщина".</p>
<p>&nbsp;</p>
<p>10:59:26</p>
<p>ОДАРЧЕНКО Ю.В.</p>
<p>Юрій Одарченко, партія "Батьківщина". Скажіть, будь ласка, от ваша партія, яку ви представляєте, називається Партія регіонів. І якщо читати ваші програмні засади, то вони перед усе передбачали розвиток регіонів, ну, я так розумію, місцевих громад. Скажіть, чому ви не довіряєте, ваша партія, ваш уряд, не довіряє місцевому самоврядуванню і робить все, щоб&nbsp; не давати їм повноваження,&nbsp; не підсилювати фінансову основу областей, міст, сіл територіальних громад, а навпаки вилучати ці кошти, і мотивуєте це надуманими аргументами, начебто ви більш ефективно їх використовуєте, розподіляючи їх центру. Вся Україна, вся українська громада абсолютно має чіткий і яскравий приклад, як ефективно ви розподіляєте кошти з транспортного прибутку. Ми бачимо, що дорога – це суцільна яма, що відбуваються суцільні крадіжки і на рівні міст це відбувалося більш чесно і прозоро.</p>
<p>&nbsp;</p>
<p>ГЄЛЛЄР Є.Б. Дякую за запитання. Але хочу вам сказати, що ваше запитання більш похоже на передвиборчий слог. А те, що ви запитували в мене, я доповів в своїй відповіді. Дякую.</p>
<p>&nbsp;</p>
<p>ГОЛОВУЮЧИЙ. Секунду. Народний депутат Вечерко, фракція Партії регіонів.</p>
<p>&nbsp;</p>
<p>11:00:55</p>
<p>ВЕЧЕРКО В.М.</p>
<p>Депутат Вечерко, фракція Партії регіонів.&nbsp; Євгеній Борисович, скажіть, будь ласка, сьогодні піднімаємо важливу соціальну, екологічну, техногенну проблему. Нужно добавити коштів. Чому Міністерство фінансів завжди не підтримують ті соціально важливі законопроекти, а підтримують лише ті свої законопроекти, де є перерозподіл державних коштів?</p>
<p>Я хочу запитати, це соціально важлива проблема. Ми її підтримуємо чи не підтримуємо? І зв'язано з екологією. Екологія сьогодні у нас в державі надзвичайно погана. Коли будуть гроші на екологічні програми? Будь ласка.</p>
<p>&nbsp;</p>
<p>ГЄЛЛЄР Є.Б. Дякую за запитання. Але це запитання більш до Міністерства фінансів. Я думаю, в п'ятницю буде Кабмін, буде міністр фінансів, ви задасте йому запитання, він вам відповість на це.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Присідайте, будь ласка, Євген Борисович.</p>
<p>Шановні народні депутати,&nbsp; прошу записатися на виступи від фракцій. Народний депутат Гордієнко, фракція &nbsp;комуністів.</p>
<p>&nbsp;</p>
<p>11:02:29</p>
<p>ГОРДІЄНКО С.В.</p>
<p>Сергій Гордієнко, фракція Компартії України, Полтавщина.</p>
<p>Фракція Компартії України уважно розглянула даний законопроект і є до нього ряд суттєвих зауважень. І ми пропонуємо проголосувати його у першому читанні і доопрацьовувати. Але виникає питання на наступному етапі, якщо ці кошти і будуть акумульовані, то потім порядок їхнього розподілу. Бо якщо ми подивимося історію цього питання, то ми знаємо, що часто ці саме кошти використовувалися в надзвичайно цікавий спосіб. Є багато об’єктів, під які виділялися екологічні саме кошти, кожна нова влада, яка саме приходила, вона ініціювала реконструкцію, будівництво чи щось інше нових об’єктів, забуваючи про те, що старі є незавершеними, чим розпорошувалися саме ці кошти. Але в першому читанні фракція Компартії України пропонує підтримати.</p>
<p>&nbsp;</p>
<p>ГОЛОВУЮЧИЙ. Народний депутат Зелик, фракція "Свобода".</p>
<p>&nbsp;</p>
<p>11:03:40</p>
<p>ЗЕЛИК Р.Б.</p>
<p>Прошу передати слово&nbsp; Юрію Михальчишин.</p>
<p>&nbsp;</p>
<p>ГОЛОВУЮЧИЙ. Передати слово Михальчишин. Народний депутат&nbsp; Михальчишин.</p>
<p>&nbsp;</p>
<p>11:03:57</p>
<p>МИХАЛЬЧИШИН Ю.А.</p>
<p>Юрій Михальчишин, Всеукраїнське об'єднання "Свобода".</p>
<p>Шановний пане Голово! Шановні колеги! Розглядаємо справді сьогодні важливу ініціативу, яка має комплексний не лише екологічний, але й гуманітарний та соціальний характер. Ми щойно стали свідками того, як нам озвучили заперечення Міністерства фінансів України. ми почули аргументацію фінансового порядку.</p>
<p>Але я хотів би вас запитати, в тому числі шановних членів Партії регіонів. Зазначені зміни до законодавства, зокрема до Бюджетного кодексу прийняті у 2010 році. Зміни до Податкового кодексу прийняті у 2011 році. А до цього часу Кабінетом Міністрів України так і не прийнято, і не затверджено постанов про затвердження порядку використання коштів, передбачених в державному бюджеті для фінансового забезпечення цільових проектів в екологічній модернізації підприємств, та про затвердження порядку проведення відбору цільових проектів екологічної модернізації підприємств, прийняття яких мало би забезпечити ефективне використання відповідних коштів державного бюджету. Що це означає, товариство?</p>
<p>А означає це те, що в даному 2013 році за відсутністю відповідної нормативно-правової бази немає жодного механізму раціонального&nbsp; використання коштів екологічного податку. Це означає, що ці кошти просто будуть вкрадені у чиюсь кишеню. Ми почули аргумент нібито&nbsp;&nbsp; 1 мільярд 300 мільйонів гривень недоотримує спеціальний фонд державного бюджету. І в той же час забули сказати, що цей самий 1 мільярд 300 мільйонів отримують спеціальні фонди місцевих бюджетів.</p>
<p>Хотілося б також нагадати про те, що зараз у нас в державі продовжується тенденція комплексного руйнування системи захисту довкілля. На місцях ліквідовуються територіальні підрозділи Міністерства охорони навколишнього середовища, їхні функції передаються відповідним відділам обласних державних адміністрацій.</p>
<p>Хотілося б також сказати і про те, що абсурдним чином держава покладає на органи місцевого самоврядування та їхні виконавчі органи повноваження згідно з Законом України "Про захист навколишнього середовища", а забуває забезпечити їх коштами. Думаю, це не випадково. На превеликий жаль, Партія регіонів&nbsp; є Партією регіонів тільки за назвою. Насправді, ви партія вбивців регіонів, тому що ви вбиваєте їхню фінансову самодостатність.</p>
<p>Що таке місцеве самоврядування без права розпоряджатися землею, коштами, без права самостійно вирішувати питання місцевого значення? Нічого в цьому дивного немає, тому що Донецькі буржуа – це ненависник та вбивця українського раю. І сьогодні ви вбиваєте місцеве самоврядування і на екологічному рівні, і продовжуєте його вбивати в Києві. Саме зараз в ці хвилини, хочу вам нагадати, відбувається спроба дерибанної, прощальної сесії Київської міської ради, яка&nbsp; заблокована депутатами&nbsp; свободівцями, де 300 питань порядку денного спрямовані на те аби до красти&nbsp;&nbsp;&nbsp;&nbsp; те, що не встигли розікрасти в Києві за 20 років.</p>
<p>Тому фракція Всеукраїнське об'єднання "Свобода" закликає вас підтримати цей&nbsp; законопроект. І загалом перед своїми виборцями виконувати ваші зобов’язання – захищати права територіальних громад. Щиро дякую. (<i>Оплески</i>)</p>
<p>&nbsp;</p>
<p>ГОЛОВУЮЧИЙ. Народний депутат Одарченко, фракція "Батьківщина".</p>
<p>&nbsp;</p>
<p>11:07:09</p>
<p>ОДАРЧЕНКО Ю.В.</p>
<p>Юрій Одарченко, партія "Батьківщина". Шановні колеги, я перш за все хочу подякувати автору цього законопроекту&nbsp; Ірині Сех за те, що вона внесла&nbsp; такі прозорі правила гри накопичення і розподілу екологічного податку. Це абсолютно правильна&nbsp; норма, яка свідчить про зацікавленість її як народного&nbsp; депутата про те, щоб місцеві громади, регіони так звані, мали можливість вирішувати екологічні проблеми і мали фінансову основу для вирішення цих проблем. Це не просто розмови про те, що потрібно щось покращувати, це механізм, який дає можливість громадам вирішувати екологічні проблеми.</p>
<p>Я звертаюсь до виборців зараз, і хочу, щоб виборці зрозуміли різність підходу так званої Партії регіонів і опозиції. Позиція Юлії Володимирівни Тимошенко,&nbsp; яка вносила проект Бюджетного кодексу, який дозволяв у формульному методі до кожного міста, до кожного селища розподіляти бюджетні кошти.</p>
<p>Шановні виборці, подивіться, яка різниця: будучи при владі Тимошенко не намагалася централізувати ресурси, вона розуміла, що потрібно підсилювати місцеві громади, і підсилення цих громад – це забезпечення фінансової основи для їх роботи.</p>
<p>Сьогодні відбувається все абсолютно навпаки. Партія регіонів, вона централізує весь ресурс на рівні Києва, і потім з точки зору чи політичних якихось уподобань чи, можливо, якихось більш сприятливих відкатів, розподіляє ці кошти. Шановні друзі, це Партія не регіонів, а партія одного регіону, мабуть, цей регіон називається "Міжгір'я".</p>
<p>Шановні друзі, я хочу повернутися до тієї тези, яка висувалася всім людям, коли Партія регіонів централізувала податок, дорожній податок, транспортний прибуток. Є кожний громадянин, який їздить по дорогам, абсолютно чітко може свідчити про те, що утворилася певна кормушка по крадіжці цих грошей, громади нічого не отримують.</p>
<p>Друзі, регіони докотилися до такого рівня, що вони навіть централізували і забрали у місцевих громад питання утилізації побутових відходів. Вони і тут намагаються побудувати&nbsp; якусь кормушку, не підсилюючи регіони, не даючи&nbsp; їм повноваження, а навіть на &nbsp;смітті намагаючись заробляти і навіть з сміття витягнути якісь ресурси. Я звертаюсь до виборців, щоб вони чітко розрізняли позицію партії "Батьківщина", Тимошенко, яка незаконно ув'язнена і цієї, так званої, партії. А всім пропоную підтримати законопроект Ірини Сех. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Агафонова, фракція "УДАР Віталія Кличка".</p>
<p>&nbsp;</p>
<p>11:10:15</p>
<p>АГАФОНОВА Н.В.</p>
<p>Прошу передати слово Оксані Продан.</p>
<p>&nbsp;</p>
<p>ГОЛОВУЮЧИЙ. Будь ласка, слово Оксані Продан. Народний депутат Оксана Продан, фракція "УДАР Віталія Кличка".</p>
<p>&nbsp;</p>
<p>11:10:24</p>
<p>ПРОДАН О.П.</p>
<p>Дякую дуже.&nbsp; Шановні колеги, я хочу звернути увагу всіх нас на те, що цим законопроектом не пропонується збільшити розмір надходжень, як, в принципі, говорять ті, хто проти цього законопроекту. Цим законопроектом передбачається залишити в тому розмірі, який був в минулому році, в позаминулому році відрахування з екологічного податку до місцевих бюджетів. Питання в тому, що сьогодні яті зобов'язання, які взяла на себе держава, передавши місцевим органам самоврядування свої повноваження, делегувавши свої повноваження, держава сьогодні не виконує абсолютно. І таким чином на голови, на руки і на відповідальність місцевих рад, органів місцевого самоврядування лягли не тільки питання медицини, не тільки питання освіти, але й питання належного утримання доріг, вулиць і взагалі населених пунктів наших з вами міст. Таким чином, місцеві органи самоврядування не мають можливості забезпечити належний порядок на сміттєзвалищах, ми маємо величезні проблеми з вивозом сміття. Більше того, партія "УДАР Віталя Кличка" була змушена по всій Україні розпочати роботу по збору батарейок і ми це робимо системно, постійно для того, щоб зберегти екологічну ситуацію, на яку сьогодні держава кошти не перераховує, хоча повноваження свої органам місцевого самоврядування передала.</p>
<p>&nbsp;Тому ми вважаємо, що цей законопроект необхідно підтримувати і пропоную головуючому поставити на голосування не просто в першому читанні цей законопроект, але й&nbsp; поставити на голосування законопроект в цілому. Тому що на сьогоднішній момент саме органи місцевого самоврядування повинні мати можливість і мати фінансування на те, щоб забезпечити нормальний екологічний стан міст і селищ і забезпечити ті всі повноваження, які держава сьогодні просто скинула на місцеву владу. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Матвієнков, фракція Партії регіонів.</p>
<p>&nbsp;</p>
<p>11:12:32</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые коллеги, вопросы экологии, действительно, одни из самых серьезных вопросов, которые сегодня практически беспокоят всех. И мы сегодня должны констатировать, наверное, о том, что практически этот экологический налог утратил свое целевое назначение. В какой-то степени, к сожалению, он стал уже резервным фондом. К сожалению, те средства, которые направляются на места - о том, что сегодня предлагают здесь, - они также не весьма эффективно используются. Возьмите результаты Рахунковой палаты, проверки, которые проводили неоднократно; возьмите посмотрите, как проходила закупка медицинского оборудования, которая проводилась для медицинских предприятий на местах за счет этих средств. К сожалению, на сегодня действует принцип, и он действует уже ни один год: чем больше мы дымим, тем больше мы платим; чем больше мы платим, тем выгодней тем, кто эти деньги делит. И поэтому вот этот принцип, он, к сожалению, не разорван до сегодняшнего момента. И все то, что предлагается на сегодняшний день, до конца не позволяет решить проблему. Например, тот же город Калуш, город Раздол, тот же город Мариуполь. Возьмите в городе Мариуполе: выбросы в последний год составили 300 тысяч тонн с объектов стационарных источников. Это абсолютно не решает проблему, которая есть на сегодня.</p>
<p>Те, кто сегодня ратует в отношении того, что вот давайте мы примем этот закон – и мы решим все проблемы, вы вспомните, что вы сделали буквально 5 лет тому назад: вы в 15 раз увеличили плату за объемы, за выбросы со стационарных источников. Что это дало? Это дало ситуацию, при которой промышленные предприятия абсолютно не смогли заниматься инвестиционными проектами. Они не могут сегодня заниматься экологическими проблемами. Поэтому возникает ситуация, когда из 600 миллионов, собранных по Украине, 164 миллиона собранных по Донецкой области. А сколько конкретно из этих средств, собранных по Донецкой области, было направлено на уменьшение выбросов на промышленных предприятиях? На сегодняшний день, к сожалению, никто не ответит на этот вопрос. Но, тем не менее, сомнительные проекты, сомнительные программы по закупке какого-то оборудования есть. Поэтому это не решение проблемы.</p>
<p>Мы подготовили законопроект 2807, который говорит о том, что нам нужно делать конкретный коренной шаг; направлять эти деньги на сокращение источников выбросов, на модернизацию промышленных предприятий, на проведение инвестиционных программ.</p>
<p>К сожалению, почему-то комитет усиленно отбивается от рассмотрения этого законопроекта и неделя в неделю пытается его куда-то унести и никак не хотят перейти к решению именно конкретного вопроса. Поэтому мы призываем и предлагаем, давайте в конце концов&nbsp; от эмоций перейдем конкретному решению вопросов. Закон 2807 он конкретно решает и&nbsp; ищет путь решения этой проблемы. Спасибо.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Прошу записатися народних депутатів на виступи.</p>
<p>Народний депутат Дрохов, фракція Компартії України.</p>
<p>&nbsp;</p>
<p>11:15:48</p>
<p>ДОРОХОВ А.М.</p>
<p>Прошу передать слово Спириной Ирине.</p>
<p>&nbsp;</p>
<p>ГОЛОВУЮЧИЙ. Передати слово народному депутату Спіріній, Компартія України.&nbsp;</p>
<p>&nbsp;</p>
<p>11:15:56</p>
<p>СПІРІНА І.Д.</p>
<p>Спирина Ирина, Коммунистическая партия Украины.</p>
<p>В первую очередь мы поддерживаем данный законопроект в связи с тем, что эта ситуация, которая связана с экологией у нас в Украине катастрофическая.</p>
<p>Я, как врач,&nbsp; могу привести&nbsp; сегодня четкую классификацию аллергических заболеваний&nbsp; и статистику. 60 процентов детей&nbsp; сегодня заболели аллергологическими заболеваниями различной этиологии, 40 процентов страдают взрослого населения. Мы с четкостью&nbsp; должны проследить эту ситуацию&nbsp; и сказать, что нужно поддерживать экологические начинания – этот законопроект – потому что с 2010 года на&nbsp; 2 процента повышается количество&nbsp; аллергий, а это&nbsp; колоссальные&nbsp;&nbsp;&nbsp;&nbsp; расходы здравоохранения. Поэтому с 2010 года по 2013 год возросло количество заболеваний аллергических на 10 процентов.&nbsp; Сегодня&nbsp; это колоссальный процент. И мы поддерживаем законопроект и говорим, что нужно этой проблеме уделить больше внимания и выделять більше коштів. <i>(Шум у залі)</i> Ще постукайте.</p>
<p>&nbsp;</p>
<p>ГОЛОВУЮЧИЙ. Народний депутат Мохник, фракція "Свобода".</p>
<p>&nbsp;</p>
<p>11:17:26</p>
<p>МОХНИК А.В.</p>
<p>Прошу передати слово Михальчишину.</p>
<p>&nbsp;</p>
<p>ГОЛОВУЮЧИЙ. Передати слово Михальчишину.</p>
<p>&nbsp;</p>
<p>11:17:34</p>
<p>МИХАЛЬЧИШИН Ю.А.</p>
<p>Юрій Михальчишин, Всеукраїнське об'єднання "Свобода". Шановні колеги! Хотів би наголосити ще на тому факті, що на сьогоднішній день, поки у нас відсутня нормативно-правова база для визначення принципів розподілу коштів між підприємствами, які реалізовують інвестиційні проекти та відсутній механізм передачі коштів із спеціального фонду державного бюджету конкретним підприємствам, в тому числі і приватної форми власності, до того часу чинна редакція Бюджетного кодексу генерує корупцію.</p>
<p>Я хочу запитати і зовсім не риторичним чином. Якщо відповідні зміни до Бюджетного кодексу прийнято в грудні 2010 року, а новий Податковий кодекс прийнято у 2011 році, - чим два з половиною роки у нас займається наше прекрасне міністерство фінансів і не менш прекрасне міністерство охорони навколишнього середовища? Їм що, важко за два з половиною роки розробити відповідні постанови?!</p>
<p>Оскільки відсутня відповідна нормативно-правова база, то за 2013 рік, я підкреслю, існує серйозний ризик, що всі кошти, які надійдуть від екологічного податку, а це мільярд гривень та триста мільйонів гривень, ризикують отримати підприємства, власники яких, за прикрим збігом обставин будуть мати прописку, що співпадає з місцем юридичної реєстрації підприємств, які належить депутатам, що сьогодні перебувають у складі нинішньої парламентської більшості.</p>
<p>Тому, я хотів би сказати, що цей законопроект, який ми зараз обговорюємо, має не просто соціальний, не просто екологічний та гуманітарний, а й антикорупційний характер. Тому що ліквідує юридичні підстави для ручного розподілу коштів і передачі їх лояльним підприємцям, які фінансують нинішній режим. А загалом, тут нічого дивного і немає. Якщо у нас немає програми діяльності уряду, то що можна вимагати від Кабінету Міністрів, який за 2,5 роки не спромігся розробити не те, що 2 технічних постанови, а не може навіть задекларувати перед українцями, які його обирають та фінансують, пріоритети своєї господарської та економічної діяльності.</p>
<p>Тому, хотів би наголосити, шановні колеги. Що такий стан справ з нормативно-правовою базою є просто віддзеркаленням того загального управлінського хаосу, тої корупційної агонії, у якій перебуває теперішня влада. І те, що справді зараз ми змушені говорити про необхідність прийняття таких технічних змін, в котре підкреслює, що цей уряд перспективи нормальної, ефективної роботи, в тому числі в сфері регулювання&nbsp; екології, не має і мати не може.</p>
<p>Тому прошу підтримати законопроект Ірини Сех. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Зац, фракція Партії регіонів.</p>
<p>&nbsp;</p>
<p>11:20:15</p>
<p>ЗАЦ О.В.</p>
<p>Сухому, пожалуйста, Ярославу слово передайте.</p>
<p>&nbsp;</p>
<p>ГОЛОВУЮЧИЙ. Прошу передати слово народному депутату Сухому.</p>
<p>&nbsp;</p>
<p>11:20:29</p>
<p>СУХИЙ Я.М.</p>
<p>Шановні колеги, законопроект за номером 2126, я про це вже казав, має особливу життєво важливу значимість для таких техногенно перевантажених регіонів, як Запоріжжя, Донецьк, Луганськ, Дніпропетровськ та деякі інші регіони, котрі сьогодні не можуть похвалитися екологічним здоров'ям.</p>
<p>В цьому сесійному залі мова уже не раз ішла про необхідність перерозподілу екологічного податку на користь місцевих органів самоврядування. Чому? Бо саме вони несуть відповідальність за всі наслідки екологічної біди, за ті страшні діагнози, якими хворіють наші дітки у цих регіонах: Запоріжжя, Донецьк і тому подібне.</p>
<p>Ми, народні депутати України, звертаючись з претензіями до органів місцевого самоврядування, прекрасно розуміємо, що коштів в них немає. Це перша проблема.</p>
<p>Друга проблема, про яку сказав Сергій Матвієнков. А проблема металургійних підприємств, а проблема збільшення постійних податків на викиди приводить до того, що в цих підприємств також не залишається ніяких коштів. Тому цей законопроект, якщо… я сумніваюся, що він буде проголосований, дивлячись на те, що в залі дуже багато вільних місць. Але навіть те, що він внесений і ми обговорюємо, каже про те, що ця проблема існує. І слід підтримати пропозицію про те, що до державного бюджету зараховувати 30 відсотків екологічної збору (нині – 65) і 70 відсотків – до місцевих бюджетів.</p>
<p>Але що турбує&nbsp; і з-за чого застерігає уряд? Що до спеціального фонду державного бюджету буде зменшено коштів.</p>
<p>Колеги, враховуючи вкрай негативну тенденцію намагання централізувати всі податки і всі платежі, в тому числі соціальні податки страхові, я думаю, що ми повинні підтримати цей законопроект.</p>
<p>І ще одна обставина. Чому ми маємо чекати доброї волі від Києва, чому не може брати на себе відповідальність місцеве самоврядування за розв'язання надзвичайно складних і болючих екологічних проблем? Чому саме Київ має приймати рішення на модернізацію того чи іншого промислового підприємства.</p>
<p>Я вам хочу сказати, що ми до цього часу не маємо звіту про ефективність використання спеціального фонду коштів на екологічне поліпшення середовища в Україні, тому що ми і не знаємо, куди ті мільярди йшли, пішли і куди вони дальше підуть.</p>
<p>Я пропоную і закликаю народних депутатів України, мажоритарники, які представляють екологічно катастрофічні, техногенно перевантажені регіони, підтримати цей законопроект в першому читанні.</p>
<p>Я не випадково запитав автора, чи є можливість до другого читання зробити його більш комплексним і таким, який би дав би відповідь на всі запитання, котрі сьогодні турбують, я сподіваюся, і уряд, і нас, народних депутатів України. Пропоную підтримати його за основу в першому читанні.</p>
<p>&nbsp;</p>
<p>ГОЛОВУЮЧИЙ. Народний депутат Павловський, фракція "Батьківщина".</p>
<p>&nbsp;</p>
<p>11:23:41</p>
<p>ПАВЛОВСЬКИЙ А.М.</p>
<p>Доброго дня. Андрій Павловський, фракція "Батьківщина". Шановні співвітчизники, проектом закону, який внесений головою екологічного комітету Іриною Сех, пропонується внести зміни до Бюджетного кодексу щодо зарахування екологічного податку. Зокрема пропонується, щоб 70 відсотків екологічного податку зараховувалося до спеціального фонду&nbsp; місцевих бюджетів замість тих 35 відсотків, як відбувається зараз.</p>
<p>Цей законопроект реально направлений на вирішення екологічних проблем на місцях тих же регіонів і на підтримку місцевого самоврядування. І саме за це, що він підтримує регіони, повинна проголосувати Партія регіонів, яка так називається, а насправді&nbsp;все робить для централізації, бюрократизації і для того, щоби виймати, вимивати всі фінансові кошти з регіонів, з місць сюди в центрі до Києва, де межигірський барин, його родина в ручному режиму буде розподіляти, кому вони хочуть давати, кому не хоче, не буде давати.</p>
<p>В той же час, у нас страшна екологічна ситуація, в тому ж Маріуполі Донецької області. Попередній доповідач розповідав про складну ситуацію в Запоріжжі. І тому треба все зробити, щоб хоча би почати відновлення самоврядування, хоча б з екологічного податку, щоб він залишався на місцях.</p>
<p>Я би запропонував, щоб взагалі всі 100 відсотків залишалися екологічного податку на місцях. Але такий компромісний варіант, як 70, як запропонувала Ірина Сех, як підтримав її повністю екологічний одностайно комітет і бюджетний, до речі, то це можна підтримати.</p>
<p>І, до речі, хотів би вас звернути увагу і нагадати, як казали попередні доповідачі, що Юля Тимошенко вносила до цього залку новий Бюджетний кодекс, яким було передбачено не в ручному режимі, а по формулі розподіл коштів між центром і місцевими громадами. Де передбачалося, що на місцеве самоврядування буде залишатися 80 коштів всіх податків зборів, а 20 буде іти до центру. І де це? Партія регіонів всі, майже всі сто відсотків вже забрала собі. І це є приниження і принищення місцевих громад, позбавлення місцевих громад в регіонах, в областях місцевого самоврядування.</p>
<p>І тому партія "Батьківщина" буде голосувати за цей законопроект, тому що це є перший крок по відновленню місцевого самоврядування. А Партії регіонів радив би перейменуватися з Партії регіонів на Партію централізації, хамства і корупції.</p>
<p>&nbsp;</p>
<p>ГОЛОВУЮЧИЙ. Народний депутат Дзарданов, фракція Компартії України.</p>
<p>&nbsp;</p>
<p>11:26:44</p>
<p>ДЗАРДАНОВ М.С.</p>
<p>В николаевской области много проблем, но&nbsp; я передаю слово Оксане Калетник.</p>
<p>&nbsp;</p>
<p>ГОЛОВУЮЧИЙ. Передати слово народному депутату Калетник, фракція Компартії України.</p>
<p>&nbsp;</p>
<p>11:26:51</p>
<p>КАЛЕТНИК О.М.</p>
<p>Шановні колеги, дана пропозиція є дійсно вчасною та відповідає політиці децентралізації, спонукає прийняття відповідального підходу н місцях посилює місцеве самоврядування. До речі, дійсно, саме за рахунок ефективних громад ми можемо змінювати&nbsp; і досягати різних рішень на місцях.</p>
<p>Я хочу провести приклад. Я є депутатом від 16 мажоритарного округу. Громада намагається знайти кошти на вирішення екологічного питання інфраструктурного проекту очисних споруд. Із року в рік ці кошти знайти не може. Громади вже вдались до того, щоби шукати вже різні гранди у іноземних країнах. Яка зневіра в людях! Тому дійсно, цей закон є вчасний.</p>
<p>На засіданні бюджетного комітету дійсно було багато заперечень з боку уряду щодо цього закону. Але, урядом і досі не розроблено порядок фінансового забезпечення цільових проектів екологічної модернізації підприємств, що виключає можливість ефективного використання підприємством екологічного податку. До речі, Міністерство фінансів направило лист до бюджетного комітету, в якому повідомило, що під час розгляду законопроекту у Верховній Раді його буде супроводжувати перший заступник міністра фінансів пан Мярковський. Але, на жаль, сьогодні ні Мярковського, і уряд не дуже приділяє увагу посиленню ефективного діалогу між парламентом та виконавчою владою, на жаль.</p>
<p>Але я сподіваюся, що саме цей закон дійсно дасть на місцях, дійсно дасть можливостей більше на місцях, кошти будуть мудро громадами вкладатися і використані для вирішення екологічних болючих проблем. Тому наша фракція буде підтримувати цей закон в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Дзарданов, фракція Компартії України.</p>
<p>&nbsp;</p>
<p>11:29:24</p>
<p>ДЗАРДАНОВ М.С.</p>
<p>Подчеркиваю, что Николаевская область является областью экологически опасной. Прежде всего это глиноземный завод и хламохранилище глиноземного завода, это атомная электростанция и не работающий первый блок, это проблемы связанные с&nbsp; экологией в сельской&nbsp; местности. Но здесь надо разобраться, потому что иногда сельские советы не в состоянии использовать эти деньги. Потому что они носят чисто специфический характер только на экологию. Поэтому надо поставить вопрос о расширении возможностей использования экологических денег на местах. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Кириленко, "Батьківщина".</p>
<p>&nbsp;</p>
<p>11:30:17</p>
<p>КИРИЛЕНКО І.Г.</p>
<p>Передаю слово Павловському.</p>
<p>&nbsp;</p>
<p>ГОЛОВУЮЧИЙ. Прошу народний депутат Павловський, фракція "Батьківщина".</p>
<p>&nbsp;</p>
<p>11:30:25</p>
<p>ПАВЛОВСЬКИЙ А.М.</p>
<p>Андрій Павловський. Ще раз закликаю народних депутатів підтримати цей нагальний актуальний законопроект. Вже багато про нього казали, а без політики він дійсно потрібний тому, що повинні підтримати самоврядування, щоб місцеві громади могли вирішувати свої екологічні проблеми, які жахливі, тим більше в розрізі того, що ми будемо добувати сланцевий газ. А це питання неоднозначне, незрозуміло, як&nbsp; буде це все впливати на екологію, на якість води. Тому зараз вже треба на місцях&nbsp; акумулювати кошти, щоб вирішувати економічні проблеми.</p>
<p>Тому пропоную підтримати зазначений законопроект і&nbsp; 70 відсотків з екологічного збору податку залишати на місцях на вирішення цих важливих питань.</p>
<p>Я далі хочу передати слово пану Чорноволенку, народному депутату.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Сех Ірина Ігорівна має бажання висловити заключне&nbsp; слово?</p>
<p>Маєте. Включіть мікрофон Сех.</p>
<p>&nbsp;</p>
<p>11:31:30</p>
<p>СЕХ І.І.</p>
<p>Шановне товариство, якщо&nbsp; ми не будемо сьогодні вирішувати цю надзвичайно важливу проблему, то місцеві фонди охорони навколишнього природного середовища будуть просто порожніми. Це неминуче призведе до загострення екологічної, а отже і соціальної ситуації в різних регіонах України. Це проблема є&nbsp; надзвичайно актуальною сьогодні на промислових територіях: Запоріжжі, Дніпропетровську, Кривому Розі. Я звертаюся і закликаю депутатів відкинути усі політичні моменти і підтримати надзвичайно важливий для територій законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Співдоповідач, голова Комітету з питань бюджету Гєллєр Євген Борисович, має бажання висловити заключне слово? Не має.</p>
<p>Шановні народні депутати, переходимо до прийняття рішення. Ставлю на голосування проект Закону про внесення змін до Бюджетного Кодексу України щодо зарахування екологічного податку, реєстраційний номер 2126, для прийняття за основу. Прошу голосувати.</p>
<p>&nbsp;</p>
<p>11:33:17</p>
<p>За-177</p>
<p>Рішення не прийнято.</p>
<p>По фракціях: Партія Регіонів – 18, "Батьківщина" – 65,&nbsp; "УДАР Віталія Кличка" – 27, "Свобода" – 31, Компартія України – 27, позафракційні – 9.</p>
<p>На розгляд вноситься проект Закону про внесення змін до деяких законодавчих актів України щодо охорони тваринного та рослинного світу (реєстраційний номер 2503). Вношу пропозицію про розгляд за скороченою процедурою. Прошу народних депутатів голосувати.</p>
<p>&nbsp;</p>
<p>11:34:12</p>
<p>За-139</p>
<p>Рішення не прийнято.</p>
<p>Доповідач – народний депутат&nbsp; України Котеляк Лідія Леонідівна.</p>
<p>&nbsp;</p>
<p>11:34:31</p>
<p>КОТЕЛЯК Л.Л.</p>
<p>Лідія Котеляк, 123-й виборчій округ, фракція "Батьківщина".</p>
<p>Шановні народні депутати, шановний Володимире Васильовичу, метою прийняття проекту закону є посилення охорони тваринного і рослинного світу. Завданнями є посилення охорони видів тварин і рослин, які занесені до Червоної книги України, видів тварин і рослин, які не занесені до Червоної книги України, покращення охорони територій об'єктів природного заповідного фонду, посилення боротьби з браконьєрством</p>
<p>&nbsp;Законопроект вносить зміни до наступних Законів України: про Червону книгу України, про тваринний світ, про захист тварин від жорстокого поводження, про охорону навколишнього природного середовища, про рослинний світ, про природно-заповідний фонд України, Кодекс України про адміністративні порушення. У законі України про Червону книгу України пропонується внести доповнення до статті 19, яке забороняє пряме знищення об'єктів Червоної книги України. У Законі України про тваринний світ до статті 44 пропонується внести за аналогією з Законом України про рослинний світ зміни, які дозволяють Верховній Раді Автономної Республіки Крим, відповідним обласним, Київським та Севастопольським міським радам затверджувати переліки рідких видів тварин, які&nbsp; підлягають особливі охороні на цих територіях. Наразі ці органи самоврядування мають право&nbsp; затверджувати такі переліки рідкісних рослин, але затверджувати переліки тварин – чомусь не мають такого права. До статті 63 цього закону пропонується внести доповнення, які дозволяють Кабінету Міністрів України затверджувати розмір компенсації за незаконне добування, знищення або пошкодження видів тварин, які не занесені до Червоної книги України чи до переліку мисливських тварин. До статті 40-ї Закон України "Про рослинний світ" пропонується внести доповнення, які закріплюють за Кабінетом Міністрів України за аналогією з червонокнижними рослинами, затверджувати розмір компенсації за незаконне добування, знищення або пошкодження видів рослин, занесених до переліку видів рослин, які підлягають особливій охороні на території Автономної Республіки Крим, областей, міст Києва та Севастополя. До Закону України "про природно-заповідний фонд України" пропонується внести зміни, які уточнюють цілі створення природних заповідників, які розширюють можливості функціонування пам'яток природи.</p>
<p>Законом запропоновані зміни до статті 255-ї Кодексу України про адміністративні правопорушення, де пропонується надати додаткові повноваження складання протоколів за різні види порушень природоохоронного законодавства громадським інспекторам з охорони довкілля. Серед таких адміністративних правопорушень виготовлення та збут заборонених знарядь добування об'єктів тваринного або рослинного світу, порушення порядку придбання чи збуту об'єктів тваринного або рослинного світу, правил утримання диких тварин у неволі або у напіввільних умовах, порушення вимог щодо охорони видів тварин і рослин, занесених до Червоної Книги України, порушення правил охорони та використання територій та об'єктів природно-заповідного фонду, порушення правил використання тваринного світу.</p>
<p>У зв'язку з тим, що у 2010 році були прийняті доповнення до Закону України "Про тваринний світ", який забороняє зберігання заборонених знарядь лову, до статті 85-1 даного кодексу пропонується внести відповідні доповнення, які забороняють зберігання заборонених знарядь ловів.</p>
<p>Таким чином, прийняття даного закону буде сприяти приведенню українського законодавства у відповідність до міжнародної Угоди про збереження афро-євразійських водоплавних птахів,&nbsp; Конвенції 1979 року про охорону дикої флори і фауни та природних середовищ їх існування&nbsp; в Європі, а також директиви Ради європейських співтовариств від&nbsp; 02.04.1979 року про збереження диких тварин… птахів, посиленню охорони видів тварин і рослин, які занесені&nbsp; до Червоної книги України, посиленню захисту&nbsp; територій і об'єктів природно-заповідного&nbsp; фонду, посиленню боротьби з браконьєрством.&nbsp;</p>
<p>Шановні колеги! Сьогодні хто хотів, той мав можливість&nbsp; ознайомитися&nbsp; з видами&nbsp; браконьєрського знаряддя, хоча не виключено, що деякі з депутатів є освіченими мисливцями і на практиці знають, як працюють ці знаряддя для знущання над тваринами, оскільки подається до парламенту велика кількість&nbsp; проектів законів, метою яких є дозвіл на полювання у заповідних територіях та використання подібних знарядь. Так, на сьогоднішній&nbsp; день в Комітеті з питань&nbsp; екологічної політики приходять численні звертання від представників громадськості про недопустимість прийняття законопроекту, що дозволяє полювання&nbsp; на заповідних територіях, про внесення змін до Закону України "Про природно-заповідний фонд України". Тому сьогодні&nbsp; прийняття змін до законів України&nbsp; щодо охорони тваринного і рослинного світу є&nbsp; надзвичайно актуальним.</p>
<p>Українське законодавство має відповідати вимогам міжнародних договорів та конвенцій, а даний проект закону покликаний забезпечити саме те. Тому прошу його підтримати.&nbsp;Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Шановні народні депутати! Чи будуть запитання до доповідача? Немає. Присідайте, будь ласка.</p>
<p>Від комітету – секретар Комітету з питань екологічної політики, природокористування та ліквідації наслідків Чорнобильської катастрофи Балицький Євген Віталійович. Співдоповідач, будь ласка.</p>
<p>&nbsp;</p>
<p>11:42:09</p>
<p>БАЛИЦЬКИЙ Є.В.</p>
<p>Шановний Володимире Васильовичу! Народні депутати України! Шановні депутати! Хочу представити вашій увазі проект Закону про внесення змін до деяких законодавчих актів України щодо охорони тваринного і рослинного світу за номером 2503 від 7 березня 2013 року.</p>
<p>Законопроект спрямований на усунення численних недоліків, які є зараз в різних законах охорони рослинного і тваринного світу, внесених до Червоної книги. Наприклад, чинний Закон України про Червону книгу забороняє тільки здобич або збір занесених до Червоної книги рослин і тварин, але не забороняє їх знищення, наприклад, за допомогою отрутохімікатів.</p>
<p>В даний час не вирішується питання по затвердження компенсації шкоди, завданої об'єктам тваринного світу, не внесеним до Червоної книги або в список мисливських тварин. Кількість видів таких тварин становить в Україні понад 42 тисячі. Проте, чинним законодавством не встановлено, яким саме органом повинні затверджуватися ці такси. Законопроектом запропоновано, щоб такси затверджувались Кабінетом Міністрів України.</p>
<p>Дуже важливою проблемою є ефективна боротьба з соціально-небезпечним явищем – браконьєрством. В даний час, тільки за офіційними даними, в Україні фіксується щорічно 150 тисяч випадків браконьєрства. Хоча насправді ця цифра, мабуть, занижена. Мабуть, у 80 разів більша.</p>
<p>Законопроектом запропоновано цілий комплекс заходів щодо посилення боротьби з браконьєрством. Щоб надати депутатам та всім бажаючим познайомитись з браконьєрськими знаряддями лову, які ми хочемо заборонити, я з колегами-авторами цього законопроекту, спільно з громадянськими екологічними громадянами влаштував на 3 поверсі Верховної Ради виставку заборонених знарядь браконьєрства. У перерві всі її можуть відвідати.</p>
<p>Законопроектом також забороняється такі жорсткі методи добивання диких тварин, які використовуються з газу, диму, електроструму, а також полювання на диких тварин, що потрапляли у важкі погодні умови, які страждають від снігопаду, пожежі, розливу, сходу лавин та інше.</p>
<p>Згідно з вимогами Бернської конвенції, ратифікованої Україною, законопроект вводить до Закону про тваринний світ&nbsp; нову статтю, що стосується регламентації продажу об'єктів тваринного світу.</p>
<p>Міністерство екології та природних ресурсів повністю підтримало цей законопроект. Наш Комітет з питань екологічної політики, природокористування та ліквідації наслідків Чорнобильської катастрофи пропонує проект Закону про внесення змін до деяких законодавчих актів України щодо охорони тваринного і рослинного світу під номером 2503 прийняти за основу. Дякую.</p>
<p>&nbsp;</p>
<p align=center>Веде засідання Голова Верховної Ради України В.В.РИБАК</p>
<p align=center>&nbsp;</p>
<p>ГОЛОВУЮЧИЙ. Я прошу питання які є до співдоповідача? Немає питань?</p>
<p>Прошу записатися від фракцій. Об'єднання "Свобода", народний депутат Мохник, прошу.</p>
<p>&nbsp;</p>
<p>11:45:44</p>
<p>МОХНИК А.В.</p>
<p>Прошу передати слово Андрію Тягнибоку.</p>
<p>&nbsp;</p>
<p>ГОЛОВУЮЧИЙ. Прошу Андрію Тягнибоку передати.</p>
<p>&nbsp;</p>
<p>11:45:51</p>
<p>ТЯГНИБОК А.Я.</p>
<p>Андрій Тягнибок, Всеукраїнське об'єднання "Свобода", 125 виборчий округ. Шановне товариство, цей закон обговорювався не тільки серед депутатів, ми залучали до роботи і громадських діячів, і співпрацювали з державними структурами, які є зацікавлені, в першу чергу, в посиленні контролю над дотриманням законодавства.</p>
<p>Біда нашої держави на сьогоднішньої день є досить велика в плані браконьєрства. Нам приємно, коли ми виїжджаємо до Польщі чи до Білорусії, і ми знаємо, що екологічна проблема там є вирішена дуже простим способом: там добре виконуються закони по дотриманню екологічного законодавства.</p>
<p>Браконьєрство, яке на сьогоднішній день є в Україні, воно досягло критичної межі. Воно має декілька складових: економічні, соціальні. Браконьєри є як люди ті, що просто змушені йти на порушення закону, щоб прогодувати свою сім'ю, так само є браконьєри, які ідуть як на промисел незаконного видобутку природних живих ресурсів. Ну, і найгірше – це є ті браконьєри, які, так звані провладні браконьєри, які просто з особистої прихоти хочуть відстріляти чи виловити рибу чи звірину.</p>
<p>Закон посилює відповідальність за нанесення шкоди природному середовищу і ми вважаємо, що прийняття цього закону дасть можливість все-таки нормалізувати ситуацію в законодавстві і все-таки постаратися відновити, екологічні проблеми все-таки зняти. Всеукраїнське об'єднання "Свобода" буде підтримувати даний закон. Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко. Прошу.</p>
<p>&nbsp;</p>
<p>11:48:07</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Я хочу сказати, що не так багато законопроектів має Верховна Рада України, які підписані народними депутатами всіх фракцій. І тому фракція "УДАР" сьогодні сподівається на абсолютно результативне голосування за цей законопроект всім складом Верховної Ради України, адже дійсно законопроект дуже корисний і вкрай необхідний.</p>
<p>На жаль, сьогодні чинне екологічне законодавство має певні шпаринки, які дозволяють сьогодні людям, які незаконно здійснюють лов, або простіше кажучи браконьєрам, іноді навіть уникати відповідальності, навіть здійснюючи незаконний видобуток цих тварин або незаконний збір цих рослин, уникати покарання згідно чинного законодавства. Тому саме цим законопроектом є намагання узгодити норми чинного екологічного законодавства.</p>
<p>І другий принциповий момент, на якому я хотів би наголосити – це залучення громадськості щодо захисту і щодо допомоги інспекторам з охорони довкілля. Це запровадження так званих громадських інспекторів з охорони довкілля.</p>
<p>Постановами Кабміну вже наданий був такий дозвіл в свій час в 2012 році громадським інспекторам здійснювати притягнення або складання протоколів про адміністративну відповідальність за порушення правил рибної ловлі. І ця практика є позитивною. І ця практика, яку треба поширювати. Саме громадськість, саме громадські інспектори можуть стати альтернативною іноді, на жаль, корупційним проявам,&nbsp; які ми маємо в контролюючих органах. В першу чергу, безумовно, в Рибінспекції та в Інспекції з охорони навколишнього середовища.</p>
<p>Тому абсолютне правильне і виправдане залучення громадських організацій для спостереження за охороною довкілля. І тому те, що ми надаємо право складати протоколи щодо збуту заборонених знарядь, щодо порушення правил&nbsp; придбання чи збуту об'єктів тваринного або рослинного світу. Порушення вимог щодо охорони видів тварин і рослин – це абсолютно правильне рішення.</p>
<p>Тому фракція "УДАР" одноголосно підтримує законопроект щодо змін до екологічного законодавства і закликає всіх народних депутатів так само одноголосно проголосувати за цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Бондаренко. Говоріть.</p>
<p>&nbsp;</p>
<p>11:51:12</p>
<p>БОНДАРЕНКО В.Д.</p>
<p>Включіть.</p>
<p>&nbsp;</p>
<p>ГОЛОВУЮЧИЙ. Включено.</p>
<p>&nbsp;</p>
<p>БОНДАРЕНКО В.Д.</p>
<p>Володимир Бондаренко, об'єднана опозиція "Батьківщина".</p>
<p>Часто, говорячи про такий фактор природного середовища як тварини, рослини, ми не задумуємося над тим, а чи все ми робимо, щоб вони збереглися якомога довше на цій землі. Тому що кожного року втрачається десятки видів тварин і десятки і сотні видів рослин.</p>
<p>Хочу сказати, що ніхто, наприклад, не задумувався, що використання мінеральних добрив гранульованих привело до знищення такого дуже розповсюдженого виду пташок в Україні як куріпки. Раніше були коричневі куріпки, червоні куріпки, кеклики, сьогодні їх немає. вони бідні думають, що то їм зерно розсипали, наїдаються&nbsp; того мінерального добрива і гинуть тут же. Відсутність скирт, які колись були на полях, це також їхня кормова база знищена. Я спеціально цікавився цим питанням, одиниці залишилися цих невеличких табунів, лише в назвах українських сіл, селищ та річок залишилися такі слова як тетерів, тетерук. Тетереви в Україні залишися ще трошки там у Поліссі, але вони також знищуються, тому що сьогоднішні методи полювання на них є звірячими, надзвичайно такими, я би сказав, ефективними для людей і дуже страшними для тварин і птахів. Я хочу сказати, що ніхто не задумується над тим, яку ми техніку використовуємо на полях, адже весь світ використовує уже техніку, яка є екологічно захисною. Ніколи комбайн не наїде на пташку, бо він&nbsp; дає сигнали, що та пташка втече за 10 кілометрів від того місця від того, де працює комбайн. У нас же покоси часто, особливо трав'яні покоси, особливо в період, коли пташки гніздяться, перетворюються в криваві сліди від діяльності тих же цесарок і таке інше. Хочу сказати, що все це потребує дуже серйозної переробки в нашому законодавстві, тому що те, що нас оточує, це ми, це частина нас, нашого здоров'я, нашого довкілля, здоров'я, тим більше, наших дітей. Не хотілось би, щоб тут залишилася випалена земля.</p>
<p>Колись Микола Йосипович Ключевський, видатний історик, і одночасно і видатний еколог в 60-х роках позаминулого століття писав про осушення фінських боліт,&nbsp; яке нанесло болючий удар по фауні і флорі тої місцевості і по екології в цілому. Тому цей закон абсолютно потрібен. Його треба доопрацьовувати, треба шукати нові аспекти, особливо в сфері виховання дітей, залучення дітей до тої юнацької колишньої роботи, яка була, вона була правильною, щоб вони не тільки з рогаток або петарди кидали під собак або під тварин, а й думали, що то жива істота, така ж жива як і він сам, той хлопчик чи дівчинка. Тому давайте&nbsp; підтримаємо цей закон, доопрацюємо його і щоб він був дійсно українським хорошим законом. Дякую.</p>
<p>&nbsp;</p>
<p>ГОЛОВУЮЧИЙ. Так, прошу від фракції регіонів. Партія регіонів,&nbsp; Чечетов.</p>
<p>&nbsp;</p>
<p>11:54:26</p>
<p>ЧЕЧЕТОВ М.В.</p>
<p>Уважаемые народные депутаты!&nbsp; Уважаемый Владимир Васильевич! К Крикунам обращаюсь персонально, мы сегодня говорили о Тарасе Шевченко, вы же духовно нищие, бескультурные и безграмотные. Тарас Шевченко писал на двух языках: на русском и&nbsp;&nbsp; украинском. Причем более половины как умный и мудрый человек писал&nbsp; на русском языке, и он стал великим поэтом, всемирно известным благодаря тому, что писал на двух языках. Я вам рекомендую читать великого Кобзаря без купюр, и на русском, и на украинском языке, подымите свою духовную культуру, станете грамотными, тактичными, культурными депутатами.</p>
<p>Что касается законопроекта? Законопроект нормальный, его нужно рассматривать, его нужно обсуждать, его нужно дорабатывать. Мы предлагаем его отправить на&nbsp; доопрацювання, а потом уже в новой редакции уже рассмотреть. Читайте Кобзаря без купюр, не показывайте свою духовную нищету, бескультурье. Тарас Шевченко Великий Кобзарь, поскольку писал на&nbsp; русском и украинском языках. Берите с него пример. Хватит уже показывать свою безграмотность. Стыдно. Позор для вас. Спасибо.</p>
<p>&nbsp;</p>
<p>ГОЛОВУЮЧИЙ. Шановні депутати, від фракції виступили. Я прошу народних депутатів записатися бажаючих обговорювати це&nbsp; питання.&nbsp; Прошу народних депутатів записатися. Прошу Павло Розенко, фракція "УДАР".</p>
<p>&nbsp;</p>
<p>11:56:24</p>
<p>РОЗЕНКО П.В.</p>
<p>Прошу передати слово Юрію Савчуку.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>11:56:30</p>
<p>САВЧУК Ю.П.</p>
<p>Фракція "УДАР Віталія Кличка", Юрій Савчук. Те, про що тут говорили колеги, відбувається по всій Україні.</p>
<p>Я, живучи у такому живописному місті, як Волинь, маю можливість кожен день бачити розбещеність, браконьєрську розбещеність. І крім тих людей, які йдуть займатися бракон'єркою не тільки для того, щоб вижити, а сьогодні чомусь дозволяється приїжджати з-за кордону людям, які полюють на медальну дич: їх цікавлять роги, їх цікавить розмір, їх цікавить вага.&nbsp; І ми мусимо враховувати, що вибивається маточне поголів'я. Маточне поголів'я…</p>
<p>В нас сьогодні на Волині, це край, який граничить з Біловєжською Пущею, з Білорусією, осталося менше, як 200 зубрів. Це сьогодні ганебна практика, яка відбувається в нашій країні. Ми втрачаємо наше наслідство. Тому партія "УДАР" буде голосувати за цей закон. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Партія регіонів, Медяник народний депутат.</p>
<p>&nbsp;</p>
<p>11:57:55</p>
<p>МЕДЯНИК В.Ю.</p>
<p>109 округ, народный депутат Медяник. Прошу надати слово Глазунову Сергію Миколайовичу.</p>
<p>&nbsp;</p>
<p>ГОЛОВУЮЧИЙ.&nbsp; Прошу.</p>
<p>&nbsp;</p>
<p>11:58:05</p>
<p>ГЛАЗУНОВ С.М.</p>
<p>Дякую. Я хотів би звернути увагу всіх народних депутатів на висновки науково-експертного управління. Дійсно, цей закон потрібен, його треба приймати. Але давайте враховувати і висновки науково-експертного управління. На трьох сторінках є зауваження до даного законопроекту, де науково-експертне управління пропонує його відправити на доопрацювання. Я назву тільки декілька зауважень, всі не буду називати. Ну, перше, недоцільне доповнення статті 19 Закону України "Про Червону книгу" частиною 4, згідно якої знищення об'єктів Червоної книги забороняється. Річ у тому, що зазначена статті стосується регулювання умов спеціального використання об'єктів Червоної книги, яке можливе лише у винятках і випадках наукових і селекційних цілях на підставі дозволу Мінприроди. Відносини ж з приводу знищення відповідних об'єктів врегульовані в інших положеннях цього закону.</p>
<p>Також не можливо погодитися з тим, що порядок та розмір відшкодування шкоди, заподіяної&nbsp; внаслідок порушення законодавства у галузі охорони і використання, відтворення тваринного світу має визначатися, як пропонується проектом Кабінету Міністрів України, а не у порядку та розмірах, встановлених законодавством, що&nbsp; встановлено чинною нормою, яку варто б залишити в даному законопроекті.</p>
<p>Також хотів би звернути увагу на те, що пропонується змінити заходи по регулюванню окремих популяцій видів комісією, створеною центральним органом виконавчої влади, що забезпечує формирування&nbsp; державної політики у сфері охорони навколишнього і природного середовища за участю наукових установ, тобто на рівні держави, що не узгоджується з попередніми положеннями.</p>
<p>Я назвав тільки декілька зауважень, з тих, що надані науково-експертним управлінням. Безумовно, законопроект потрібен, але правильно було б направити авторам на доопрацювання, доопрацювати з цими&nbsp; зауваженнями і подати його до Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, я оголошую перерву до 12 години 30 хвилин і запрошую продовжити після перерви розгляд цього питання.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Запросіть до зали народних депутатів. І будемо продовжувати працювати.</p>
<p>Шановні депутати, продовжуємо роботу. Я надаю слово народному депутату з "Батьківщини" Купрейчик. А? Пожалуйста, Арсеній Петрович Яценюк, просимо.</p>
<p>&nbsp;</p>
<p>12:31:22</p>
<p>ЯЦЕНЮК А.П.</p>
<p>Шановний пане головуючий, члени парламенту, дозвольте мені виступити зараз не по тексту законопроекту, а по тому, що відбулося щойно в Кабінеті Міністрів України.</p>
<p>Українські журналісти, які звернулися до керівника українського уряду з вимогою розслідувати факти побиття журналістів 18 травня, щоб уряд зробив все для того, щоб в Україні не били журналістів, щоб в Україні не били людей і щоб в Україні захищали права і свободи кожної людини і кожного громадянина. Після звернення журналістів до Прем'єр-міністра Миколи Азарова він прийняв унікальне за своєю зневагою до українського народу і до української журналістики рішення: він зобов'язав виставити 10 журналістів, які до нього як до Прем'єр-міністра України звернулися з законною, конституційною вимогою. Ганьба такому Прем'єру і ганьба такій владі! <i>(Оплески)</i></p>
<p>Пане Голово, я звертаюся до вас і прошу, по-перше, вважати мій виступ депутатським запитом. По-друге, я вас прошу: наберіть, будь ласка, по телефону Прем'єр-міністра України. Його дії, його позиція знищує репутацію України в першу чергу на європейській арені. Спочатку баньдюки б'ю журналістів, потім міліція це прикриває, а після цього Прем'єр-міністр виставляє те журналістське середовище, яке вимагає правди, законності і справедливості.</p>
<p>Я звертаюся до вас, пане головуючий, вжити заходів для того, щоб це не повторилося.</p>
<p>А щодо діяльності Прем’єра, то окремо хочу зазначити. Завтра у нас буде засідання, а точніше створення&nbsp; слідчої комісії з питань побиття. І зараз ми, як опозиція,&nbsp; звертаємося до цієї комісії викликати на засідання&nbsp; комісії Прем’єр-міністра України з поясненнями, а Генеральний прокурор повинен негайно втрутитися в те, щоби навчити&nbsp; Прем’єр-міністра України Миколу Азарова виконувати закон і поважати&nbsp; людей і журналістів. <i>&nbsp;</i>&nbsp;Дякую.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Шульга.&nbsp;</p>
<p>&nbsp;</p>
<p>12:33:45</p>
<p>ШУЛЬГА В.П.</p>
<p>Володимир Шульга. Прошу передати слово Володимиру Яворівському.</p>
<p>&nbsp;</p>
<p>ГОЛОВУЮЧИЙ. Прошу. Депутат Троєщини, пан Яворівський.</p>
<p>&nbsp;</p>
<p>12:34:10</p>
<p>ЯВОРІВСЬКИЙ В.О.</p>
<p>Хто сказав, що нема. Є!</p>
<p>Володимир Яворівський, "Батьківщина", Київ, Троєщина, "Батьківщина" Юлії Тимошенко. Шановні наші виборці! На відміну від представника регіонів, який виступав і казав, що цей закон потребує обов'язкового доопрацювання, що потрібно його знову завертати на доопрацювання і тому подібне, я переконаний, що Микола Томенко, автор цього законопроекту, підготував дуже&nbsp; зрілий, дуже професійний і всеохоплюючий, я би сказав,&nbsp; закон. Він вносить поправки в десь біля шести-семи інших природоохоронних&nbsp; і охорони живої природи законопроекти.</p>
<p>Справа в тому, що у нас в Україні полювання, знаєте, стало… повернулося знову до такої… до царських, я б сказав, масштабів.</p>
<p>Скажіть, будь ласка, скільки потрібно одному мисливцю угідь? Може хтось знає? Я не знаю, Сухолуччя,&nbsp; Крим, донецькі степи… Скільки людина може стріляти і скільки їй потрібно уже тих угідь для того, щоби врешті-решт заспокоїтися? Це, справді, дуже небезпечно. Це стає модою. Коли сам Президент сьогодні культивує полювання, то вся челядь довкола нього швиденько купують рушниці і тому подібне. Я просто хочу нагадати про те, як одійшов у інший світ Кушнарьов. Я хочу згадати з цієї трибуни, з нагоди цього закону, прекрасного офіцера міліцейського, справжнього офіцера, царство йому небесне, Шапошника. Був такий генерал розумний, красивий, якого знищили на полюванні, я думаю, що не випадково вони його знищили.</p>
<p>Мені подобається законопроект Томенка ще й тим, що він входить, так би мовити, в усі сфери життя. Наприклад, він говорить дуже чітко про те, щоб навіть у школах обов'язково проходити і заборонити, заборонити в тирах стріляти хай навіть в намальованих тваринах. Це, до речі, теж дуже важливо. Бо це виховує з дитинства, виховує ту саму, ту саму людину.</p>
<p>Я переконаний у тому, що ми, українці, чомусь на сьогоднішній день абсолютно забули про те, що після нас хтось ще має жити на цій землі. Такі самі українці, а може, навіть набагато кращі українці, ніж ми з вами. І щось їм потрібно залишити.</p>
<p>Через те, я переконаний, що цей законопроект не просто можна приймати, його конче треба приймати! Бо він, можливо, хоч трішки зупинить сьогодні ту вакханалію, те винищення всього живого, що ми сьогодні в Україні маємо. Це буде тест. Хто за цей законопроект проголосує.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", Паламарчук, прошу.</p>
<p>&nbsp;</p>
<p>12:37:07</p>
<p>ПАЛАМАРЧУК М.П.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Прошу, Ірино Геращенко.</p>
<p>&nbsp;</p>
<p>12:37:26</p>
<p>ГЕРАЩЕНКО І.В.</p>
<p>Фракція "УДАР", Ірина Геращенко. Шановні колеги! Я хочу підтримати нашого колегу Арсенія Петровича Яценюка і привернути вашу увагу, що сьогодні трапився дійсно безпрецедентний випадок. Коли українські журналісти демонструють журналістську корпоративну солідарність на ганебний факт побиття нашого колеги – парламентської журналісти Ольги Снісарчук.</p>
<p>І так само, як в будь-якій цивілізованій країні, вони висловили свій протест лідеру правлячої антифашистської Партії регіонів, яка зігнала цих бойовиків, з вимогою вибачитися перед журналістами. З вимогою зробити все для того, щоб ця професія була безпечною в Україні, а їх витурили з засідання Кабінету Міністрів.</p>
<p>Шановні колеги, ми просимо вас звернутися до Президента&nbsp; України, це безпрецедентний випадок. П'ять днів Президент мовчить з приводу порушення прав журналістів. Це є унікальний випадок, коли, дійсно, цей факт сьогодні стає на заваді євроінтеграції України. Сьогодні уже всі відреагували чиновники Єврокомісії на те, що в Україні&nbsp; знову б'ють журналістів. Де наш Президент? Можна дізнатися, він знає, що відбувається в країні? Можна дізнатися, він може прореагувати на те, що тут б'ють журналістів, і це роблять бойовики, найняті Партією регіонів? Він може дати вказівку Службі безпеки, прокурору і міністру внутрішніх справ відреагувати на це безчинство? Чи ми будемо слухати заяви комісарів Європейської комісії, які захищають українських журналістів?</p>
<p>Ми хочемо сказати, що це неприпустима ситуація, коли Президент України, навіть речник його, навіть глава адміністрації не відреагували на таку ганьбу. І тому ми вимагаємо, щоби Прем'єр-міністр України вибачився і за свої дії, і за дії Партії регіонів перед українськими журналістами. І, дійсно, він буде тією першою людиною, яка майбутнє ТСК, яка завтра буде проголосована в цій Раді, буде запрошений на розгляд цієї ганьби у верховній залі України.</p>
<p>Журналісти, вибачте, будь ласка, суспільство, яке сьогодні знову робить вашу професію небезпечною, і це трапилося за часів цього режиму. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні депутати, у нас при розгляді цього питання від фракції "Свобода" ніхто не виступив, я надам слово, і вам дам. Прошу, народний депутат Тягнибок. І будемо приймати рішення.</p>
<p>&nbsp;</p>
<p>12:39:57</p>
<p>ТЯГНИБОК О.Я.</p>
<p>Дякую. Олег Тягнибок, фракція Всеукраїнського об'єднання "Свобода". Шановні колеги депутати, стосовно суті цього законопроекту, який ми розглядаємо, наша фракція однозначно його підтримуватиме іІ просить зал проголосувати позитивно в цілому, в другому читанні, в перспективі, звісно, що в цілому.</p>
<p>Але я би так само хотів долучитися до цих політичних заяв, які щойно прозвучали від колег з "Батьківщини" і з "УДАРу".</p>
<p>Шановне товариство, абсолютно неприпустимим є сьогоднішня поведінка Прем'єр-міністра Азарова, який на засіданні уряду дозволив собі брутально і нахабно не просто вигнати журналістів з цього засідання, але й дати доручення позбавити їх акредитації, щоб вони не могли виконувати свої журналістські зобов'язання. Ви знаєте, наша держава, на превеликий жаль, поступово, поступово перетворюється не тільки в поліцейську державу, але й державу повної узурпації влади і диктатури. І замість того, щоб Партія регіонів сьогодні за цей безпрецедентний випадок 18 числа посипала собі попелом голови і вибачалася перед журналістами і перед українським суспільством, і намагалася згладити цей конфлікт, то Прем'єр-міністр собі дозволяє подібні речі.</p>
<p>Ми вважаємо, що Генеральний прокурор повинен взяти ту справу до уваги. Ми вважаємо, що має бути відкрита кримінальна справа проти Прем'єр-міністра Азарова щодо йог намагання позбавити можливості журналістів виконувати свої професійні обов'язки. З одного боку Партія регіонів лілейно розказує, що вони хочуть в Європу без якогось там міфічного фашизму, якого в Україні, звісно що, немає. А з іншої сторони вони грубо порушують всі європейські правила і цінності. До якої Європи вони хочуть іти?</p>
<p>Через те годі. Треба припинити оту політику подвійних стандартів. Нарешті Генеральна прокуратура повинна реагувати на зухвальство і хамство чиновників. І проти Прем'єр-міністра Азарова має бути однозначно відкрите кримінальне провадження стосовно перешкоджанню журналістській діяльності. Слава Україні!</p>
<p>&nbsp;</p>
<p>ГОЛОВУЮЧИЙ. Прошу, запрошую до слова Ганну Герман, народного депутата.</p>
<p>&nbsp;</p>
<p>12:42:24</p>
<p>ГЕРМАН Г.М.</p>
<p>Шановні колеги, я хотіла б подякувати представниці партії "УДАР", фракції "УДАР" за те, що вона вибачилася перед журналістами за провокацію, яка була влаштована опозиціонерами, коли вони проводили свій мітинг. Це неправильно, відволікати увагу від провальних своїх акцій побиттям журналістів. І тому ми будемо вимагати, щоб замовники цієї провокації обов'язково були знайдені. І ми будемо вимагати, щоб до відповідальності були притягнуті не тільки виконавці, а й замовники цієї провокації. А також ми будемо вимагати, щоб ті лідери, які дають замовлення на масові акції, відповідали перед суспільством за порядок на цих акціях. Якщо вони беруться за те, щоб протестувати, значить вони повинні тримати порядок, так як тримала Партія регіонів порядок у себе на своїх виступах.</p>
<p>І ще раз дякую "УДАРу" за те, що вони визнали свою вину і за те, що вони вибачилися перед журналістами. Зі свого боку ми будемо просити і вимагати об'єктивного неупередженого розслідування. І ми ніколи не допустимо, щоб в цій країні ті, хто б'ють журналістів, були не покарані. Дякую.</p>
<p>&nbsp;</p>
<p>ГОЛОВУЮЧИЙ. Все, обговорення закінчились. Я прошу народних депутатів підготуватися до голосування.</p>
<p>Ставлю на голосування проект Закону (реєстраційний номер 2503) про внесення змін до деяких законодавчих актів України щодо охорони тваринного та рослинного світу для прийняття за основу.</p>
<p>Прошу народних депутатів визначатися.</p>
<p>&nbsp;</p>
<p>12:44:41</p>
<p>За-160</p>
<p>Проти – 1, утрималось – 27, не голосувало – 168. Рішення не прийнято.</p>
<p>Прошу, по фракціях.&nbsp; Шановні депутати, я прошу, розглядається питання. Більшість депутатів виступало не по темі. Розглядаємо питання.</p>
<p>Я прошу, щоб ми не відключали мікрофони, давайте при розгляді питання, висловлювати, обговорювати по темі.</p>
<p>Вноситься на розгляд проект Закону (№2149) про внесення змін до Закону України "Про адміністративні послуги" (щодо усунення можливостей корупції при наданні адміністративних послуг).</p>
<p>Будемо розглядати по повній програмі? <i>(Шум у залі)</i>&nbsp; Ставлю на голосування скорочену процедуру, визначайтесь. Прошу голосувати.</p>
<p>&nbsp;</p>
<p>12:46:09</p>
<p>За-114</p>
<p>Проти-70, утрималось-6, не голосували-167. Рішення не прийнято.</p>
<p>Я надаю слово для доповіді народному депутату України Оксані Петрівні Продан. А потім від комітету. Прошу.</p>
<p>&nbsp;</p>
<p>12:46:34</p>
<p>ПРОДАН О.П.</p>
<p>Шановний Володимире Васильовичу! Шановні колеги! Законопроект (№2149) про внесення змін до Закону України "Про адміністративні послуги" розроблений депутатами фракції "УДАР Віталія Кличка" Наталею Агафоновою, Сергієм Капліним, Наталею Новак, Павлом Розенко, Валентином Наливайченко та Тарасом Кутовим.</p>
<p>Ми розробили цей законопроект для того, щоб нарешті забезпечити обслуговування владою громадян. Законопроектом передбачаються зміна системи влади. Міняються відносини між владою та громадянами, між чиновниками та тими людьми, яких вони повинні обслуговувати. Після прийняття цього законопроекту людям не потрібно буде збирати десятки довідок в одних органах влади для того, щоб надати їх в інші органи влади, і отримати ті послуги і ті документи, які законом передбачені і які держава зобов'язана надавати людям.</p>
<p>Після того, як ми з вами підтримаємо цю ініціативу, і пенсіонери для отримання пенсій, і студенти для отримання паспортів, і підприємці для виготовлення дозвільних документів не повинні будуть&nbsp; збирати документи і за них платити раз за разом, а для них буде достатньо подати заяву в орган влади. В цій заяві зазначити, що потрібно, і орган влади буде&nbsp; зобов’язаний без додаткових документів видати або зробити ту дію, яка необхідна людині, і яка, знову хоче звернути увагу, передбачена законом.</p>
<p>Я хочу звернутися в першу чергу до провладної більшості із інформацією про те, що цей законопроект, який ми зараз з вами розглядаємо, є продовження інформації про те, що цей законопроект, який ми зараз&nbsp; з вами розглядаємо, є продовження і обов’язковою умовою реалізації Закону про адміністративні послуги. Ті з вас, хто приймав участь у підготовці законопроекту про адміністративні послуги, ті з вас, хто колись збирав документи і довідки, які необхідні для надання органам влади, ви знаєте, наскільки це складно зробити і наскільки складно пробити взагалі супротив чиновників, супротив тієї середньої ланки, яка насправді і заробляє на корупційних діях.&nbsp; Саме через те, що чиновники не готові міняти систему, саме через те, що чиновників влаштовує корупційна система, ми маємо негативні висновки Експертного управління, яке не готові підходити&nbsp; до законопроекту системно.</p>
<p>Хочу ще раз звернути вашу увагу на те, що&nbsp; проектом передбачаються абсолютно прості речі, які були передбачені в програмі кожної з п’яти партій, кожної з п’яти фракцій, які зараз представлені в парламенті. Ми говоримо про те, що&nbsp; жоден громадянин України не повинен обслуговувати державу і не повинен обслуговувати органи влади. Для того, щоб влада виконувала свої зобов’язання необхідно тільки одне – заява громадянина про ту чи іншу дію.</p>
<p>Основним аргументом&nbsp; тих, хто виступає проти цього законопроекту, є одне – те, що&nbsp; неможливо начебто надавати такі послуги, те, що&nbsp; начебто держава не готова і органи влади не готові до того, щоб реалізовувати в такому порядку, в якому ми пропонуємо, адміністративні послуги. Я згідна з тим, що не всі готові, я згідна з тим, що немає ще взаємозв'язаних&nbsp;&nbsp; &nbsp;процедури і немає того електронного урядування, яке є. Але я хочу сказати всім&nbsp; вам, і я впевнена, що ви з цим погодитесь: якщо ми зараз не проголосуємо в першому читанні цей законопроект, то органи влади ніколи і не будуть&nbsp; готові. Обслуговування державою громадян – це принцип, який існує в усіх економічно розвинених демократичних країнах, і він повинен бути започаткований і в Україні.</p>
<p>Я пропоную всім присутнім зараз у залі розпочати спільну роботу по реальній боротьбі з корупцією, по боротьбі з тими чиновниками, які хотять займатися корупційними діяннями. Ми, скільки б ми не приймали законопроектів євроінтеграційних, які передбачають відповідальність за корупцію, до тих пір, поки ми з вами, більше ніхто, не усунемо умови, при яких чиновник може брати гроші, вимагати гроші, створювати проблеми, до тих пір корупція буде. І це знаємо кожен з нас.</p>
<p>Я хочу сказати про авторів законопроекту. І я, і мої колеги, ми вперше прийшли в парламент. Можливо, ми багато речей не знаємо процедурних, як треба відпрацьовувати у комітеті для того, щоб комітет підтримав законопроект, але ми точно знаємо, що Україна через рік, через два, чим швидше, тим краще для нас з вами, все-таки стане, дійсно, економічно розвиненою країною. Фракція "УДАР Віталія Кличка" в цьому впевнена, саме тому ми тут.</p>
<p>І я прошу вас, кожного з тих, хто зараз є в залі, щоб ми не відкладали зміни у нашому суспільстві і розвиток економіки України для наших дітей. Давайте ми сьогодні почнемо роботу по реальному розвитку, по реальним змінам тим, яких чекають всі громадяни України.</p>
<p>Я дуже прошу, не зважаючи на те, що сьогодні є висновок профільного комітету про відхилення законопроекту, всіх присутніх в залі депутатів підтримати у першому читанні законопроект, тому що ми передбачаємо, що не треба буде подавати громадянам на оформлення документів ті документи, які є в органах влади. Ми не передбачаємо додаткових видатків, ми не передбачаємо пільг. Ми передбачаємо зміну системи, ту зміну, яку обіцяли всі ми, але є конкретне рішення. Прошу всіх, долучайтеся і підтримуйте законопроект&nbsp; в першому читанні. Дякую дуже.</p>
<p>&nbsp;</p>
<p>ГОЛОВУЮЧИЙ. Дякую. Оксана Петрівна, ми спитаємо, є до вас питання чи немає. Є питання? Немає. Сідайте, будь ласка. Є питання. Прошу Гончарова – народний депутат.</p>
<p>&nbsp;</p>
<p>12:53:15</p>
<p>ГОНЧАРОВ А.Д.</p>
<p>У мене питання: а коли був прийнятий сам Закон "Про адміністративні послуги", в який ми сьогодні вносимо поправки?</p>
<p>&nbsp;</p>
<p>ПРОДАН О.П. Я дякую дуже. Можна, да, відповідати?</p>
<p>&nbsp;</p>
<p>ГОЛОВУЮЧИЙ. Да.</p>
<p>&nbsp;</p>
<p>ПРОДАН О.П. Я дякую дуже вам за питання.</p>
<p>Сам закон був прийнятий в 2012 році. Він приймався минулим скликанням, не нами з вами. І його готували, я знаю точно, тому що я приймала участь і багато присутніх тут приймали участь, його готувало два уряди. Пробивали з величезною силою ту... те протистояння чиновників, яке є, тому що, насправді, чиновники не хотять впорядкування. Чиновники не хотять відміни довідок, тому що вони з того живуть. Ми пропонуємо сьогодні, є рамковий Закон про адміністративні послуги, тепер впорядкувати процедуру їх надання. Це наступний крок, це крок, якого потребує все суспільство України.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>&nbsp;</p>
<p>ПРОДАН О.П. Дякую.</p>
<p>&nbsp;</p>
<p>ГОЛОВУЮЧИЙ. Співдоповідь – голова підкомітету комітету з питань державного будівництва та місцевого самоврядування Олег Юлійович Буховець, прошу.</p>
<p>&nbsp;</p>
<p>12:54:29</p>
<p>БУХОВЕЦЬ О.Ю.</p>
<p>Шановні депутати, за дорученням Голови Верховної Ради комітет розглянув на своєму засіданні 17 квітня 2013 року проект Закону України про внесення змін до Закону України "Про адміністративні послуги" (щодо усунення можливості корупції при наданні адміністративних послуг). Комітет з питань бюджету вважає, що законопроект не має впливу на показання бюджету та інформує, що Міністерство фінансів України у своєму експертному висновку зазначає, що окремі положення законопроекту містять неточності і суперечності, а відтак заважає щодо необхідності його суттєвого доопрацювання. Комітет з питань боротьби з організованою злочинністю і корупцією рекомендує прийняти даний законопроект за основу.&nbsp;Головне науково-експертне управління Апарату Верховної Ради України вважає, що частина положень законопроекту фактично не містить нових норм, а тому їх прийняття замість систематизації законодавчих норм може призвести до зворотного ефекту, рекомендує повернути законопроект суб'єкту права законодавчої ініціативи на доопрацювання.</p>
<p>Всеукраїнська асоціація органів місцевого самоврядування, Асоціація міст України у своєму висновку на даний законопроект зауважує, що пропозиція про вилучення в частині сьомої статті 9 Закону України "Про адміністративні послуги" пункту 3-17 може призвести до збільшення строку надання послуг і до збільшення витрат на отримання суб'єкту наданої послуги та підтримує пропозицію про повернення законопроекту суб'єкту прав законодавчої ініціативи на доопрацювання з метою визначення механізму отримання додаткової інформації, що міститься в документах, які пропонується вилучити з переліку, та фінансування відповідної діяльності.</p>
<p>Комітет, підтримуючи ідею спрощення умови надання адміністративних послуг, але погоджується з необхідністю суттєвого вдосконалення законопроекту, рекомендує Верховній Раді України відповідно до пункту 3 частини першої статті 114 Регламенту Верховної Ради України повернути на доопрацювання суб'єкту права законодавчої ініціативи.&nbsp;Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Є питання у народних депутатів? Немає. Прошу записатися на обговорення від фракцій.</p>
<p>Я прошу, Партія регіонів, хто буде виступати? Народний депутат Богословська. Прошу, прошу, мікрофон включений.</p>
<p>&nbsp;</p>
<p>12:57:14</p>
<p>БОГОСЛОВСЬКА І.Г.</p>
<p>Шановні колеги, доброго дня всім. Цей законопроект був би доречним, якщо б він був прийнятий хоча б рік тому, тому що сьогодні в Україні вже йде цілеспрямована організація центрів надання адміністративних послуг в обласних центрах перш за все. І на сьогодні Президентом України поставлено перед урядом завдання: до кінця цього року в абсолютній більшості регіонів&nbsp; вже облаштувати центри надання адміністративних послуг.</p>
<p>Цей законопроект виходить&nbsp;за межі законодавчих ініціатив&nbsp; парламенту. Це входить абсолютно в компетенцію виконавчої влади і&nbsp; може бути вирішено за рахунок тих інструментів і повноважень, які має Кабінет Міністрів, Адміністрація Президента і виконавча влада зараза вже&nbsp; організовує центри надання адміністративних послуг.</p>
<p>Додаткові бюджетні витрати, які безумовно треба буде нести, якщо ми приймемо цей закон, абсолютно невиправдані. Наприклад, сьогодні&nbsp; в уряді розглядається питання облаштування центрів надання адміністративних&nbsp; послуг на базі підприємств і відділень Укрпошти, яка має найрозгалуженішу&nbsp; в Україні систему надання послуг для населення і це може призвести до абсолютної мінімізації&nbsp; витрат на організацію нових центрів надання адміністративних&nbsp; послуг.</p>
<p>Що стосується&nbsp; формулювання, що це таке і як вони працюють, то&nbsp; це абсолютно компетенція теж виконавчої влади. Для цього не треба приймати окремий закон і бюджетувати його, і створювати нові і нові структури, бо ми знаємо "закон Паркінсона": скільки не скорочуєш владу, вона розростається. Тобто ще раз хочу сказати: діюча українська влада вирішує питання створення&nbsp; адміністративних центрів; вони вже створені в великій кількості міст і&nbsp; навіть є райони селищні, де вже є центри надання адміністративних&nbsp; послуг, тому тут переходити до законодавчого регулювання, це компетенція виконавчих органів влади.&nbsp;&nbsp; Дякую.</p>
<p>&nbsp;</p>
<p>ГОЛОВУЮЧИЙ. Фракція Комуністичної партії України, народний депутат&nbsp; Кудря.</p>
<p>Прошу, народний депутат Гордієнко.</p>
<p>&nbsp;</p>
<p>12:59:55</p>
<p>ГОРДІЄНКО С.В.</p>
<p>Шановний головуючий!&nbsp; Шановні колеги! Шановні громадяни&nbsp;&nbsp; України! Я є автором законопроекту і всім&nbsp; громадянам України, і своїм колегам по минулому скликанню хотів би нагадати і проінформувати, що фракція Комуністичної партії України не голосувала за Закон про адміністративні послуги, так як ми вважаємо, що це є додатковий&nbsp; податок на&nbsp;&nbsp; наших громадян. Поки не було цього закону, послуги надавалися. І ніяких перешкод у цьому не було.</p>
<p>Я хотів би привернути вашу увагу, що наші громадяни, уже раз сплативши податковий податок, відповідно до цього закону, змушені іти і платити ще один податок за те, що влада за своєю природою мала б надати і повинна надати ці послуги. Але їх зробили платними. І громадяни України за це платять.</p>
<p>Я звертаю увагу лише саме вас на такий факт. Сьогодні людина сільської місцевості, яка іде для того, щоб стати на облік у центр зайнятості, її звідти завертають і кажуть, підіть і принесіть довідку, що ви не підприємець. Коли вона іде до відділу реєстрації, ті кажуть, піди, заплати 38 чи 43 гривні, і лише після цього ми дамо вам цю довідку. Абсурд, якого не бачив світ!</p>
<p>Ми привертали до цього увагу в минулому скликанні. Ми волали, ми проголосували саме проти цього законопроекту. Але додатковий податок, додатковий тягар був покладений на наших громадян.</p>
<p>Я хотів би звернутися до Оксани Петрівни і її колег, що на робочих групах і у численних поправках, які давалися до цього законопроекту, щоб подібне вже було. Але воно сесійною залою не підтрималося, коли вносився і голосувався цей закон.</p>
<p>Я хотів би привернути вашу увагу, шановні автори законопроекту, що на превеликий жаль, саме хороше ваше бажання, щоб менше було різних документів. Але шляхів вирішення цього питання ви не пропонуєте.</p>
<p>Тому, фракція Компартії України, яка детально аналізувала цей законопроект, буде пропонувати і буде голосувати за те, щоб його, за рішення комітету про його доопрацювання. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Олександра Кужель.</p>
<p>&nbsp;</p>
<p>13:02:32</p>
<p>КУЖЕЛЬ О.В.</p>
<p>Шановний головуючий! Шановні колеги! Шановні виборці! Ви знаєте, послухала виступи колег і згадала анекдот. Ти, каже, тобі подобається Карузо? Ні, каже, мені його там сусід наспівав.</p>
<p>Ну, шановні друзі, не можна обговорювати законопроект, який зовсім про інше, про що ви зараз кажете. Він якраз вирішує ті питання, про які ви наголошуєте, що ви хочете, щоб були вирішені. Та, дійсно, пані Богословська правильно сказала, що пізно. Вже два роки зруйнована регуляторна політика, зруйнована всі ідеологія дозвільної системи, і створення прозорої системи надання адміністративних послуг.</p>
<p>Звідкіля береться ідеологія надання адміністративної послуги? Шановні, це ми з вами, українці, сплачуємо податки владі для того, щоб вона надавала громадянам України необхідні адміністративні послуги.</p>
<p>В 2009 році, будучи головою Держпідприємництва, я зробила запит, а скільки в кожному міністерстві є державних підприємств, які надають адміністративні послуги. Біля 6 тисяч. Деякі міністри, можу поставити на заклад, не знають перелік підприємств, які сьогодні знаходяться на балансі і на контролі владних цих міністерств. Наприклад, Міністерство оборони надає всі послуги даже на поховання, на свадьбу, на ресторани, на запис аудіодисків. Ми зробили з міністерств&nbsp; комерційні фірми. Тоді ми вперше зробили напрямок&nbsp; в цьому – це відмінили рішенням уряду права надання Державною агенцією з перевезення дозволів перевізникам. В Польщі це надає чотири людини. У нас офіс в Києві був 300 чоловік. 300 чоловік, офіс. Ми відмінили. Прийшов новий уряд, дав знову, повернув право. Тепер знову відмінив.</p>
<p>Що передбачає цей законопроект? Скажіть, будь ласка, чи не дурість, коли людина хоче отримати закордонний паспорт, іти до міліції і сплатити, щоб отримати справку, що ти несудимий.</p>
<p>В самій міліції ти не можеш ……. ввійти і подивитися, що я не судима? Про це цей закон. Він передбачає, що якщо державні установі потрібно взяти справку у державній установі, вона має право звернутися і через електронний документо…, звернення електронних… документообороту вона може отримати цю справку.</p>
<p>Я звертаюся до кожного з вас. Цей такий законопроект є лакмусовою бумажкою, чи ви дійсно виконуєте…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>КУЖЕЛЬ О.В. … виконуєте програму вашого Президента по спрощенню і можливості ведення бізнесу і хочете піднятися в рейтинги якості ведення бізнесу в Україні. Наша фракція "Батьківщина" підтримує цей законопроект і дякує нашим колегам за його підготовку.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка". Народний депутат Агафонова, прошу.</p>
<p>&nbsp;</p>
<p>13:06:09</p>
<p>АГАФОНОВА Н.В.</p>
<p>Шановні колеги, шановний Володимире Васильовичу, ми собі не раз задавали питання, як живуть наші громадяни зараз, як вони отримують адміністративні послуги. Фактично їм треба пред'явити довідку, в якій вказано, ще треба отримати ще одну довідку. Отак і відбувається життя, в суцільній бюрократії. Крім того, у різних регіонах нашої держави державні органи встановлюють різну вартість цих послуг. Крім того, вони встановлюють різний перелік документів.</p>
<p>Що ми пропонуємо? Ми пропонуємо те, що є вже зараз. Вже зараз у всіх державних органів є всі необхідні реєстри. Є всі необхідні дані. Що ми пропонуємо? Щоб громадянин не виконував обов'язок держави по перекладанню одного папірця з одного державного органу до іншого, а щоб держава сама обслуговувала громадянина і робила це. В неї є на це необхідні можливості. Це все вже створено. І знову ж таки зауваження щодо того, що це неможливо, що це, на це необхідно фінансування. Шановні колеги, це все вже є. Всі дані є.&nbsp;Тому, також хотілося б звернути увагу на те, що ті центри адміністративних послуг, які створені, вони не працюють так як необхідно, так як це передбачено. Вони не вирішують проблем для громадянина.</p>
<p>І також питання не в тому, щоб зігнати всі державні органи в одне місце. Вони можуть знаходитися там, де вони є. Питання в тому, що вони будуть, скажімо так, це питання, цей законопроект вирішує питання взаємодії державних органів між собою.</p>
<p>Тому давайте будемо намагатися робити те, що ми всі обіцяли в наших передвиборчих програмах. Давайте будемо вирішувати питання побутової корупції. Давайте спустимося до низу.</p>
<p>Зрозуміло, що питання не тільки у відповідальності, а питання в тому, щоб ми встановлювали інші умови для наших громадян. Для того, щоб їм не доводилося давати хабарі на кожному етапі отримання чергової довідки. Для того, щоб громадянин жив по принципу, як живуть багато цивілізованих демократичних громадян – за принципом заяви, за принципом повідомлення. Він подав заяву, а далі вже всі державні органи взаємодіють між собою.</p>
<p>Якщо ми підтримуємо євроінтеграційні прагнення, то це не тільки перелік з тих законів, які були визначені Законом, т про, там,&nbsp; лібералізацію з візовим режимом. А це також просто закони, які допоможуть всім громадянам дійсно відчути себе громадянами, яких поважає держава.</p>
<p>Прошу вас підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Фракція об'єднання "Свобода", народний депутат Бублик. Прошу.</p>
<p>&nbsp;</p>
<p>13:09:15</p>
<p>БУБЛИК Ю.В.</p>
<p>Юрій Бублик, Всеукраїнське об'єднання "Свобода", Полтавщина. Слово прошу передати побратиму Олегу Сиротюку.</p>
<p>&nbsp;</p>
<p>ГОЛОВУЮЧИЙ. Побратим Сиротюк, прошу.</p>
<p>&nbsp;</p>
<p>13:09:27</p>
<p>СИРОТЮК О.М.</p>
<p>Олег Сиротюк, фракція Всеукраїнського об'єднання "Свобода".</p>
<p>Ми дуже дякуємо ініціаторам законопроекту. Це є законопроект дуже дочасний, дуже потрібний, який є нагальний і вирішує багато питань, які зараз є в наших громадян.</p>
<p>Адже реалізація згаданої законодавчої ініціативи дозволить отримувати якісні послуги, адміністративні послуги, отримувати їх вчасно, а головне – без корупційної складової. Адже фактично ми є в таких умовах, коли наші громадяни для того, щоб отримати адміністративні послуги витрачають масу часу, перебуваючи в різноманітних чергах, отримуючи різноманітні довідки, витяги, копії документів, а в згаданому законі їх є лише, для фізичних осіб, близько 17 категорій. І фактично люди, замість того, щоб отримувати давно обіцяне покращення життя вже сьогодні, перебувають в отих чергах, в тих довідках, намагаючись отримувати, оббиваючи пороги кабінетів різноманітних чиновників, отримуючи необхідні документи.</p>
<p>Вважаємо, що прийняття даного законопроекту надзвичайно важливим і якраз спрямоване на те, щоб наші фізичні і юридичні особи мали можливість отримувати якісні адміністративні послуги. Закликаємо всіх парламентарів проголосувати за даний законопроект. Він абсолютно відповідає програмам всіх політичних партій і спрямований власне на зменшення корупційної складової для того, щоби українці отримували якісні послуги, не нарікали на владу, а більше часу мали на власне життя. Дякую за увагу.</p>
<p><i>&nbsp;</i></p>
<p>ГОЛОВУЮЧИЙ. Дякую. Є бажаючі депутати обговорювати? Є. Прошу записатися. Депутати, прошу записатися.</p>
<p>Народний депутат Сухий, Партія регіонів, прошу.</p>
<p>&nbsp;</p>
<p>13:11:17</p>
<p>СУХИЙ Я.М.</p>
<p>Дякую. Ярослав Сухий, місто Запоріжжя, Партія регіонів.</p>
<p>Шановні колеги, я звертаюсь до депутатів попередніх скликань. Ви пам'ятаєте, Сергій Гордієнко вже говорив про це, як важко ішов Закон "Про адміністративні послуги". Важко, через непорозуміння і, саме головне, тоді депутати висловлювали підозри, що в майбутньому цей законопроект, як стане законом, покладе на наші плечі нові ризики, які абсолютно не відповідають духу того, закону, який ми з вами приймали.</p>
<p>Тому, в&nbsp; пояснювальній записці цього закону, закон 2012 року, мала би бути обов'язково присутня аналітика, інформаційні якісь дані, статистичні дані про те, що цей закон з 2012 року, от, пройшло там хоч небагато часу. Але він вже показав такі якісь свої недоліки. тоді була би зрозуміла актуальність поставленого питання.</p>
<p>Друге. Я погоджуюсь і з авторами, і погоджуюсь з людьми, які виступали, з народними депутатами, що були від округів, позитиву в адміністративних послугах поки що немає. Ми позитиву, якого ми чекали від цього закону, так і не дочекалися. Вся країна Україна – це суцільна черга.&nbsp;І радість спілкування з&nbsp; якимось самодуром аби отримати довідочку. Скільки особистого часу, колеги, скільки нервів і&nbsp; скільки здоров'я наших людей пропадає в цих чергах.</p>
<p>А стосовно грошей. Так ось мені лист прийшов, недавно в Запоріжжі померла старша людина, 500 гривень треба заплатити, аби слідчий дав довідку, що ця людина померла своєю смертю. Нам потрібен був такий закон і ми про інакше говорили.</p>
<p>Тому в мене було питання: чи можна вдосконалити закон до другого читання? Ні, його вдосконалити не можна. Але чи потрібен нам цей закон? Так, він потрібен, але не в такому вигляді. Я скажу головну причину, чому за нього голосувати сьогодні не&nbsp; можна, а направити його на доопрацювання.</p>
<p>Цей закон має декларативний характер, подивіться автори уважно, там немає імперативу, там навіть у "Перехідних і Прикінцевих положеннях" не ставиться завдання перед Кабінетом Міністрів, то, хто має виконувати Закон про адміністративні послуги? Адміністрація, держава. Цей закон потрібно&nbsp; врятувати, його потрібно зберегти, направивши на доопрацювання авторам законопроекту. Дякую.</p>
<p>&nbsp;</p>
<p>ГОЛОВУЮЧИЙ. Об'єднання "Свобода", народний депутат Мирний.</p>
<p>&nbsp;</p>
<p>13:13:49</p>
<p>МИРНИЙ О.Б.</p>
<p>Прошу передати слово народному депутату Швайці Ігорю Олександровичу.</p>
<p>&nbsp;</p>
<p>ГОЛОВУЮЧИЙ. Я вас прошу народний депутат Швайка.</p>
<p>&nbsp;</p>
<p>13:13:55</p>
<p>ШВАЙКА І.О.</p>
<p>Пане Голово! Панове народні депутати! Я хотів би зупинитися на трьох аспектах сьогоднішнього дня.</p>
<p>Перший. Фракція Всеукраїнського&nbsp; об'єднання "Свобода" виступає за цей документ і ми його будемо підтримувати.</p>
<p>Друге. На цей&nbsp; час особливого виступу представника Партія регіонів Сухого прозвучало, що начебто цей закон носить декларативний характер. Останній період часу, а це приблизно 2-2,5 роки, декларативний характер у&nbsp; нас носить кожне засідання Кабінету Міністрів України. У нас є в Україні такий закон, дуже хороший закон по формальній назві, називається&nbsp; він&nbsp; "Про державні цільові програми". Так от на цей час в сучасній Україні кожне засідання уряду перетворилось на&nbsp; гарну декларацію дій, що&nbsp; правда, коли доходить до останньої крапки, а вона називається "фінансове забезпечення". Фінансового забезпечення, жодної цільової програми не&nbsp; передбачено.</p>
<p>Ми з вами всі працюємо по Україні. Я закріплений за виборчими округами Харківської і Луганської областей. І кожен з народних депутатів, який або працює в округах, а тим більше, мажоритарники, вони ж реально знають стан справ кожен у своїй області. Так, у Харківській і Луганській області відкриті красиві пункти надання адміністративних послуг, але чи стало підприємцям, людям, які звертаються до органів місцевого самоврядування, я вже не кажу про таку зарегульовану сферу, як надання земельних ділянок або оформлення права на спадщину, або оформлення документів про право володіння землею, чи стало громадянам України простіше від того, що відкрився красивий прозорий офіс і ще кілька десятків чиїхось племінників і дружин працевлаштовані на ці місця? Очевидно, що ні.</p>
<p>Третє. Я хотів би звернутися до Голови Верховної Ради, який вчора мені повідомив, що він дав доручення голові Лічильної комісії і повторити свою вимогу. У п'ятницю, 17 числа у Верховній Раді&nbsp; України відбулося порушення під час&nbsp; особистого голосування. Так народний депутат Колесніченко весь цей час з головою Луганської обласної ради Голенком, головою Луганської обласної адміністрації Пристюком боролися з так званим "фашизмом", проводячи антифашистську асамблею спочатку в Луганській обласній раді, а потім проводячи мітинг.</p>
<p>З 11 до 13 години ми з вами ухвалювали рішення. Відповідно, я звертаюся до Голови Верховної Ради&nbsp; і до голови Лічильної комісії Олійника: сьогодні нам з вами необхідно вирішити питання про нормальне функціонування Лічильної комісії, оскільки після обрання регіонала Олійника головою Лічильної комісії, цей орган, практично, не діє.</p>
<p>Більше того, він дозволив ухвалювати абсолютно антиконституційні рішення на тому збіговиську, яке було на Банковій, оскільки Лічильна комісія там не працювала. І я пропоную парламенту повернутися до цього питання, щоб представник опозиційної фракції очолив…</p>
<p>&nbsp;</p>
<p>ГОЛОВУЮЧИЙ.&nbsp; Дякую. Я прошу, народний депутат Яворівський, фракція "Батьківщина".</p>
<p>&nbsp;</p>
<p>13:17:22</p>
<p>ЯВОРІВСЬКИЙ В.О.</p>
<p>Шановний Володимире Васильовичу, Ксенія Ляпіна&nbsp;під час виборів&nbsp; на Дарниці завалила фінансового монстра Супруненка – зятя Черновецького, через те я з радістю їй передаю своє слово.</p>
<p>&nbsp;</p>
<p>ГОЛОВУЮЧИЙ. Прошу народний депутат Ляпіна.</p>
<p>&nbsp;</p>
<p>13:17:37</p>
<p>ЛЯПІНА К.М.</p>
<p>Ксенія Ляпіна, фракція "Батьківщина", партія "За Україну!", місто Київ.</p>
<p>Дуже дякую колезі Яворівському.</p>
<p>І хочу звернути увагу на три аргументи, чому цей закон варто і необхідно&nbsp; підтримати. Перше, нагадаю, кожен рік ми з вами в бюджеті держаному виділяємо сотні мільйонів гривень на фінансування кількох десятків реєстрів, які існують в державі. В цих реєстрах занесена інформація про всі особливості стану громадян. Коли людину з центру зайнятості женуть за справкою до якогось реєстру, це не тільки нелюдяно, це, шановні колеги, ще й нераціональне витрачання бюджетних коштів, оскільки за т інформацію, яка є в цих реєстрах, вже ми всі разом громадяни&nbsp; заплатили через державний бюджет. Всі ці реєстри фінансуються.</p>
<p>&nbsp;Друге питання. Власне, ідея авторів частково в проекті вже відображена. І всі політичні сили в 2012 році знайшли в собі сили, переступили лобізм вузький... вузьковідомчий і&nbsp; проголосували статтю 9 пункт 7, яким прямо передбачено, що не може вимагатися від громадянина суб'єктом надання послуг адміністративних якась інформація, яка є у власності держави. А всі ті приклади, які тут наводили, як раз показують, що ця норма просто не виконується. Тому, власне, автори законопроекту як раз і пропонують, зробити так, щоб ці норми хоча б частково були прописані в таких подробицях, щоб не можна було уникнути прямо їх виконання.</p>
<p>Третє. Неодноразово піднімалося питання: чому від центрів надання адміністративних послуг досі ми не отримали ніякого позитиву? Чому країна перетворюється в країну черг?</p>
<p>Шановні колеги, та саме тому, що виконавча влада просто не виконує Закон "Про адміністративні послуги", через те, що він насправді був достатньо декларативним, але іншого вибору й не було, ми зобов'язані були спочатку задекларувати це. Але зараз настав час не тільки декларувати – прописувати процедури. І найголовніше, шановні, контролювати виконання цього закону. А я нагадаю, ми з вами у Верховній Раді не тільки ухвалюємо закони, а й маємо ще й другу конституційну функцію: контролю за їх виконанням. І настав час цей Закон "Про адміністративні послуги" жорстко контролювати, інакше черги будуть стояти і гроші будуть вимагати. Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", Павло Розенко, прошу.</p>
<p>&nbsp;</p>
<p>13:20:54</p>
<p>РОЗЕНКО П.В.</p>
<p>Дякую, шановні народні депутати. Павло Розенко, фракція "УДАР Віталія Кличка". Я хочу сказати, от вже коментуючи, як один з авторів законопроекту, який розроблений нашою фракцією, хочу прокоментувати деякі виступи, які тут лунали, і заклики чомусь дивні не голосувати за законопроект.</p>
<p>Ви дуже багато говорите про досягнення влади. Інна Германівна, от послухайте мене уважно. Ви ж подивіться, що зараз робиться в центрі надання адміністративних послуг. Люди займають чергу з третьої години ночі, щоб хоча б туди потрапити, щоб отримати ці адміністративні послуги. Сьогодні ця система не працює, і ніколи вона не запрацює, незважаючи на те, де ви їх розташуєте: чи в центрі Києва, чи у відділені "Укрпошти", - ніколи вона не запрацює, тому що механічне об'єднання всіх центрів надання цих послуг в одному місці не вирішує питання. Якщо йому треба, щоб отримати якусь послугу, зібрати 50 довідок, не важливо, де буде розташований цей центр адміністративних послуг: чи в селі, чи в місті. Все одно він втратить місяць, щоб зібрати ці всі довідки. І тому головне, принципове питання, яке перед нами сьогодні стоїть, - позбавити громадян України на всіх його ланках, починаючи від старту, можливості ведення бізнесу до&nbsp;отримання пенсій в Україні, до&nbsp; отримання соціальних допомог позбавити їх оцих от не властивих для людей функцій збору довідок. Це ізвєчная… конфлікт інтересів.</p>
<p>Хто в державі головний – чиновник чи громадянин України? От сьогодні чиновник. І чиновник говорить: щоб я тобі надав дозвіл якийсь, призначив пенсію, призначив соціальну допомогу, хочеш отримати допомогу по безробіттю,&nbsp; принеси мені 100 довідок; от я чиновник, от я захотів тебе позбавити акредитації за те, що&nbsp; ти мені щось погане на засіданні Кабміну сказав,&nbsp; от я тебе позбавлю акредитації, і плювати на всі ваші закони і надії.</p>
<p>Так от ідеологію&nbsp; держави треба змінювати. Треба перевертати з голови на ноги.&nbsp; Головна ця… в державі пріоритет – це людина. І якщо чиновнику потрібні довідки, хай ці довідки чиновник і&nbsp; збирає. Тим більше, що сьогодні всі є можливості. В Пенсійному фонді є своя система, прекрасно працює. В центрах зайнятості є своя комп'ютеризована&nbsp; система. В органах внутрішніх справ є свої комп'ютеризовані системи. Не заставляйте людей бігати по чиновникам, дайте можливість людям&nbsp; нормально працювати, нормально заробляти і отримувати&nbsp; належну соціальну допомогу. От на що розрахований наш законопроект. Тому я прошу всіх народних депутатів підтримати ініціативу фракції "УДАР" і виконати…</p>
<p>&nbsp;</p>
<p>ГОЛОВУЮЧИЙ. Дякую. У нас ще один виступ і потім я хвилину дам вам. Фракція "УДАР", народний депутат&nbsp;&nbsp; Мочков.</p>
<p>&nbsp;</p>
<p>13:24:15</p>
<p>МОЧКОВ О.Б.</p>
<p>Мочков Олександр, фракція "УДАР Віталія Кличка".</p>
<p>Шановні колеги! Дуже важливе питання. Я повністю підтримую свого колегу Розенко Павла, який щойно виступав, щодо цього законопроекту. Знаєте, що сьогодні відбувається? Сьогодні всього лиш 7 відсотків громадян&nbsp; залишаються повністю&nbsp; задоволеними тією якістю послуг адміністративних, які надаються&nbsp; у тих чи інших закладах.</p>
<p>Сьогодні відбувається така ситуація, що коли народжується дитина, треба заплатити за адміністративні послуги. Коли помирає людина, теж треба заплатити. Сьогодні відбувається те, що купа людей стоїть у чергах і чекають дозволів, чекають різних довідок та іншого.</p>
<p>Навіщо знущатися над нашими громадянами, навіщо знущатися над тими людьми, які сьогодні платять податки, які сьогодні вимагають від чиновників тільки одного, - щоб вони працювали на їх благо. Бо вони їх наймали на роботу.</p>
<p>Тому фракція політичної партії "УДАР Віталія Кличка" повністю підтримує цей законопроект. Ми закликаємо своїх колег підтримати цей законопроект.</p>
<p>І ще я хотів би додати. У людей запитували, де їм за останні 12 місяців цього року приходилося платити найбільше хабарів. Так я вам хочу сказати, що відповівши на це питання, вони сказали, що найбільше всього приходилося платити це у Державній автоінспекції. Це при реєстрації автомобілів та проходженні технічного огляду автомобілів. Тому закликаю всіх народних депутатів підтримати цей законопроект. І не знущатися над громадянами України та простими українцями. Дякую.</p>
<p>&nbsp;</p>
<p>ГОЛОВУЮЧИЙ. Хвилина, прошу, народний депутат Богословська.</p>
<p>&nbsp;</p>
<p>13:26:18</p>
<p>БОГОСЛОВСЬКА І.Г.</p>
<p>Шановні колеги! Я прошу вас, будьте уважнішими. Ну, за який технічний огляд, якщо ми його відмінили? Ну, хоча б знайте українське законодавство! І знайте таким же чином, що від цього закону абсолютно не зміниться поведінка виконавців. Це питання виконавчої влади!</p>
<p>На сьогодні величезний супротив бюрократії щодо роботи і створення адміністративних центрів. І жодним законом ми цього не змінимо. Це наша вимога до уряду, щоб організація роботи адміністративних центрів саме виконала те завдання, яке ми з вами поставили в закон! Тому що, дійсно, сьогодні виявилося, що ми прийняли Закон про адміністративні послуги.</p>
<p>Величезна кількість знищена зараз, ліквідована типів адміністративних послуг, які були раніше. Якщо ви знаєте, втричі скорочено перелік організацій, які можуть надавати державні послуги на комерційній основі. Це безглуздя, яке роками було в Україні.</p>
<p>Тому…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>13:27:31</p>
<p>БОГОСЛОВСЬКА І.Г.</p>
<p>Сьогодні це питання не парламенту, а виконавчої влади. І наше завдання як парламенту – контролювати виконання виконавчої влади, Закону про адмінпослуги, щоб люди в одному вікні отримали всі довідки, не бігаючи по різних інстанціях. Це питання контролю, а не нових законів, які нікому не потрібні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Оксана Петрівна. Є заключне слово? Прошу.</p>
<p>Говоріть, там включено.</p>
<p>&nbsp;</p>
<p>13:27:57</p>
<p>ПРОДАН О.П.</p>
<p>Шановні колеги! Я, в першу чергу, звернуся до тих, хто має зауваження до законопроекту.</p>
<p>Звертаюся до фракції комуністів. Шановний Сергію Володимировичу, насправді цей законопроект вирішує ту проблему, через яку ви не голосували про Закон про адміністративні послуги. Ми вилучаємо цілий список документів, які сьогодні продаються, надаються органами влади для того, щоб органи влади наступні виконали свої обов'язкові законом функції. Саме через те, що в діючому Законі про адміністративні послуги в статті 9 є величезний перелік обов'язкових документів, які треба надавати і надавати, і надавати, ви не голосували. Ми пропонуємо виключити цей перелік і дати можливість людям дихати і заставити чиновників обслуговувати людей. Я дуже вас прошу підтримати цей законопроект, тому що цей законопроект для простих людей. Не для чиновників і не для влади.</p>
<p>Я звертаюся до фракції Партії регіонів. Шановний Ярославе Михайловичу, ви говорили, що це… Не бачу. Ви говорили, що це не імперативний закон. Насправді це імперативний закон, і це виключно цим законом і змінами, які ми запропонували, можна заставити робити чиновників те, про що говорила Інна Германівна. Тому що сьогодні закон, стаття 9 Закону про адміністративні послуг передбачає 17 документів, які обов'язково повинні надаватися тим чи іншим органом. І в центрах адміністративних, отих, про які ви кажете, люди приходять і дають заявку на одну послугу, беруть, потім в цьому ж центрі забирають і надають&nbsp;на другу послугу. В цьому ж центрі забирають і дають на третю. Ми пропонуємо зменшити кількість документів, за які люди повинні ходити, просити і платити. Саме про це мова йде в цьому законопроекті. І стосовно аналітики, стосовно тих речей, про які треба було би нам надати, тому що Закон дійсно про адміністративні послуги 2012 року, йому півроку. Так-от я хочу нагадати, я багато працюю з податками, до Податкового кодексу в перший рік було внесено понад 100 законопроектів з поправками. І це робилося автоматично. Тому що, якщо ти хочеш щось покращити, ти працюєш. Якщо ти не хочеш цього робити, ти шукаєш при……… чому цього не робити.</p>
<p>Я звертаюся до Інни Германівни, це і ваш напрямок роботи, я звертаюся до всіх депутатів від фракції Партії регіонів, кожен з вас при оформленні документів завжди надає в усі органи влади копію статуту. Ми пропонуємо це вилучити з Закону про адміністративну послугу. Ми пропонуємо спростити життя кожній людині. І я закликаю всіх депутатів проголосувати за законопроект в першому читанні, а до другого читання всім разом його доопрацювати. Якщо треба буде, внести комітетом нову редакцію. Але не відкидайте напрямок дійсно протикорупційного і нормального розвитку економіки. Дуже вам дякую і прошу підтримати проект в першому читанні.</p>
<p>&nbsp;</p>
<p>ГОЛОВУЮЧИЙ. Шановні депутати, переходимо до прийняття рішення. Ставлю на голосування проект Закону (2149) про внесення змін до Закону України "Про адміністративні послуги" (щодо усунення можливостей корупції при наданні адміністративних послуг) для прийняття за основу. Прошу голосувати.</p>
<p>&nbsp;</p>
<p>13:31:56</p>
<p>За-167</p>
<p>Проти – 1, утрималося – 32, не голосувало – 158. Рішення не прийнято.</p>
<p>У вас пропозиція? Ярослав Сухий.</p>
<p>&nbsp;</p>
<p>13:32:11</p>
<p>СУХИЙ Я.М.</p>
<p>Шановні колеги, я прошу сесійний зал підтримати пропозицію комітету. Цей законопроект потрібний. Ще раз, може ви не зрозуміли, про що я казав. В "Прикінцевих", в "Перехідних положеннях" має бути адресовано кому цей закон і як виконувати. Цього у вас немає. Якщо до другого читання, то це буде суперечити 116 статті Регламенту.</p>
<p>Я пропоную направити цей закон на доопрацювання і підтримати голосуванням цю пропозицію.</p>
<p>&nbsp;</p>
<p>ГОЛОВУЮЧИЙ. Дякую. Ставлю на голосування пропозицію комітету, проект Закону&nbsp; (2149)про внесення змін до Закону України "Про адміністративні послуги" (щодо усунення можливостей корупції при наданні адміністративних послуг) повернути в комітет на доопрацювання.</p>
<p>Прошу народних депутатів голосувати.</p>
<p>&nbsp;</p>
<p>13:33:24</p>
<p>За-268</p>
<p>Проти – 0, утримався – 1, не голосувало – 92. Рішення прийнято.</p>
<p>&nbsp;По фракціях. Ознайомились.</p>
<p>Вноситься на розгляд проект Закону (2172) про внесення змін до Закону України "Про молоко та молочні продукти" та інших законодавчих актів щодо посилення заходів боротьби з фальсифікацією молочних продуктів.</p>
<p>Як розглядаємо&nbsp; питання? По скороченій процедурі. Прошу голосувати.</p>
<p>&nbsp;</p>
<p>13:34:19</p>
<p>За-167</p>
<p>Проти – 33, утримались – 10, не голосувало – 146. Рішення прийнято.</p>
<p>Доповідає народний депутат України Деркач.</p>
<p>&nbsp;</p>
<p>13:34:42</p>
<p>ДЕРКАЧ А.Л.</p>
<p>Шановні народні депутати,&nbsp; шановні присутні! Проект Закону України про внесення змін до Закону України "Про молоко та молочні продукти"та інших законодавчих актів щодо посилення боротьби з фальсифікацією молочних продуктів розроблено з метою створення правових умов для прозорої та ефективної діяльності виробників молочної продукції різних видів, унеможливлення підміни понять та фальсифікації молочної продукції, а також для однозначного та повного інформування споживачів про придбану ними продукцію.</p>
<p>Введення нового терміну "молоковмісні продукти", а також маркування таких продуктів дає право споживачу чітко знати, що такі продукти вироблені з молочної сировини та з використанням сировини немолочного походження і містять харчові добавки або рослинні замінники (молочні жири, молочний білок, лактозу, пальмова олія тощо).</p>
<p>На жаль, на сьогоднішній день виробники продуктів, які тільки частково містять натуральні складові, через використання оманливої термінології "молочний продукт", "молочний напій", "сирний продукт" та інші створюють у споживача хибну уяву про натуральну сутність продукту і споживач приймає їх як повноцінні натуральні продукти. До того ж, використання замінників молочної сировини переробними підприємствами, ввіз пальмової олії з-за кордону призводить до скорочення обсягів виробництва молока сільськогосподарськими товаровиробниками, нашими селянами.</p>
<p>Для запобігання виникненню подібних фактів пропонується ввести додаткові вимоги для пакування та маркування молочної сировини, молочних продуктів та молоковмісних продуктів, які б дозволяли кінцевому споживачу безперешкодно отримувати інформацію про товар. з метою недопущення введення в оману споживачів та захисту їх інтересів пропонується створити умови для однозначного розмежування продукції на торговельних полицях, до чого законодавчо зобов’язати підприємства торгівлі розміщувати молочні продукти окремо від молоковмісних продуктів. Одночасно, з метою забезпечення виконання положень закону законопроектом пропонується встановлення суворої відповідальності за порушення норм, що запроваджуються, і конкретизуються правові підстави із застосування механізму державного регулювання закупівельних цін на молоко, так звана фіксована мінімальна ціна на молоко, яка може вводитись Кабінетом Міністрів…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>&nbsp;ДЕРКАЧ А.Л. Комплекс заходів, які запропоновані в даному законопроекті, будуть сприяти зайнятості населення в сільській місцевості та, в кінцевому вимірі, покращенню добробуту наших селян. Дякую за увагу. Вітаю&nbsp; Українців з Днем Святого Миколая&nbsp; весняного.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Співдоповідь голови підкомітету Комітету з питань&nbsp; аграрної політики та земельних відносин Олег Анатольович Царьов. Прошу.</p>
<p>&nbsp;</p>
<p>13:37:35</p>
<p>ЦАРЬОВ О.А.</p>
<p>Уважаемые коллеги! Уважаемый Владимир Васильевич! Я хочу поблагодарить авторов законопроектов: Андрея Деркача, Григория Смітюха, Артема Пшонки. Только благодаря их настойчивости и активной позиции, не смотря на активное сопротивление молокоперерабатывающих крупных компаний,&nbsp; этот законопроект попал сегодня на рассмотрение в зал.</p>
<p>Комитет поддерживает принятие этого законопроекта. Мы считаем, что&nbsp; потребитель… мы тем самым защитим&nbsp; интересы потребителя с одной стороны, а с другой стороны мы сможем употреблять больше настоящего молока, тем самым сделаем лучшую жизнь нашего сельхозпроизводителя. Поэтому мы поддерживаем этот законопроект и просим принять в первом чтении. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Хто переведе, що він сказав?</p>
<p>Шановні депутати, я прошу записатися від фракції на виступи. Я ж не чую нічого, що виступає депутат.</p>
<p>Об'єднання "Свобода", Сабій.</p>
<p>&nbsp;</p>
<p>13:39:04</p>
<p>САБІЙ І.М.</p>
<p>Ігор Сабій, Всеукраїнське об'єднання "Свобода", 189 виборчий&nbsp; округ, Хмельниччина, Красилів.</p>
<p>Фракція Всеукраїнського об'єднання "Свобода" буде підтримувати цей законопроект так як він дасть можливість українцям нарешті їсти те, що вони хочуть їсти – справжні молочні продукти.</p>
<p>Є проблема в тому, що дійсно багато виробників користуються підміною понять і люди їдять не справжнє молоко, а їдять пальмову олію, чим саме травлять. Відповідно ми дамо можливість&nbsp;&nbsp; більше виробляти молока нашим сільськогосподарським підприємствам і одноосібникам, це&nbsp; однозначно вплине на збільшення ціни на молоко. Однозначно, що цей закон не є, не вирішує повністю проблеми цінової політики на молоко. Тому Всеукраїнське об'єднання "Свобода" зараз розробляє законопроект, який би якраз&nbsp; врегульовував і інтереси тих, хто виробляє молоко, тих, хто його переробляє і тих, хто продає.</p>
<p>Ми переконані, що наші селяни нарешті мають не тільки мати роботу у селі, так, як про це заявляють у Партії регіонів, вони ще мають можливість мати заробляти, отримувати справедливу ціну за свою працю. Це дасть можливість якраз нам забезпечити і соціальний розвиток села, це дасть можливість скоротити трудову міграцію, тому що чоловікові не треба буде їхати кудись на заробітки, йому буде цікавіше купити ще одну корову і більше молока разом із своєю сім'єю продукувати для того, щоб українці могли споживати якісні молочні продукти, а не всякі там молоковмісні і ні в якому разі не імпортні продукти. Ми маємо також передбачити обмеження імпорту молочної продукції, особливо контрабандної, і з Білорусії, і з Польщі, і з інших держав.</p>
<p>Тому переконаний, що цей законопроект як одну з ланок вирішення питання треба обов'язково підтримати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Партія регіонів, народний депутат Благодир.</p>
<p>&nbsp;</p>
<p>13:41:13</p>
<p>БЛАГОДИР Ю.А.</p>
<p>Шановна Президія, шановні колеги! Абсолютно практичний, прозорий і високоефективний закон. З однієї сторони, у нас на поличці з'являється розділений молочний продукт, де 100 відсотків молочна сировина, і молоковмісний продукт із застосуванням рослинних жирів.</p>
<p>При прийнятті рішення прошу також врахувати, шановні колеги, що Україна на сьогоднішній день є одним з найбільших імпортерів пальмової олії або замінників тваринних жирів. Тобто, з однієї сторони, ми ефективно захищаємо і інформуємо споживача, з іншої сторони, ми підвищуємо попит на молочну, а це вже безпосередньо впливає на закупівельну ціну на молоку як у населення, так і у молочних промислових виробників. Прохання велике: підтримати всім разом, всім залом нам цей закон. І в такий спосіб, не втративши жодної гривні з бюджету, ми сформуємо додатковий попит на молоко, ми захистимо споживача і піднімемо ціну на закупівельну ціну для молока... на молоко у виробника, зробимо те, що ми дуже часто тут декларували і за що боролися. Дякую. Прохання всіх підтримати даний закон, якщо це можливо, за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Кириленко. Прошу, Іван Григорович.</p>
<p>&nbsp;</p>
<p>13:43:06</p>
<p>КИРИЛЕНКО І.Г.</p>
<p>"Батьківщина", Кириленко. Дніпропетровщина. Шановний Голово, шановні колеги, виборці!&nbsp; Скажу відразу, ми підтримуємо прийняття цього законопроекту, адже і самі неодноразово вносили подібні пропозиції. Зазначу, це скромна, але похвальна спроба хоч якось рятувати здоров'я нації і її генофонду – дітей. Чому кажу "хоч якось"? Пам'ятаєте такий розхожий вираз: там ми відстали від світу на п'ять років, там – на десять, там – іще на скільки-то. В цьому відношенні, тобто в сфері здорового харчування так і хочеться з біллю вигукнути: відстали на завжди. Наскільки останнім часом обурює людей засилля імпортних сурогатів, соєвих замінників, пальмового спреду замість масла і так далі, і так далі, і так далі. І особливо це стосується молока і продуктів його переробки. Те, що відбувається тут дуже тривожить, починаючи від цінового знущання над виробниками-селянами. Цілком... чи не тому уже жалюгідними відсотками обліковується кількість здорових новонароджених, а готових до служби в війську – взагалі одиниці.</p>
<p>Чому ще говорю, що тут відстали назавжди? Та тому що в цивілізованому світі питання натурального харчування вже знято з порядку денного, бо вирішено раз і на завжди. Натомість там потужно розвивається культ харчування&nbsp; екологічно чистими, а точніше, органічними продуктами.</p>
<p>Вони, правда, і коштують відповідно. Але майже поруч з Верховною Радою магазин, що торгує органічними продуктами. Знаєте, скільки коштує баранина з Нової Зеландії? Від 500 до 700 гривень за кілограм. Риба з Франції – 200-400 гривень. Аналогічно фрукти, овочі, молокопродукти.</p>
<p>Підприємець, що везе ці харчі за тисячі миль не божевільний, бо він знайшов споживача в Україні. Він, без сумніву, із задоволенням продавав би екологічно чисте українське, і воно є, і коштує в рази дешевше. Але закону, що ці проблеми врегульовував би, немає, вірніше, він є…</p>
<p>&nbsp;</p>
<p>ГОЛОВУЮЧИЙ. Завершуйте, завершуйте.</p>
<p>&nbsp;</p>
<p>КИРИЛЕНКО&nbsp; І.Г. Він є, але з подачі цього уряду, на жаль, заветований Президентом.</p>
<p>Шановні колеги, цілком логічно тоді постає питання: чого бідні? І такою ж логічною є і відповідь на нього. Ми голосуємо за цей закон, хоча це і напівміра. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Компартія України, народний депутат Гордієнко, прошу.</p>
<p>&nbsp;</p>
<p>13:45:41</p>
<p>ГОРДІЄНКО С.В.</p>
<p>Сергій Гордієнко, фракція Компартії України, Полтавщина. Тема, шановні колеги, надзвичайно чутлива. Тут було сказано, що даний законопроект враховує інтереси як виробника, переробника, так і продавця. Я хотів би нагадати, що це інтереси надзвичайно різні, і даний законопроект їх абсолютно не вирішує. Я хотів би зупинитися на декількох тезах.</p>
<p>Чому взагалі існує проблема фальсифікації молочних саме продуктів? Ця проблема існує тому, що повністю в Україні зруйнована саме галузь молочного тваринництва. Є, ви ж знаєте, дехто живе біля молокозаводів, він роками не бачить, що туди заїжджав молокозавод, бо цей молокозавод повністю працює на імпортній порошковій продукції. Яке тваринництво буде розвиватися і яка якість цієї продукції? Тому що існує надзвичайно низька закупівельна ціна на молоко, яка повністю руйнує і робить невигідною саме цю галузь. Тому що немає захисту вітчизняного виробника і ми його не захищаємо перед імпортною продукцією. Тому що бізнес хоче заробити надзвичайно великі саме прибутки на надзвичайно низькому якості саме продукції.</p>
<p>От я хотів би… в&nbsp; законопроекті є така саме теза: молоковмісні продукти – це продукти, вироблені з молочної сировини та сировини немолочного походження. Вдумайтеся, про що ми говоримо!</p>
<p>Єдине, що пропонують автори, що в магазині це буде "молочні продукти", а окремо будуть "молоковмісні продукти", і люди з надзвичайно низькими статками будуть брати те, що&nbsp; зроблено з пальмової олії, ми це легалізуємо і нам необхідно розробити і прийняти…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ГОРДІЄНКО С.В. І прийняти законопроект про повністю заборону саме пальмової саме продукції. За ціни на молоко.</p>
<p>Повністю підтримуємо те, що є в цьому законопроекті, але нагадуємо, що Президент заметував прекрасний законопроект,&nbsp; який саме вирішував оцю саме проблему.</p>
<p>Фракція Компартії України буде голосувати лише в першому читанні за даний законопроект.</p>
<p>&nbsp;</p>
<p>ГОЛОВУЮЧИЙ. Фракція "УДАР", народний депутат Кутовий. Прошу.&nbsp;&nbsp;</p>
<p>&nbsp;</p>
<p>13:48:31</p>
<p>КУТОВИЙ Т.В.</p>
<p>Шановні колеги! Почну з того, що ми будемо підтримувати цей законопроект, хоча у нас, дійсно, дуже багато є питань до&nbsp; нього.</p>
<p>Перш за все, хочу сказати, що, дійсно, і самі автори,&nbsp; коли сьогодні виступали, автор від групи авторів, він сьогодні говорив тільки про&nbsp; молоковмісну складову цього законопроекту, давайте скажемо так. Там не говорилося про державне регулювання ціни, і мені здається, що початково, коли цей законопроект готувався і всі позитивні відгуки і те, що ми сьогодні чуємо в цьому залі, якраз стосуються розмеження моловмісних продуктів і продуктів, які&nbsp; мають молочних жирів більше, ніж 50 відсотків.</p>
<p>Для всіх людей України хочу сказати, що по суті цей законопроект сьогодні дає всім людям можливість… дасть&nbsp; всім людям можливість&nbsp; у тому випадку, якщо він буде проголосований, не бути ошуканими і мати можливість зробити вибір між продуктами.</p>
<p>Що стосується&nbsp; зауважень з приводу того, що ми легалізуємо молоковмісні&nbsp; продукти, насправді ринок зробить вибір сам, і люди так само зроблять вибір. Коли вони побачать, що за справжній натуральний продукт можна платити ті самі гроші, а не за пальмову олію ту, яку ми сьогодні вживаємо дуже &nbsp;часто, то люди самі, насправді, зроблять цей вибір.</p>
<p>І я хочу сказати. Коли сьогодні говорилося про те, що цей законопроект вдарить по великих виробниках і…</p>
<p>&nbsp;</p>
<p>ГОЛОВУЮЧИЙ. Завершити дайте.</p>
<p>&nbsp;</p>
<p>КУТОВИЙ Т.В. … по великих переробниках, то насправді він по них не вдарить. Великі підприємства сьогодні, міжнародні компанії, вони слідкують за якістю, насправді, використання молока у них на достойному рівні. І використання пальмової олії насправді там не таке.</p>
<p>Тому ми підтримуємо за основу цей законопроект. Але, дійсно, він вимагає великого доопрацювання. Дякую.</p>
<p>&nbsp;</p>
<p>ГОЛОВУЮЧИЙ. Обговорення закінчено. Ставлю на голосування проект Закону (реєстраційний номер 2172) про внесення змін до Закону України "Про молоко та молочні продукти" та інших законодавчих актів щодо посилення заходів боротьби з фальсифікацією молочних продуктів для прийняття за основу. Прошу голосувати.</p>
<p>&nbsp;</p>
<p>13:50:45</p>
<p>За-267</p>
<p>Проти-0, утримались-2, не голосувало-87. Рішення прийнято.</p>
<p>По фракціях. Ознайомились.</p>
<p>Шановні депутати! Щоб не оголошувати перерву двох фракцій, надаю слово для заяві Ганні Герман. Прошу.</p>
<p>&nbsp;</p>
<p>13:51:17</p>
<p>ГЕРМАН Г.М.</p>
<p>Дорогі друзі! Сьогодні у столиці України сталася подія, яка підтвердила стривоженість світу про те, що в нашій державі, в Україні з'явилися дуже небезпечні політичні процеси. Сьогодні група екстремістів від партії "Свобода" виламала двері у Київській міській адміністрації і силоміць увірвалася в зал.</p>
<p>Так робили в 1933 році у Берліні. <i>(Шум у залі)</i> Спочатку вривалися в урядові приміщення, силоміць виламували двері, а потім вривалися і виламували двері у домівках людей, вивозили їх в концтабори. Чи після того хтось скаже, що в Україні немає проявів нацизму?</p>
<p>Я думаю, що сьогодні ми повинні поставити питання руба перед Генеральною прокуратурою, перед Службою безпеки України, перед Міністерством внутрішніх справ, щоб, нарешті, в нашій країні навели порядок, щоб притягнули до відповідальності політичних екстремістів, які вже дозволяють собі такі дії, які, повторюю, з яких починали ті, хто прийшов до влади в Німеччині в 1933 році. До чого ми дійдемо, якщо ми будемо далі толерувати політиків, які вживають силу замість аргументу, які виходять спрутами з холодною зброєю на масові акції, які піддають небезпеці європейський вибір нашої країни, які творять з України образ держави, в якій можливо відродження нацизму?</p>
<p>Я сьогодні закликаю всіх людей доброї волі дати оцінку об'єктивну цим самовдоволеним недоукам, які прийшли в Україну для того, щоб скомпрометувати її. Я прошу Генерального прокурора, я прошу Голову Служби безпеки, я прошу міністра внутрішніх справ завтра прийти до парламенту і нам доповісти, що зроблено з приводу того, щоб привести до свідомості політичних екстремістів в Україні.&nbsp; <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Репліка, хвилина.</p>
<p>&nbsp;</p>
<p>13:54:22</p>
<p>ТЯГНИБОК О.Я.</p>
<p>Шановні колеги народні депутати! Олег Тягнибок, фракція Всеукраїнського об'єднання "Свобода". Що відбулося насправді в Київській міській раді, і де дійсно були прояву фашизму? Сьогодні відбувається остання сесії Київської міської ради. Чому?</p>
<p>Тому що саме 2 червня завершуються повноваження Київської міської ради. Бо саме оці –&nbsp; хто? <i>(Шум у залі)</i></p>
<p>Партія регіонів&nbsp;&nbsp;&nbsp; хто?</p>
<p>Комуністи хто?</p>
<p>От саме вони якраз не голосують за призначення виборів до Київської міської ради. І сьогодні в Київській міській раді, коли почалася сесія, не пускали депутатів, народних депутатів на ці збори. І тому народні депутати не двері ламали, акуратно зняли з завіс, зайшли і поставили на місце. То хто з нас фашисти? Опустіться на землю вашою маячнею. Ви програли. Ви політичні лузери і вам місце на смітнику історії. Слава Україні!</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Ранкове засідання Верховної Ради України оголошую закритим. Завтра о 10 годині продовжуємо нашу роботу.</p>
<p>&nbsp;</p>

