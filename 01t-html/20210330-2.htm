Стенограма пленарного засідання
30 березня 2021
<p></p>
<p align=center>ПОЗАЧЕРГОВЕ ЗАСІДАННЯ</p>
<p align=center>Зал засідань Верховної Ради України</p>
<p align=center>30 березня 2021 року, 17 година 10 хвилин</p>
<p align=center>Веде засідання Голова Верховної Ради України РАЗУМКОВ Д.О</p>
<p></p>
<p>17:12:03</p>
<p>ГОЛОВУЮЧИЙ. І, як ми вже сьогодні звикли, розпочинаємо наступне позачергове засідання Верховної Ради України.</p>
<p>У зв'язку з вимогою 156 народних депутатів України та відповідно до частини восьмої статті 19 Регламенту Верховної Ради України ми сьогодні проводимо чергове позачергове пленарне засідання Верховної Ради України.</p>
<p>Перелік питань, які передбачені до розгляду на позачерговому засіданні вам надано.</p>
<p>Шановні народні депутати, прошу підготуватися до реєстрації. Готові реєструватися? Прошу реєструватися.</p>
<p></p>
<p>17:12:54</p>
<p>В залі зареєстровано 215 народних депутатів України. Позачергове засідання Верховної Ради України оголошую відкритим.</p>
<p>Нагадую тим народним депутатам, які не читали Регламент, що для початку засідання достатньо навіть одного народного депутата в залі Верховної Ради України.</p>
<p>Надійшла заява про перерву із заміною на виступ. Хто виступає? Петро Олексійович? Парубій?</p>
<p>Парубій Андрій Володимирович.</p>
<p></p>
<p>17:13:48</p>
<p>ПАРУБІЙ А.В.</p>
<p>Шановні українці! Напередодні другої річниці президентських виборів влада перестає бути просто владою і вироджується в те, що зазвичай називають режимом.</p>
<p>Сьогодні режим пробив чергове дно: встановлено незаконне політичне стеження проти депутата Київської ради від "Європейської солідарності" Віктора Кононенка. І все це відбувається на тлі постійних переслідувань владою українських воїнів, добровольців, волонтерів, учасників Революції Гідності. Я хочу нагадати, що Віктор Кононенко протягом 15-го, 17-го років – найбільш гарячих років україно-російської війни очолював об'єднаний штаб СБУ в зоні проведення АТО, він – бойовий генерал, ветеран війни, заступник Голови СБУ. Проросійські бойовики визначали дуже велику ціну за його голову. І як професіонал Віктор Кононенко бачить більше, ніж може бачити неспеціаліст, він виявив за собою стеження ще тиждень тому. Сьогодні, припускаючи, що стеження можуть вести російське бойовики, найманці або бандити Віктор Кононенко вжив заходів із з'ясування їхніх особистостей, натомість вони пред'явили посвідчення працівників поліції, брудна спецоперація була зірвана. Віктор Кононенка викликав наряд поліції і журналістів і все таємне стало явним.</p>
<p>В "Європейській солідарності" вважають, що незаконне стеження поліції за ветераном війни і нашим депутатом може бути пов'язане з брехливими заявами про нібито причетність нашої партії та особисто Петра Порошенка до розфарбовування Офісу Президента і розбиття шибок на дверях на Банкову. Петро Порошенко направив до суду позов про ти МВС і особисто Антона Геращенка з вимогою визнати цю інформацію недостовірною, такою, що принижує його честь та гідність, завдає школи його репутації.</p>
<p>Це вже не перший випадок стеження за нашою політичною силою. Влітку минулого року на незаконному стеженні за партійним офісом попалися горе-детективи ДБР. Ми вимагаємо від влади припинити цю ганебну практику використання правоохоронних органів для переслідування опозиції. Такі дії влади свідчать не про європейський вибір, а про намагання перетворити Україну на Росію. З подібних кроків вже колись починав Янукович і цей шлях привів його до Ростова. Не допустимо переслідування опозиції.</p>
<p>Слава Україні!</p>
<p></p>
<p>ГОЛОВУЮЧИЙ. Шановні колеги, надійшла ще одна заява про перерву з заміною на виступ. Бужанський? Бужанський Максим Аркадійович.</p>
<p></p>
<p>17:17:18</p>
<p>БУЖАНСЬКИЙ М.А.</p>
<p>Шановні колеги, я з іншого приводу. <i>(Шум у залі) </i>Вибачте, наступного разу.</p>
<p>Шановні колеги, ми всі поважаємо право на мирний протест, це база демократії. Право на мирний протест проти дій влади, право на мирний протест проти самої влади. Це нормально. Але ненормально, коли, вдаючи демократію, здійсняють вандалізм, здійсняють відверті провокації. Це паплюжить саму ідею демократії.</p>
<p>Окремо зазначу, що ще гірше, коли організовують і в цьому беруть участь народні депутати України.</p>
<p>Я нагадаю, що кожен народний депутат повинен захищати державні символи. І це дивно, коли народний депутат, наприклад, пан Юрчишин стоїть і спостерігає, як підпалюють тризуб (табличку на Офісі Президента). <i>(Шум у залі) </i></p>
<p>Я б задав питання: коли цей пан відшкодує гроші, які… гроші платників податків, які були витрачені на прибирання стіни Офісу Президента після його вечірки?</p>
<p>Я нагадаю вам, що єдина ціль акції під стінами Офісу Президента було спровокувати поліцію на Нацгвардію на жорсткі дії по забезпеченню порядку. Спровокувати, дочекатися жорсткого протистояння, а потім демонструвати з екранів картинку, картинку побиття, картинку крові, картинку розбитих голів. Оце була мета і ми всі це уявляємо.</p>
<p>Так, ми підтримуємо право на мирний протест, але не право бити поліцейських, але не право спекулювати їхньою реакцією. І я вважаю, що ми повинні казати цьому – ні.</p>
<p>Це наш обов'язок, це не дрібний випадок, це принцип, на жаль, і я вважаю, що ми повинні відповісти на це також принциповим – ні.</p>
<p>В даному разі я закликаю вас всіх підтримати постанову, яка засуджує вандалізм, яка засуджує дії, які руйнують довіру до демократії.</p>
<p>Дякую.</p>
<p></p>
<p>ГОЛОВУЮЧИЙ. Юрчишин, репліка.</p>
<p></p>
<p>17:20:24</p>
<p>ЮРЧИШИН Я.Р.</p>
<p>Якщо мої дії настільки запалили "вату", то це, напевно, правильні дії. Я виходив, виходитиму і завжди буду разом з тими людьми, які відстоюють свої права.</p>
<p>І коли ми з вами не можемо стільки часу розглянути, власне, судову реформу, яка би взагалі зняла би потребу виходити, коли ця поліцейська держава переслідує тих, хто за це бореться, то справжні народні депутати разом з народом, а не прислужують русні.</p>
<p>Дякую.</p>
<p><i> </i></p>
<p>ГОЛОВУЮЧИЙ. Шановні колеги, переходимо до розгляду питань.</p>
<p>Перше питання порядку денного, це розгляд інформації Голови Служби безпеки України, Голови Національної поліції України, виконуючого обов'язки Директора Державного бюро розслідувань щодо подій, які відбулися 20 березня 2021 року біля Офісу Президента України.</p>
<p>Пропонується наступний регламент розгляду цього питання: виступи вищезазначених доповідачів – до 10 хвилин кожному, після цього запитання від фракцій та депутатських груп – 21 хвилина. Одне запитання – одна відповідь. Хвилина – на запитання, 2 хвилини – на відповідь. Запитання від народних депутатів – до 9 хвилин, після цього виступи від фракцій та депутатських груп – до 21 хвилини, по 3 хвилини на фракцію. Немає заперечень? Немає.</p>
<p>Тому тоді запрошую. В тому ж порядку, в якому було оголошено, немає заперечень? Слово для доповіді надається Голові Служби безпеки України Івану Геннадійовичу Баканову.</p>
<p></p>
<p>17:22:28</p>
<p>БАКАНОВ І.Г.</p>
<p>Доброго дня, шановний пане Голово, доброго дня, шановні народні депутати. Дякую за можливість сьогодні виступити з парламентської трибуни і ще раз підняти вкрай важливі питання для національної безпеки України.</p>
<p>Сьогодні ми обговорюємо події 20 березня під Офісом Президента України. І я впевнений, що сьогодні мої колеги з Нацполу, які підпорядковуються МВС, нададуть вичерпний об'єм інформації разом з Управлінням державної охорони, яких, можливо, було б теж варто запросити сьогодні у цю залу. Адже згідно із законом саме на ці структури покладаються функції охорони громадського порядку і таких державних об'єктів.</p>
<p>Водночас Служба безпеки України активно долучається до цього процесу. Напередодні зазначених подій ми інформували і Національну поліцію, і з Управління державної охорони про нагнітання ситуації навколо акції та можливі сутички. Перше повідомлення ми надіслали до Нацполу 17 березня про можливу радикалізацію цих подій. А відразу після подій 20 березня ми надали додаткову інформацію стосовно організаторів та активних учасників акції протесту, в тому числі фото та відеоматеріали, які, я впевнений, лягли в основу кримінальної справи, яка сьогодні розслідується Нацполом.</p>
<p>Отже, ми ділилися оперативними даними, документували та фіксували події біля Офісу Президента. Оцінювали ризики, які може спричинити ця акція. І робили це саме в контексті можливого впливу на державну безпеку, не втручаючись в компетенцію колег з охорони громадського порядку. Як завжди Служба безпеки України діє в межах наданих повноважень, згідно закону. Тому я б хотів обговорити це у більш широкому контексті.</p>
<p>Безумовно, кожен громадянин має право на мирний протест, він закріплений у 39 статті Конституції України. Обмежити це право може тільки суд і лише в інтересах національної безпеки і громадського порядку, щоб запобігти заворушенням чи злочинам. Тобто право на протест це святе. Але є чітка межа її недозволено перетинати нікому навіть народним депутатам України. Я всіляко підтримую, коли люди активно проявляють свою громадянську позицію, у тому числі під час мирних протестів. Це свідчить про зрілість і демократичність нашого суспільства. Проте я бачу і зворотній бік цієї медалі. Повірте ми маємо достатньо інформації для того, щоб стверджувати і доводити, що спецслужби Російської Федерації в постійному режимі, в постійному, моніторять суспільно-політичну ситуацію в Україні, протесні рухи та акції. Наголошую, я жодним чином не стверджую, що за цією акцією був розвідорган Російської Федерації. Але я чітко стверджую, що Російська Федерація намагається скористуватися будь-яким медійним поводом для того, щоб використати цю ситуацію на свою користь. При цьому, як правило, патріоти і небайдужі громадяни можуть навіть не здогадуватися, що їхні активні дії використовуються в інформаційній війні спецслужбами.</p>
<p>Ми розуміємо, що гібридна війна наша реальність сьогодні. І ця війна триває не тільки на сході нашої країни, а на мирних вулицях наших міст. Розхитувати протести один із її інструментів. Пригадайте навіть так звані "тарифні майдани" у січні цього року. Їхніми замовниками були куратори з Російської Федерації. Це теж метод впливу і зброя, як і у цілому весь інформаційний кіберпростір. До речі, коли окремі особи почали робити закиди з приводу закриття пропагандистських каналів, я тоді чітко сказав, що свобода слова закінчується там, де починається посягання на державну безпеку України. Так само скажу і тепер. Є тонка грань між протестом і порушенням закону, і її встановлює суд. І він дасть оцінку подіям під Офісом Президента.</p>
<p>Водночас маю нагоду з цієї трибуни закликати громадян і, перш за все, політиків, давайте усвідомлювати ризики і наслідки від таких протесних акцій. Запевняю, що СБУ робить все можливе, аби завчасно зняти з порядку денного чи нейтралізувати будь-які загрози державній безпеці. Але протидіяти загрозам стане значно простіше, коли саме суспільство буде орієнтуватися на пошук єдності, а не на розпалювання конфліктів, штучно інспірованих ззовні.</p>
<p>Дякую за увагу. Спасибі.</p>
<p></p>
<p>ГОЛОВУЮЧИЙ. Дякую, Іване Геннадійовичу. Будь ласка, сідайте.</p>
<p>До слова запрошується Голова Національної поліції України Ігор Володимирович Клименко.</p>
<p></p>
<p>17:28:22</p>
<p>КЛИМЕНКО І.В.</p>
<p>Доброго дня, шановний пане Голово Верховної Ради України, шановні народні депутати, запрошені! Акція 20 березня біля Офісу Президента проходила під десятками відеокамер. У прямому ефірі спостерігали, як розвивалися події, як громадянам безперешкодно забезпечили їх мирне право на мирний процес, на мирний протест і як була перейдена межа закону.</p>
<p>Пропоную всім ще раз відтворити в пам'яті коротко події, які відбулися тиждень тому.</p>
<p><i> (Трансляція відеоматеріалів)</i></p>
<p>Перший фаєр запалили о 19:35. Далі підхопили цю естафету інші присутні. І все це під шум вибухаючих петард та скандуючих гасел.</p>
<p>Після цього в хід пішли балончики з фарбою. Учасники акції почали наносити написи на бруківку, фасад та двері Офісу Президента України. На цій хвилі масового запалу мітингувальники підпалили табличку "Президент України" з гербом держави. Прийняли на себе агресію натовпу не лише стіни. На лінії вогню опинились працівники "поліції діалогу".</p>
<p>І протестуючі попросили, щоб "поліція діалогу" знаходилась між Офісом Президента і протестуючим як гарант безпеки і гарантування проведення мирної акції і відкритого спілкування між поліцією і громадянами. Наші поліцейські перед Офісом Президента стояли обличчям до активістів. Фактично нам потрібно було евакуювати звідти перемовників, бо їм реально загрожувала небезпека. А з екіпірування в них лише розпізнавальні жилети, бо це "поліція діалогу". <i>(Шум у залі)</i></p>
<p>Я надам відповідь після свого виступу. Дякую.</p>
<p>Щоб запобігти можливій пожежі... Увага! Щоб запобігти можливій пожежі через літаючі всліпу фаєри, до натовпу кинулися рятувальники. Їх супроводжували поліцейські. І саме це іще раз викликало бурхливу, агресивну реакцію з натовпу. Протестувальники почали закидати правоохоронців петардами та фаєрами. Насправді дивом, що ніхто з поліцейських не постраждав.</p>
<p>Ми розуміли, що будь-які наші дії в такій ситуації призведуть до ескалації конфлікту. Очевидно, що протестувальники поводились якомога зухваліше саме для того, аби спровокувати правоохоронців на активну реакцію. Що було б далі, уявити нескладно. Згадайте аналогічну акцію 23 лютого цього року. Цього разу організатори відкрито, і це підтвердив Голова Служби безпеки України, в анонсах закликали учасників брати з собою бинти та медикаменти та були готовими до силового опору працівникам поліції. Акцію ретельно запланували і розпланували.</p>
<p>Ще до офіційного початку поблизу Офісу Президента, приблизно о 19 годині, зібралися декілька десятків молодих людей спортивної статури. Вони трималися групами. Очевидно, що це мала бути підмога на випадок сутичок з поліцією. Більше того, серед учасників заходу були і неповнолітні, які копіювали агресивні дії старших мітингувальників, чи були діти залучені навмисно? Бо кримінальна відповідальність за ці дії на них не поширюється. Чи це такий метод виховання наступного покоління мітингувальників? В будь-якому разі участь неповнолітніх в таких заходах – це неприпустима та небезпечна практика. Можете не сумніватись, правоохоронців на місці було достатньо і ми могли втрутитись досить швидко, але було прийнято рішення не потрапити на гачок маніпуляцій та провокацій, на який нас хотіли зачепити режисери цього дійства. Ці провокатори намагались на весь світ показати як поліція та влада нібито порушують конституційне право громадян на мирний протест. Але ми зламали їхні плани. І головне – не допустили зіткнень та кровопролиття. Можливо, когось ми цим і розчарували.</p>
<p>О 20:10 чоловік розбив шибки на вхідних дверях Офісу, а інші пікетувальники кинули всередину фаєри. А завершили свій протест активісти о 20:35. Чим? Салютами.</p>
<p>Що залишилось на місці так званої мирної акції? Понівечені фасади та двері будівлі, скінхедівські надписи та гори сміття. Мітингувальники використали більше сотні фаєрів, понад 80 петард, кілька десятків балончиків та пляшок з фарбою, 15 салютних установок і це лише попередні підрахунки.</p>
<p>За нашими даними участь в заході взяли понад півтори тисячі учасників, трохи більше всього 5 відсотків з них вчиняли активні агресивні дії, 5 відсотків.</p>
<p>За фактом цих подій розпочато досудове розслідування за чотирма статтями Кримінального кодексу України. Хуліганство вчинене групою осіб із застосуванням предметів заздалегідь заготовлених для нанесення тілесних ушкоджень. Умисне знищення або пошкодження майна. Наруга над державними символами, виготовлення, поширення, а також публічне використання символіки нацистського режиму. Наразі слідчі поліції за погодженням з прокурорами повідомили про підозру сімом особам. Чоловік 25 років – хуліганство. Розбив скло вхідних дверей Офісу Президента. В нього вилучили ніж. За рішенням суду перебуває під домашнім арештом. Раніше він вже притягувався до кримінальної відповідальності за дезертирство та носіння холодної зброї. До того ж вчора відносно цього підозрюваного поліцейські склали адмінпротокол за самовільне присвоювання собі права носіння державних нагород. Оскільки офіційно Апарат Офісу Президента повідомив, що фігурант не нагороджувався державними нагородами. Орден Богдана Хмельницького третього ступеню вилучено.</p>
<p>Наступний фігурант. Чоловік 26 років – хуліганство. Щодо свастики, яку намалював на стіні Офісу Президента. Символ справді з'явився вже після завершення акції о 23:35, і ми встановили цю особу. Не розкриватиму деталі доки поки не будуть належним чином оформлені всі процесуальні документи.</p>
<p>І на останок. Неважливо, які заслуги мають ті, хто вчинив правопорушення. Закон не повинен знати вибірковості. Час індульгенції давно минув, бо правило єдине, кожен хто порушив закон, буде нести за це відповідальність.</p>
<p></p>
<p>ГОЛОВУЮЧИЙ. Дякую, Ігор Володимирович.</p>
<p>Присідайте, будь ласка. Я думаю, що все інше ви зможете відповісти на запитання, коли вони будуть від кого звучати.</p>
<p>Слово для доповіді надається виконуючому обов'язки директора Державного бюро розслідувань Олексію Олександровичу Сухачову.</p>
<p></p>
<p>17:38:51</p>
<p>СУХАЧОВ О.О.</p>
<p>Доброго дня, шановний пане Голово. Доброго дня, шановні депутати.</p>
<p>Безумовно, події, які відбулись 20 березня біля Офісу Президента України, не мають нічого спільного з демократичним волевиявленням, дискредитують владу та підривають довіру до правоохоронної системи. І сьогодні наше з вами завдання, шановні народні депутати, забезпечити швидке, об'єктивне та неупереджене розслідування усіх обставин цих суспільно небезпечних явищ.</p>
<p>Звертаю вашу увагу, що будь-які заяви чи повідомлення про вчинені кримінальні правопорушення під час вказаних подій, до Державного бюро не надходили. Разом з тим з метою невідкладного реагування Державним бюро розслідувань у взаємодії зі Службою безпеки України, Національною поліцією України проведено комплекс опреативно-пошукових заходів, спрямованих на встановлення організаторів та учасників неправомірних дій. За результатами не виявлено фактів закликів до погромів чи інших протиправних дій з боку народних депутатів України представників політичних сил.</p>
<p>Також на сьогодні слідчі ДБР вивчають питання чи була належним чином забезпечена охорона громадського порядку під час проведення даної акції, за наслідками чого буде надано відповідну юридичну оцінку та за наявності законних підстав забезпечено притягнення винних осіб до відповідальності.</p>
<p>Шановні народні депутати, можу вас запевнити, що Державне бюро розслідувань не залишиться осторонь та діятиме виключно в межах компетенції та визначених законодавством повноважень.</p>
<p>Дякую.</p>
<p></p>
<p>ГОЛОВУЮЧИЙ. Дякую, Олексій Олександрович. Будь ласка, сідайте.</p>
<p>Шановні колеги, зараз прошу записатись на запитання від депутатських фракцій та груп. Але ще раз нагадую, що запитання по темі тієї ситуації, щодо якої сьогодні інформують колеги. Тому що у нас був нещодавно звіт ДБР і, будь ласка, по темі запитуйте. Будь ласка, запишіться на виступи від фракцій та груп.</p>
<p>Микиша Дмитро Сергійович.</p>
<p></p>
<p>17:41:22</p>
<p>МИКИША Д.С.</p>
<p>Прошу передати слово Драбовському. Драбовському передати слово.</p>
<p></p>
<p>17:41:30</p>
<p>ДРАБОВСЬКИЙ А.Г.</p>
<p>Дякую. В мене запитання до Голови СБУ Баканова. Нещодавно було викрито незаконне військове угруповування, там фігурують бувші атошники. Чи не вважаєте ви це переслідуванням героїв АТО? Дякую.</p>
<p></p>
<p>17:41:59</p>
<p>БАКАНОВ І.Г.</p>
<p>Дякую за запитання. Насправді ми не поділяємо…<i>(Не чути)</i></p>
<p></p>
<p>ГОЛОВУЮЧИЙ. Включіть, будь ласка, мікрофон Баканову. Включіть, будь ласка.</p>
<p></p>
<p>17:42:38</p>
<p>БАКАНОВ І.Г.</p>
<p>Дякую за запитання. Вже неодноразово звертали увагу на те, що ми не поділяємо людей на патріотів або не патріотів. Ми поділяємо людей на тих хто порушує і не порушує закон. Намагаємося діяти не емоціями, а суто виключно у межах та у спосіб передбачений законом.</p>
<p>Щодо незаконного військового формування, ми, на нашу думку, надали суспільству багато інформації щодо діяльності цього угруповування. І ви насправді можете самі вирішити наскільки ми були об'єктивні чи суб'єктивні. Натомість хочу нагадати, що особа є невинуватою доки її вина не буде встановлена законним вироком суду, крапку у цій справі поставить лише суд. Дякую.</p>
<p></p>
<p>ГОЛОВУЮЧИЙ. Дякую, Іване Геннадійовичу.</p>
<p>Клименко Юлія Леонідівна.</p>
<p></p>
<p>17:43:34</p>
<p>КЛИМЕНКО Ю.Л.</p>
<p>Прошу передати слово Гео Леросу.</p>
<p></p>
<p>ГОЛОВУЮЧИЙ. Гео Лерос. Гео Багратович Лерос, але по темі подій, добре?</p>
<p></p>
<p>17:43:41</p>
<p>ЛЕРОС Г.Б.</p>
<p>Тільки що ж питання було не по темі, до речі.</p>
<p>Шановні українці, на минулому тижні ми побачили відеозаписи з бізнес-партнером Івана Баканова та Зеленського. Тож у мене питання наступне до лейтенанта Баканова, який виріс в одному під'їзді з Зеленським, а з 2013 року очолював "Квартал-95". У 2011 році Баканов став фігурантом кримінального провадження СБУ, коли Баканов з партнерами по злочинній схемі заволоділи державними гідроелектростанціями. Тоді Баканова відмазав Зеленський через Голову СБУ Хорошковського, якому Зеленський служив на "Інтері".</p>
<p>Нас, українців, хвилює наступне питання. Зеленський вас відмазав від тюрми через те, що ви друг дитинства Зеленського чи тому, що ви з 2000-х займалися відмиванням грошей Зеленського, які привозили йому в пакетах? Це ми, до речі, дізналися від вашого бізнес-партнера Лазутіна.</p>
<p>Дякую.</p>
<p></p>
<p>17:44:49</p>
<p>БАКАНОВ І.Г.</p>
<p>Дякую вам за запитання. Я не знаю чи працює вже мікрофон, чи не працює, працює.</p>
<p>Ви знаєте, в принципі, ми не коментуємо чутки і відеозаписи, на яких зображені люді сп'янілі або які знаходяться під впливом певних речовин. В принципі, ваші наративи нічим не відрізняються від передвиборчих наративів, які озвучували відносно політичної сили, в якій я на той час був.</p>
<p>Тому, шановний пан Лерос, лейтенант Баканов вам відповідає, все, що ви кажете, є суцільним фейком, а ви продовжуєте дискредитувати силу, якій довіряє український народ. В принципі, у будь-якій країні…</p>
<p></p>
<p>ГОЛОВУЮЧИЙ. Ні, він відповідає вам. Гео Багратович, ні, він вам відповідає. Ви його згадували, він вам відповідає.</p>
<p>Дякую.</p>
<p>Люшняк Микола Володимирович.</p>
<p></p>
<p>17:45:40</p>
<p>ЛЮШНЯК М.В.</p>
<p>Доброго дня. Микола Люшняк, депутатська група "Довіра". У мене питання до керівника Нацполіції. Сьогодні даний випадок стався, скажемо так, дуже кричущий, його можна порівняти з тими подіями, які відбувалися на Україні у 2014 році, коли нашу державну символіку в Криму, наш герб, прапор втоптували в болото і ми бачимо до чого ті події сьогодні привели, до військових дій. Тому я вважаю, що люди, які це вчинили, повинні бути покарані.</p>
<p>Звертаю вашу увагу, що поліція діалогу має більш змістовніше працювати на таких акціях. І я вважаю, що інформацію про такі акції ви повинні також вести більш розширено.</p>
<p>Дякую.</p>
<p></p>
<p>ГОЛОВУЮЧИЙ. Я так розумію, що питання, як такого немає.</p>
<p>Євтушок Сергій Миколайович.</p>
<p></p>
<p>17:46:47</p>
<p>ЄВТУШОК С.М.</p>
<p>Сергій Євтушок, Рівненщина, "Батьківщина". Я маю запитання до Арсена Борисовича Авакова міністра внутрішніх справ.</p>
<p></p>
<p>ГОЛОВУЮЧИЙ. Шановні колеги, давайте до доповідачів. У нас є три доповідачі: Клименко, у нас Баканов є, і у нас є ДБР, Сухов, Сухачов, вибачте.</p>
<p></p>
<p>ЄВТУШОК С.М. Добре. Дякую, пане Голово, гаразд, у мене тоді запитання до пана Клименка буде, яке я хочу розділити на дві складові.</p>
<p>Перше – це, звісно, оскільки ви бачили чітку організацію взаємодії Служби безпеки України, чому не вживались превентивні заходи по зупиненню і підготовці даних таких акцій – це раз.</p>
<p>І, по-друге, в правовій країні, якщо ми будуємо демократичну правову країну, чи не вважаєте ви таку ініціативу народних депутатів внесення в сесійну залу обговорення нинішнього питання абсолютно зайвою, адже ми будуємо правову країну. Ви маєте діяти в межах чинного законодавства, відповідно до Кримінально-процесуального кодексу. Дайте відповідь, будь ласка.</p>
<p>Дякую.</p>
<p></p>
<p>17:46:41</p>
<p>КЛИМЕНКО І.В.</p>
<p>Дякую за запитання. Я хотів би всім нагадати, що у нас було три серії. Перша серія була 23 лютого, після рішення Одеського приморського суду щодо справа Стерненка. І дуже швидка акція з двох годин дня активісти приїхали вже в Київ, і ми їх не пустили до Офісу Президента, тому що там були дитячі атракціони знаходились, і ви бачили в щоб б це все вилилось.</p>
<p>Наступного разу, вже в суботу, через п'ять днів, була подібна акція, на якій було присутньо ще більше людей, близько 3,5 тисяч. І ми з організаторами акції і з іншими правоохоронними органами провели профілактичну роботу щодо дотримання порядку при проведенні мирних акцій. І, як ви бачили біля Офісу Президента, куди ми запустили ці три тисячі осіб, все пройшло спокійно.</p>
<p>Такі ж перемовини були перед третьою акцією, про яку ми сьогодні говоримо, вже березневою. І всі організатори акції теж запевнили, що все буде спокійно і дайте нам право на мирний протест. Ми дали це право, поставили 80 чоловік "поліції діалогу". І от, на що ми наткнулися, з одної сторони ваше запитання абсолютно логічне, але ми дивимося повністю всю систему превентивної роботи в нашій державі, яку здійснює Національна поліція, ми не можемо кожного підозрювати, ми намагаємося спочатку довіряти, а потім вже вживати певних і деколи достатньо жорстких відповідно до закону заходів. І так будемо робити і в подальшому.</p>
<p>Дякую.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>17:49:43</p>
<p>ГЕРАЩЕНКО І.В.</p>
<p>Дякую.</p>
<p>Прошу передати слово Володимиру Ар'єву.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p></p>
<p>17:49:50</p>
<p>АР’ЄВ В.І.</p>
<p>Насправді це ганьба, що цілий Голова СБУ займається розмальованими дверима і вибитими шибками.</p>
<p>У мене одне питання лише, а у вас немає інших справ? У нас за кілька днів може прийняти присягу народного депутата громадянин Російської Федерації, то може ви ним займетеся і подасте Зеленському на скасування громадянства України.</p>
<p>До МВС у мене питання. У вас теж немає більше чим займатися, як ловити активістів? Ви встановили, ваш заступник міністра закордонних справ Геращенко за 5 хвилин уже знайшов замовника, так може на час слідства відсторонити його з цієї посади, бо це була явно політична заява.</p>
<p>І у мене ще одне питання: скажіть, будь ласка, а по яким ви визначаєте фотографіям, що це були певні люди, коли на суді представляють чорні квадрати?</p>
<p>І наостанок. Ми вимагаємо нашою фракцією зустрічі з Національною поліцією, оскільки зараз, щойно, було зловлено працівника Національної поліції, який здійснював шпигування за депутатом від Київради від…</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p>А, вибачте, вибачте.</p>
<p></p>
<p>17:51:08</p>
<p>БАКАНОВ І.Г.</p>
<p>Дмитро Олександрович, я з вашого дозволу почну, тому що пан Ар'єв першим звернувся до мене. Пане Ар'єр, дякую за запитання, воно не зовсім в принципі стосується того, що ми обговорюємо, бо за нашим функціоналом ми здійснюємо контррозвідувальне забезпечення, в тому числі масових заходів. Якщо ви звернули увагу, якщо ви мене слухали, то всю наявну інформацію, яку ми на копичили під час таких заходів, ми передали до компетентного органу для реагування. Хочемо, не хочемо – повинні цим займатися, тому що наш ворог використовує насправді ці акції для боротьби з Україною в інформаційному просторі. Дякую вам за запитання.</p>
<p>І займаємося ми всіма, займемось… <i>(Шум у залі)</i></p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Хвилина у Нацполу, я так розумію.</p>
<p></p>
<p>17:51:59</p>
<p>КЛИМЕНКО І.В.</p>
<p>Ну, перше. По-перше, на позаминулій акції у нас постраждало 30 працівників правоохоронних органів, тому я буду цим займатися, що стосується захисту прав і свобод громадян і життя та здоров'я працівників правоохоронних органів – це мій прямий обов'язок. Це перше.</p>
<p>Щодо вашого останнього запитання, що означає "захопили", що означає "вилучили"? Є ДБР, є Кримінальний кодекс, є Кримінально-процесуальний кодекс. Давайте будемо в межах нього працювати.</p>
<p>А щодо по вашій заяві, ми перевірку проведемо і матеріал надамо в ДБР.</p>
<p>Дякую.</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p></p>
<p>17:52:37</p>
<p>ЛУБІНЕЦЬ Д.В.</p>
<p>Дмитро Лубінець, депутатська група "Партія "За майбутнє". У мене два запитання.</p>
<p>Перше запитання до керівника Служби безпеки України. Іван Геннадійович, скажіть, будь ласка, в своєму виступі ви сказали, що вже встановлено, що деякі акції, мирні акції були зрежесовані з території Російської Федерації. Чи припускаєте ви, що ця акція була так само звідти і чи очікуєте ви подібних акцій в майбутньому?</p>
<p>І друге запитання до керівника Національної поліції України. Скажіть, будь ласка, якщо всі побачили, що відбувалося під Офісом Президента України, яким чином ви будете в майбутньому забезпечувати безпеку державних будівель, державних службовців? І чи знову ж таки в майбутньому очікуєте ви подібних акцій з подібними актами вандалізму?</p>
<p>Дякую.</p>
<p></p>
<p>17:53:38</p>
<p>БАКАНОВ І.Г.</p>
<p>Пане Лубінець, дякую вам за запитання.</p>
<p>Насправді у своєму ж виступі, на який ви послалися, я привів приклад акції, яка була інспірована спецслужбами Російської Федерації. Безпосередньо акція "тарифний майдан", є відповідна кримінальна справа у Херсонському управлінні Служби безпеки України.</p>
<p>Чи очікуємо ми схожих акцій? Звісно, ми очікуємо тому що ворог не спить, його завдання – дестабілізація ситуації в Україні з будь-якого приводу, але наше завдання – відмоніторити раніше, ніж це відбудеться, чим ми, в принципі, і займаємося.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, запишіться на запитання від...</p>
<p>Нацпол, Ігор Володимирович.</p>
<p></p>
<p>17:54:24</p>
<p>КЛИМЕНКО І.В.</p>
<p>Я хочу сказати, що у нас в рік тисячі подібних акцій по всім регіонам і Національна поліція забезпечить порядок і дотримання прав та свобод наших громадян в повному обсязі по всій державі, необов'язково це тільки столиця.</p>
<p>І друге, і друге, що я хочу сказати, ця акція агресивна, активна акція під Офісом Президента остання тривала до 9 хвилин. Висновки ми зробили. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання від народних депутатів до 6 хвилин, будь ласка.</p>
<p>Бобровська Соломія Анатоліївна.</p>
<p>Хвилина - запитання і дві хвилини – на відповідь.</p>
<p></p>
<p>17:55:10</p>
<p>БОБРОВСЬКА С.А.</p>
<p>Ви знаєте, ми щасливі бачити Голову Служби безпеки у Верховній Раді, забули вже коли бачили пана Баканова. І я думаю, що всі співробітники Служби безпеки трошки здивовані функціоналом, що ви займаєтесь контррозвідувальною діяльністю мирних протестів, можна ще добавити: дитячих садків, шкіл і так далі, роботи, мабуть, поплутали функціонал з Нацполіцією.</p>
<p>Але в мене все ж таки питання, вернуся до Андрія Аксьонова, чому не порушена була кримінальна справа? Як ця людина, в принципі, була допущена до, в зв'язку із відсутністю кримінальної справи, до виборів на Донеччині? Це перше.</p>
<p>І друге. Ви знаєте, мабуть, обмальовані двері чи розбиті під Офісом Президента – далеко не контррозвідка, не забезпечення територіальної... не забезпечення національної безпеки і так далі. Прошу два цих питання.</p>
<p>І третє. Ремарка до Нацполіції, ви знаєте, всі добре знають роботу рук МВС і коли малюють символи націоналістичного режиму, які заборонені є в Україні, то, мабуть, ви ніколи не скажете прізвище хто це був, тому що це з більшою ймовірністю були ваші співробітники.</p>
<p>Дякую.</p>
<p></p>
<p>ГОЛОВУЮЧИЙ. Іван Геннадійович.</p>
<p></p>
<p>17:56:24</p>
<p>БАКАНОВ І.Г.</p>
<p>Пані Бобровська, дякую за запитання.</p>
<p>Мабуть, якби це не було в нашому функціоналі, нас би і не запрошували до Верховної Ради коментувати ці події. Це по-перше.</p>
<p>По-друге, як я і зазначив у своєму виступі, дуже тонка межа між мирною акцією, яка переростає в силову акцію, і мова йде вже про суверенітет України.</p>
<p>Тому я вважаю, що нема нічого такого, що не відповідає вимогам закону в роботі Служби безпеки щодо моніторингу і контррозвідувального забезпечення мирних акцій протесту з метою вивчення джерел, наприклад, іноді фінансування. Це окреме питання, яке, я думаю, ще ми піднімемо додатково в комітетах. Наприклад, встановити відповідальність за проплачення акцій.</p>
<p>Дякую. <i>(Шум у залі) </i></p>
<p>Аксьонов. Всі працюють з Аксьоновим, не переживайте. Я ж відразу відповів. Просто ви не слухаєте, кричите.</p>
<p></p>
<p>ГОЛОВУЮЧИЙ. Совсун Інна Романівна.</p>
<p></p>
<p>17:57:25</p>
<p>СОВСУН І.Р.</p>
<p>Прошу передати слово Гео Леросу.</p>
<p></p>
<p>ГОЛОВУЮЧИЙ. Гео Лерос.</p>
<p></p>
<p>17:57:30</p>
<p>ЛЕРОС Г.Б.</p>
<p>По-перше, я хотів би відреагувати на репліку лейтенанта Баканова. Зеленський зі своєю передвиборною кампанією та дебатами – це суцільний фейк. Він не просто зрадив українців, він зрадив все своє оточення. Це перше. <i>(Шум у залі) </i></p>
<p>По-друге, стосовно ваших фейків. Ви завдяки Наумову та Бєляєву почали кришувати незаконний обіг спирту, контрабанду, рекет та торгівлю з ОРДЛО. Хто ж ще тут сидів і казав про фейки? Ви будете персонально за це відповідати! Ганьба вам!</p>
<p></p>
<p>ГОЛОВУЮЧИЙ. Я так розумію, що відповіді тут не передбачається.</p>
<p>Лубінець Дмитро Валерійович.</p>
<p></p>
<p>17:58:17</p>
<p>ЛУБІНЕЦЬ Д.В.</p>
<p>Прошу передати слово народному депутату Полякову.</p>
<p></p>
<p>ГОЛОВУЮЧИЙ. Ще раз.</p>
<p></p>
<p>ЛУБІНЕЦЬ Д.В.</p>
<p>Поляков.</p>
<p></p>
<p>ГОЛОВУЮЧИЙ. Поляков Антон Едуардович.</p>
<p></p>
<p>17:58:26</p>
<p>ПОЛЯКОВ А.Е.</p>
<p>У мене запитання до Баканова Івана Геннадійовича. Я пам'ятаю, що у вас в листопаді 18-го року… Ви вже добре навчилися відповідати, дуже гарно відповідати, але за що ви отримуєте весь цей час зарплатню? От скажіть, будь ласка.</p>
<p>Ви дали відповіді або поставили крапку у всіх тих справах, які, дійсно, турбують українців, а не те, що відбувалося під Офісом Президента? Про плівки Єрмака, про плівки Юзика, про плівки інші Деркача Андрія, або про скрутки, або про вугілля, яке іде з території непідконтрольної з Російської Федерації через прокладки фірми, які споживають наші ТЕЦ. І провадження ці є у вас в СБУ, і це мільярди гривень, які ворують з кишень наших українців. І чомусь ці мільярдні схеми ви не прикриваєте, а зараз сидите і щось розказуєте нам про те, що ви якоби якось працюєте.</p>
<p></p>
<p>17:59:28</p>
<p>БАКАНОВ І.Г.</p>
<p>Ви знаєте, поки ви тренеруєтеся у своєму філологічному мистецтві, насправді Служба безпеки працює. І допрацює до всіх результатів, про які ви згадали.</p>
<p>Ви загадали про "плівки Єрмака", так я вам хочу нагадати кого зловили по "плівках Єрмака". Тих, хто генерував ці меседжі, що начебто там якась корупція, виявився першим корупціонером. Чого ж ви забулися про це запитати? Скажіть, будь ласка.</p>
<p>Дякую.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>17:59:58</p>
<p>ГЕРАЩЕНКО І.В.</p>
<p>Дякую.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина.</p>
<p></p>
<p>18:00:04</p>
<p>ФЕДИНА С.Р.</p>
<p>До виконуючого обов'язки Директора ДБР.</p>
<p>З тих даних, які щойно нам надав Голова СБУ, ми розуміємо, що є ситуація з злочинним невиконанням обов'язків Національної поліції України.</p>
<p>Тому питання до Нацполіції буде, напевно, щоб ви розслідували, очільник ДБР. Хто був на даху Офісу Президента? Хто допустив на дах Офісу Президента ту людину? Кому з спеціальних служб це було вигідно?</p>
<p>Наступне питання. Коли буде притягнуто до відповідальності посадових осіб щодо безпідставного звинувачення Антоненка, Кузьменко і Дугарь?</p>
<p>І третє питання. Коли будуть висунуті підозри зрадникам, які злили спецоперацію по "вагнерівцям"? Коли будуть допитані і чи будуть допитані Єрмак і Зеленський?</p>
<p>Дякую.</p>
<p></p>
<p>ГОЛОВУЮЧИЙ. Хвилина залишається на відповідь.</p>
<p>Будь ласка, 1 хвилину включіть.</p>
<p></p>
<p>18:01:11</p>
<p>СУХАЧОВ О.О.</p>
<p>Дякую за запитання.</p>
<p>Щодо осіб, які були вами перелічені. На даний час Державне бюро розслідувань знаходиться у тісній співпраці з Національною поліцією та ми кожного дня спілкуємося про результати. І якщо буде встановлено фактичні дані, які будуть свідчити про кримінальне правопорушення, що буде віднесено до підслідності ДБР, буде прийняте відповідне рішення та організовано досудове розслідування.</p>
<p>Щодо інших питань, я вважаю, що вони не віднесені до сьогоднішнього сесійного засідання, та ми будемо готові відповісти. Будь ласка, направляйте офіційний або ми вас запрошуємо на особисту зустріч.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на виступи від депутатських фракцій та груп.</p>
<p>Батенко Тарас Іванович.</p>
<p>Лубінець Дмитро Валерійович.</p>
<p></p>
<p>18:02:37</p>
<p>ЛУБІНЕЦЬ Д.В.</p>
<p>Шановна президія, шановні народні депутати, громадяни України, керівники правоохоронних органів, які присутні зараз у залі! Депутатська група "Партія "За майбутнє", як і всі народні депутати, а я впевнений, що тут усі підтримують можливість вийти громадян України на мирний протест. Це записано у нас у Конституції, і, безумовно, ми всі це підтримуємо. Але як голова профільного комітету по питанню прав людини я можу вам сказати, що право однієї людини закінчується рівно там, де починається право іншої людини. Чи можна замість мирного протесту виходити і робити акти вандалізму? Безумовно, ні.</p>
<p>Я сьогодні із здивуванням від деяких політиків почув, що ця акція була направлена на те, щоб показати, що нам потрібно перезапустити судову систему. Я щось особисто передивлявся всі відео, я не побачив жодного плаката, я особисто не побачив розмальований фасад Офісу Президента з вимогою перезапустити судову владу.</p>
<p>Я думаю, що, якщо була ціль саме перезапуск, привернення уваги Президента України, парламенту до ганебної поведінки суддів, перезавантаження судової системи, то мирні протестувальники вийшли їм би точно не заважала Національна поліція, як вона це і робила. Точно не було необхідності щось розмальовувати, щось трощити, щось розбивати. Потрібно було і було зроблено все для того, щоб мирні протестувальники висловили свій мирний протест. В історії України є багато прикладів, коли люди виходили і через мирне висловлювання своїх думок вони змінювали політичну систему, вони змінювали владу, вони міняли політичну систему. Але це точно не цей випадок. Тому ми чітко підкреслюємо, що якщо люди хочуть такими діями привернути увагу саме вандалізмом, то вони повинні понести відповідальність. Правоохоронні органи повинні і цим займаються.</p>
<p>Всі люди, які приймали в цьому участь і ті, хто організовували… А, безумовно, знову ж таки як людина, яка представляє український Донбас, мені було дуже цікаво побачити всі ці кадри потім на російських телеканалах, де вкотре розказували, що в Україні фашистський режим. І таке враження, що це спеціально було зроблено, що нібито російські пропагандисти вже не мають чого сказати про Україну і тут їм просто подарували ці сюжети, зі свастикою, з розмальованими символами, розмальованим фасадом Офісу Президента і з палінням Державного Гербу України.</p>
<p>Тому робимо висновки. І правоохоронці повинні надати свою оцінку.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p></p>
<p>18:05:52</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Дуже добре, що сьогодні, під час нашого засідання, присутні всі силові структури з якими можна поспілкуватись.</p>
<p>Група "Довіра" буде підтримувати цю постанову.</p>
<p>Перше. Мирний протест. Мирний протест, як робили шахтарі під Офісом Президента. Але в той час Михайла Волинця було побито правоохоронними органами і кримінальне провадження не було доведено до логічного завершення. Хотілося, щоб мене сьогодні почули, взяли до уваги і все ж таки довели до логічного завершення і повідомили народного депутата Волинця, голову профспілок всіх шахтарів, чому так сталося.</p>
<p>По-друге, скільки з цієї трибуни було заяв про злочини зроблені, вбивства відбулися в Луганській області в розмірі 16 людей. Я хотів би сьогодні замість влади, яка не зробила ні хвилини мовчання, ні вшанування цих людей, а це найвеличезна пожежа в історії України: 40 відсотків Луганщини згоріло разом з людьми. Ніхто навіть не вшанував пам'ять цих людей. Я прошу хвилиною мовчання вшанувати пам'ять 16 людей, які загинули під час найвеличезнішої пожежі в історії України.</p>
<p><i>(Хвилина мовчання)</i></p>
<p>Я звертаюся зараз до Голови Служби безпеки України Івана Баканова з приводу того, що головою військово-цивільної адміністрації, диверсантом всередині мирної України зроблені злочини, і досі Служба України за 110 статтею не порушила кримінальне провадження. Я не знаю, він колаборант, сепаратист чи хто іще, він вбивця. Прізвище його Гайдай Сергій Володимирович, який прикривається за кришою, я не знаю, своїх кумів.</p>
<p>По-друге, я звертаюся до МВС: порушити кримінальне провадження по статті 4 за частиною четвертою за вбивство людей. І також відсторонити, не звільнити, а відсторонити і довести все ж таки справу до логічного завершення, як визначилася Тимчасова слідча комісія з пожеж. Бо вже доведена народними депутатами, не слідством, а народними депутатами, що відбулася диверсія, не було зроблено взагалі.</p>
<p></p>
<p>ГОЛОВУЮЧИЙ. Дякую.</p>
<p>Дирдін Максим Євгенович.</p>
<p></p>
<p>18:09:08</p>
<p>ДИРДІН М.Є.</p>
<p>…<i>(Не чути) </i>Шпак.</p>
<p></p>
<p>ГОЛОВУЮЧИЙ. Шпак Любов Олександрівна.</p>
<p></p>
<p>18:09:26</p>
<p>ШПАК Л.О.</p>
<p>Дякую.</p>
<p>Звичайно, можна вигадувати багато слів, щоб якось виправдати те, що відбулося під Офісом Президента. Стерненко дякує всім нам за мирну акцію? Та про що ви говорите? Невже ця акція була мирна? Давайте говорити за те і дякувати за те, що по статті "Масові заворушення" не було відкрито. Хоча всі кваліфікаційні ознаки тут є: погроми, підпали, знищення майна. І все це в прямому ефірі перед десятками камер. Люди, які хочуть жити в демократичній державі, розбивають вікна в приміщенні органу державної влади, нищать фасад будівлі та підпалюють державні символи.</p>
<p>Про яку демократію сьогодні йде мова? Досить плутати демократію та вседозволеність. Порушення закону було, було. Винні мають понести покарання і вони понесуть покарання. То в чому дискусія взагалі тут є? Хто з нас заходив на сторінки соцмереж таких активістів? Подивіться, все життя у них покладається від однієї акції до другої акції. Чим займаються ці люди, де навчаються, працюють, скільки податків сплатили в державу?</p>
<p>Ми в першу чергу звикли героїзувати і присвоювати "героїв" бунтарям? Можливо, настав час стати перед законом. Підпалити державний герб… Що має бути в головах цих людей? За яку державу ви стоїте? Ви стоїте горою за те, що на сьогоднішній день понищені державні символи? Будь-то хоч тисячу раз може повторювати, що учасники суботньої акції, патріоти, головні вчинки своїми діями вони красномовно розповіли про свій патріотизм і своє ставлення до державної символіки. В центрі столиці на державній будівлі красувалася свастика, яка засвітилася на весь світ, на всіх телеканалах. І запам'ятають нас саме з цією свастикою. І на стінах Офісу Президента. Це ніж у серце всіх, хто пам'ятає жах нацистського режиму.</p>
<p>Перш за все хочу сказати, як би це не прозвучало, але добре, що активістам дали можливість проявити себе. Зрозуміло, що вони хотіли крові, їм хотілося показати, що поліція на них накинулася, відповідно застосувала газ або когось побили. Але поліція утрималась. І в цьому не було насильства. Відповідно до цього результати себе показали: руйнувати – не будувати. Багато...</p>
<p></p>
<p>ГОЛОВУЮЧИЙ. Сюмар Вікторія Петрівна.</p>
<p></p>
<p>18:12:46</p>
<p>СЮМАР В.П.</p>
<p>Те, що мало бути трешем, так і сталося, колеги. Ви знаєте, подивилася ваше кіно від Нацполіції. Ну, просто страшне, спати не буду сьогодні. Почула там найстрашніше: "Путін – хуйло!". Я сподіваюся, що не це під плюндрування державним символам України ви підводити. Бо, напевно, це державу ви поплутали. <i>(Шум у залі)</i></p>
<p>Далі. У мене наступне питання є. Чого ви…<i>(Не чути)</i></p>
<p></p>
<p>ГОЛОВУЮЧИЙ. Колеги! Шановні колеги, давайте вибирати вислови в стінах Верховної Ради. <i>(Шум у залі)</i></p>
<p></p>
<p>СЮМАР В.П. Колеги, бачите, заперечення викликає "Путін – хуйло!". А я це можу повторити насправді, розумієте. І в кіно Нацпол вам це сказав.</p>
<p>У мене до вас є друге питання, колеги. А де це ці двері постраждалі оце в ході цієї акції протесту? Це ж основна жертва цих протестів! Ми ж ціле засідання Верховної Ради (Ганьба взагалі для цих стін!) зібрали вперше в історії, тому що в нас є така жертва, яка називається "помальовані двері", які їздять тепер по телеканалам, інших жертв немає. Давайте цей треш доведемо до кінця. У мене до вас є конструктивна пропозиція не тільки постанову прийняти, а ще і зміни до Кримінального кодексу – криміналізувати слово "лох", щоб його не можна було писати. А можна насправді зробити інше: "Я не лох!" - дозволити використовувати президентам України. Давайте ще внесемо зміни до бюджету, щоб закласти відмивання стін після акцій протесту, але не менше ніж за 2 мільйони гривень, бо за менше ми ж не вміємо мити стіни, правда? Давайте визнавати двері потерпілими, але тільки в тому випадку, якщо це двері Офісу Президента, бо це ж насправді все про це, правда?</p>
<p>Ви знаєте в мене є таке відчуття, що оці двері – це символ сучасної України, тому що, з одного боку цих дверей живуть мільйони українців, а з другого боку – мешканці вулиці Банкової, які живуть в теплій ванні і яким не вистачає однієї такої великої бульбашки як оце колективне наше засідання по избиению силовиків головних країни, яких вибрали акторами поганої комедії.</p>
<p>Ви знаєте от по той бік, де живуть мільйони українців, там сьогодні війна, там сьогодні люди вмирають в лікарнях в коронавірусу, там сьогодні говорять про інший фетиш, ні про двері, там говорять про кисневі концентратори. І якщо вже хочеться так поговорити про актуальні теми для країни, то треба говорити про концентратори, ви хочете говорити про двері, щоб люди, крім цих дверей, більше нічого не бачили, бо це ваше окозамилювання. Я не люблю, коли мило потрапляє мені в очі, це неприємно і українцям так само. Оця комедія, яку влаштували сьогодні в стінах парламенту з усім цим обговоренням суцільного…</p>
<p></p>
<p>ГОЛОВУЮЧИЙ. Совсун Інна Романівна.</p>
<p>Лозинський Роман Михайлович.</p>
<p></p>
<p>18:16:13</p>
<p>ЛОЗИНСЬКИЙ Р.М.</p>
<p>Роман Лозинський, фракція "Голос".</p>
<p>Шановні українці, ви знаєте, як виглядає цинізм і лицемірство в стінах цього парламенту? Це коли в тебе в країні катастрофічна ситуація захворюваності на СOVID, а щоденно вмирає більш ніж 300 людей. І вакцина завершиться, до слова, на днях. Лицемірство – це коли в тебе в країні провал судової реформи. Портнови і Вовки торжествують, а Президент Зеленський цементує недоторканість мафії в мантіях. Це коли в тебе в країні діра в бюджеті, а переговори з МВФ зірвано. І це коли у нас сьомий рік війни, а у них, розумієте, двері. Але всі ці питання не стали причиною нашого позачергового засідання. Причиною стали розмальовані двері, з якими носяться по всій країні і пробують розказати, що це головна проблема.</p>
<p>Але, шановні колеги, це означає лише одне, ці двері і те, що ви з ними носитеся, це страх перед вулицею, це страх перед людьми, і це бажання закрити всім роти. Я хочу сказати, що цього зробити не вдасться. Розумієте, що на попередні багатотисячні мітинги реакції було нуль, хоча вулиця волає про відсутність справедливості, але Президент ніби набрав води в рота і каже, що нічого не відбувається. А що робити людям, коли немає відповіді? Правильно, розігрувати спектакль і зміщувати акценти, ну тому що так вигідно. І ви бачили як режим цілий тиждень, а навіть більше в медіапросторі не обговорював абсолютно нічого крім просто бісових дверей.</p>
<p>Але я також скажу, що ми не дамо поставити знак дорівнює між мирними протестами і фашизмом. Кожен, хто слідкував за акцією бачили, свастика з'явилася після завершення акції. Акція завершилась в 20:49, а справу відкрили о 20:12. Блискавична робота. Ґратулюю. Але коли мова йде про полювання на активістів, а не боротьбу з мусорською державою. Я хочу сказати, що якщо ви вже заговорили про двері, то принесіть з собою двері з Переяславського відділу поліції, де п'яні менти вбили п'ятирічного Кирила. Якщо ви вже заговорили про двері, то принесіть з собою противогаз, схожий на цей, який одягнули на українку і ґвалтували її цілу ніч у відділку поліції. Це вас не стурбувало. Зрештою принесіть двері з камери СІЗО, де сидить Андрій Антоненко, з камери СІЗО, де сидить Сергій Стерненко, поки триває апеляція в політично мотивованій справі. Ця постанова цинізм і ганьба.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час для виступів вичерпаний. Давайте подякуємо керівникам правоохоронних органів за надану інформацію. Дякую.</p>
<p>Шановні колеги, вам запропонований до розгляду проект Постанови про засудження подій, що відбулись 20 березня 2021 року біля Офісу Президента України (реєстраційний номер 5295). Нам необхідно прийняти рішення про включення цього питання до порядку денного сесії. Готові голосувати?</p>
<p>Ставлю на голосування пропозицію про включення до порядку денного сесії проекту Постанови про засудження подій 20 березня 2021 року біля Офісу Президента України (реєстраційний номер 5295). Готові голосувати? Прошу підтримати та проголосувати.</p>
<p></p>
<p>18:20:30</p>
<p>За-236</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p align=center></p>
<p>18:20:41</p>
<p>ГОЛОВУЮЧИЙ.</p>
<p>Шановні колеги, далі ми маємо прийняти про розгляд цього питання за скороченою процедурою. Покажіть по фракціям.</p>
<p>Далі ми маємо прийняти питання про розгляд цього питання за скороченою процедурою, для рішення необхідно 150 голосів. Тому, шановні колеги, я ставлю на голосування питання розглянути цей проект постанови за скороченою процедурою. Прошу підтримати та проголосувати.</p>
<p></p>
<p>18:21:15</p>
<p>За-237</p>
<p>Рішення прийнято.</p>
<p>Запрошую до слова доповідача народного депутата України Олександра Сергійовича Бакумова. Так? Хто? Неклюдов Владлен, будь ласка.</p>
<p></p>
<p>18:21:40</p>
<p>НЕКЛЮДОВ В.М.</p>
<p>Шановні колеги, шанована президія, дорогі українці!</p>
<p></p>
<p>ГОЛОВУЮЧИЙ. Чотири хвилини дайте, будь ласка, від комітету і від…</p>
<p></p>
<p>18:21:49</p>
<p>НЕКЛЮДОВ В.М.</p>
<p>Ми сьогодні розглядаємо з вами Постанову про засудження подій біля Офісу Президента України 20 березня цього року. І ви знаєте, дуже добре, що ми зараз побачили всі ці відео, щоб отримати якомога найоб'єктивнішу картину тих подій, які відбувалися 10 днів тому. Адже ці події стали шоком для кожного українця, хто вважає, що демократія – це не та форма системоутворення, де маленька група людей, підміняючи поняття на мирні збори та волевиявлення, зібралися під Офісом Президента України і самим що не є зухвалим способом підтримували та розповсюджували нацистську символіку. Хоча ці люди достовірно знали про те, що депутати восьмого скликання, те що наші з вами попередники прийняли Закон ще в 2015 році про засудження комуністичного та націонал-соціалістичного нацистського режимів та заборону пропаганди їхньої символіки.</p>
<p>Крім того, ця група молодиків, яка мала на меті здійснювати тиск на Президента України Володимира Зеленського, чомусь забувши, що інститут президенства, це не апеляційна інстанція. Це не Апеляційний суд Одеської, який є єдиним легітимним органом, до речі, на даний момент, хто може вирішити долі засуджених Стерненка та Демчука. Скоїли наругу над державним символом України Державним Гербом нашої країни, наругу над святим – наругу над знаком Княжої держави Володимира Великого.</p>
<p>Ця група з кількох сотень осіб порушували громадський порядок протягом тривалого часу, здійснювали масові заворушення, тобто все те про що мріяв колись Нестор Махно, про свою країну "гуляй-поле". Не вийде, Україна – це не "гуляй-поле". Україна і не майданчик для відпрацювання "неонацистських п'єс".</p>
<p>Свого часу, на початку 1933 року Президент Німеччини Пауль фон Гіндербург допустив помилку, піддався на тиск нацистів і після цього весь світ платив за це мільйонами життів невинних людей. Ми маємо заплющити на це очі, що відбулося, ми маємо сказати, що нічого, якогось буде, все це мине. Ні, ми не можемо так діяти, ми, навпаки, маємо підтримати Президента України Володимира Зеленського, як і всі державні органи країни, показати свою єдність, принциповість, рішучість і підтримати демократію. Рівно все те, що показав вчора Комітет з правоохоронної діяльності, абсолютною більшістю голосів підтримавши цю постанову. Цією постановою ми вимагаємо від СБУ, МВС, ДБР швидкого, повного і неупередженого розслідування та надання юридичної оцінки подій, які відбулися 20 березня під Офісом Президента.</p>
<p>Вивчити обставини подій, які відбувалися 20 березня на предмет участі у цих подіях будь-яких політичних партій або пов'язаних з ними осіб. Визначити ступінь вини учасників, організаторів та замовників у завданні матеріальної шкоди державі та забезпечити притягнення винних осіб до кримінальної відповідальності. Щотижнево у порядку, встановленого законодавством, надавати Комітету з питань правоохоронної діяльності актуальну інформацію щодо ходу розслідування подій, що відбулися 20 березня під Офісом Президента України.</p>
<p>Підтримуючи цю постанову, шановні колеги, ми підтримуємо і Президента України, і всі державні органи, себе в тому числі, як парламентарі, ми підтримуємо основи демократії як такої. Ми допомагаємо реалізувати, як превентивну так і виховну функцію права. Ми показуємо свою гідність та готовність боротися за домінування законності та правопорядку у нашому суспільстві, невідворотність покарання. Як казав колись пророк української нації Тарас Григорович Шевченко: "І забудеться срамотня давняя година, і оживе добра слава, слава України, і світ ясний, невечерній тихо засіяє… Обніміться ж, брати мої, молю вас, благаю!".</p>
<p>Шановні колеги, давайте об'єднаємося заради того, щоб проголосувати цю постанову за основу і в цілому з правками комітету.</p>
<p>Дякую вам за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати цю постанову? Є.</p>
<p>Шановні колеги, прошу записатися: два – за, два – проти.</p>
<p>Слово надається народній депутатці Устіновій Олександрі Юріївні, фракція "Голос".</p>
<p></p>
<p>18:26:29</p>
<p>УСТІНОВА О.Ю.</p>
<p>Макарову передайте слово.</p>
<p></p>
<p>ГОЛОВУЮЧИЙ. Макаров Олег Анатолійович.</p>
<p></p>
<p>18:26:45</p>
<p>МАКАРОВ О.А.</p>
<p>Шановні колеги, шановні друзі, шановні опоненти! Ми сьогодні зібрались на позачергове засідання українського парламенту. Я звертаюсь до всіх учасників в супротивників Революції Гідності. Я звертаюсь до всіх учасників і супротивників Помаранчевої революції. Я звертаюсь до міністра внутрішніх справ до Голови Служби безпеки і до кожного депутата, які знаходиться зараз в залі.</p>
<p>Шановні колеги, це не наш рівень обговорювати двері. Правоохоронні органи повинні розслідувати справу, а парламент повинен контролювати правоохоронні органи, щоб таке розслідування проводилось відповідно до українського законодавства.</p>
<p>Це не рівень Служби безпеки витрачати свій час на розслідування розмальовок на Офісі Президента. У Служби безпеки набагато більше є справ дуже важливих, дуже актуальних, з якими можемо їх вислухати.</p>
<p>І я звертаюсь до народних депутатів – це не ваш рівень слухати і голосувати за такі постанови, вони тільки роз'єднують нас, вони тільки роз'єднують вулицю, вони тільки підбурюють вулицю. Ми повинні зараз заспокоїтись і сказати, що більше такі постанови, і такі позачергові збори ми не будемо проводити. Ми повинні працювати на те, щоб приймати закони, на те, щоб дати можливість реалізовувати права і свободи кожному громадянину, а не розслідувати прості, звичайні справи, які мають розслідувати не Служба безпеки, а Національна поліція і доповідати нам, а ми контролювати законність, і правильність такого розслідування.</p>
<p>Дякую, мої колеги. Я дуже сподіваюсь на ваш рівень при голосуванні за цю постанову. У нас високий рівень в усіх.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Качурі Олександру Анатолійовичу, фракція політичної партії "Слуга народу".</p>
<p></p>
<p>18:29:00</p>
<p>КАЧУРА О.А.</p>
<p>Олександр Качура, фракція "Слуга народу".</p>
<p>Насправді я думаю, що тут важко буде знайти в цьому залі людину і ті, хто зараз нас дивляться, хто може виступити проти законного та священного мирного протесту в Україні. Але не під час першої революції, не під час Революції Гідності, жоден не дозволяв собі паплюжити державні символи, була завжди повага до інституцій.</p>
<p>Що відбулося? Відбулася провокація, яка була, на мій погляд, спланована окремими політичними силами для того, щоб отримати картинку для телеканалів. Дивіться там побили патріотів, дивіться, там їх розігнали! Але отримали іншу картинку і в цьому випадку підіграли окремі політики для Російської Федерації, тому що за рахунок цієї картинки, яку будуть транслювати роками, мешканцям зараз окупованого зараз Криму і Донбасу будуть показувати, дивіться, там розгул фашистів, дивіться, а що там відбувається у центрі Києва. Ви віддаляєте нас від миру в Україні і виграєте зараз на руку ворогу Російській Федерації.</p>
<p>Вимагати справедливості такими методами це теж саме, що вимагати у касира видати чек за допомогою пістолета. Кожне вибите вікно в Офісі Президента – це фактично тріщина в засади нашої державності.</p>
<p>Тому ми виступаємо за те, щоб у нас в країні була справедливість, і ми за те, щоб у нас закон був один для всіх: і для активістів, і для кожного громадянина і навіть для минулих Президентів.</p>
<p></p>
<p>ГОЛОВУЮЧИЙ. Слово надається народному депутату України Полякову Антону Едуардовичу, депутатська група "Партія "За майбутнє".</p>
<p></p>
<p>18:30:53</p>
<p>ПОЛЯКОВ А.Е.</p>
<p>Шановні колеги! На жаль, я вважаю, що ніякої крапки або відповіді на всі ці розслідування ми не побачимо, тому що коли голова СБУ в парламентсько-президентській республіці народному депутату відповідає так, як нам відповів тільки що лейтенант Баканов, ну, про що ми можемо з вами розмовляти?</p>
<p>Мені здається, що у нас тут відбувається підміна понять, коли ми виправляємо, вірніше, виправдовуємо бандитів, а ганяємося дійсно за тими людьми, за якими не потрібно за ними ганятися.</p>
<p>Ми повинні розуміти, що постанов таких не було, коли ті ж люди з виселицею ганялися за суддею Конституційного Суду, і все це влаштовувало і Зеленського, і "слуг народу", і правоохоронні органи. Ніхто ні на що не звертав увагу.</p>
<p>Я вважаю, те, що відбувалося під Офісом Президента – це результат діяльності Президента, результат діяльності його Кабміну, результат діяльності його "слуг народу", і відповідальність тільки на ньому за все це, що було під Офісом Президента.</p>
<p>А правоохоронцям треба не витрачати свій час зараз, чим вони займаються завдяки вашій постанові, а дійсно працювати над тими справами, які повернуть і мільярди до нашого бюджету, і дійсно розкриють ті резонансні справи, які у них знаходяться. А не зараз витрачати справи на наші балачки.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще один вступ народного депутата Герасимова, після цього переходимо… І одна хвилина БЮТ – та? Будь ласка. "Батьківщина", перепрошую.</p>
<p>Геращенко Ірина Володимирівна, після цього переходимо до голосування.</p>
<p></p>
<p>18:32:50</p>
<p>ГЕРАЩЕНКО І.В.</p>
<p>Ми сьогодні є свідками деградації і падіння українського парламенту, яке можна було раніше спостерігати тільки в Госдуме Російської Федерації. Мізуліної тут тільки не вистачає з такими законопроектами.</p>
<p>Власне, нам сьогодні в цій країні вже тиждень розповідають, що двері – це є державний символ. Замість того, щоби подбати про те, що дійсно є державними символами. А це армія українська, а це здоров'я людей, якими сьогодні ніхто не займається, а це інші ті теми, яких сьогодні… ними живе країна.</p>
<p>Більшість сьогодні три години витрачає на цей дешевий спектакль, і ми бачимо деградацію правоохоронних і силових структур воюючої країни, яка займається не тим, чим потрібно.</p>
<p>Ви знаєте, в цій залі є Володя Ар'єв, є так само Сергій Рахманін, ми довго працювали в політичній журналістиці і бачили як в часи Януковича країну перетворювали на поліцейську державу, намагаючись залякувати Януковича, Кучму якимись розслідуваннями щодня заколотів, а так посилювалися поліцейські структури і силові структури. І, власне, я хочу сказати, що коли сьогодні ми говоримо про необхідність поваги до державних інституцій, то, можливо...</p>
<p></p>
<p align=center>Веде засідання Голова Верховної Ради України РАЗУМКОВ Д.О</p>
<p></p>
<p>18:34:46</p>
<p>ГОЛОВУЮЧИЙ. Шановні колеги, заспокойтесь.</p>
<p></p>
<p>ГЕРАЩЕНКО І.В. <i>(Не чути)</i></p>
<p></p>
<p>ГОЛОВУЮЧИЙ. Зупиніть, час.</p>
<p>Шановні колеги! <i>(Шум у залі) </i>Шановні колеги, заспокойтесь, будь ласка. Шановні колеги, заспокойтесь, будь ласка.</p>
<p>Петро Олексійович, я розберусь.</p>
<p>Заспокойтесь, будь ласка. Давайте стосунки за межами Верховної Ради з'ясовувати за допомогою двобою. <i>(Шум у залі)</i></p>
<p>Петро Олексійович.</p>
<p>Шановні колеги, вона не завершила, я зараз дам час завершити, після цього перейдемо до виступів або до голосувань в залежності від.</p>
<p>Дайте, будь ласка, півтори хвилини Ірині Володимирівні Геращенко.</p>
<p>Вона не завершила.</p>
<p></p>
<p>18:36:13</p>
<p>ГЕРАЩЕНКО І.В.</p>
<p>Шановні українці, ми продовжуємо бачити сьогодні деградацію українського парламенту. Думали, що сюди зайшли нові обличчя, а сюди зайшли люди без принципів, без правил, які називають державними символами двері, але при цьому дозволяють собі принижувати Президента України, принижувати приміщення цього парламенту, тому що в першому ряді сидить нетвереза людина, народний депутат України. І ми вимагаємо за підсумками сьогоднішнього засідання наступне:</p>
<p>Перше. Нацполіції, зняли зараз у нас депутатську недоторканність, провести зараз алкогольний тест народного депутата на прізвище "Ш" з першого ряду свідчення.</p>
<p>Друге. Ми почули, що клірингові компанії готові відмити двері за 80 тисяч, а не за 2 мільйони. Ми звертаємося до НАБУ з проханням вивчити питання, так які ж відкати працюють у цьому "великому крадівництві" імені Офісу Президента навіть на відмиванні від графіті, не говорячи про інше.</p>
<p>І третє. Ви знаєте, соромно, коли сьогодні ви влаштували тут силовим структурам унтерофіцерську вдову, яка сама себе вишмагала гола на очах у всього суспільства, замість того, щоби розкривати злочини, займатися сепаратистами з російськими паспортами, які завтра зайдуть до зали. А ми закликаємо пана Голову Верховної Ради звернутися зараз до ЦВК про неможливість отримання мандату паном Аксьоновим, який ховався в окупованому Криму…</p>
<p></p>
<p>ГОЛОВУЮЧИЙ. Всі бажаючі виступили? <i>(Шум у залі) </i> Власенко з мотивів. Після Шахов. Після цього переходимо до голосування.</p>
<p></p>
<p>18:37:57</p>
<p>ВЛАСЕНКО С.В.</p>
<p>Шановні колеги! Що нам пропонують проголосувати?</p>
<p>Міністерству внутрішніх справ, Службі безпеки, Державному бюро розслідувань забезпечити швидке, повне та неупереджене розслідування.</p>
<p>Колеги, вони зобов'язані це робити згідно з Кримінально-процесуальним кодексом.</p>
<p>Далі. Пропонують вивчити обставини. Вони зобов'язані це робити згідно з Кримінально-процесуальним кодексом.</p>
<p>Визначити ступінь вини. Вони зобов'язані це робити згідно з Кримінально-процесуальним кодексом.</p>
<p>Далі. Пропонують, щоб ДУС протягом триденного строку визначив інформацію щодо розміру шкоди і після встановлення винних вжив заходів спрямованих на відшкодування завданої шкоди. Вони зобов'язані це робити згідно зі своїми посадовими обов'язками. Це пуста постанова ні про що.</p>
<p>Я хочу нагадати, що, згідно з Українською Конституцією, депутати не мають права втручатись в конкретне кримінальне розслідування.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ.</p>
<p>Слово надається Шахову Сергію Володимировичу.</p>
<p></p>
<p>18:39:09</p>
<p>ШАХОВ С.В.</p>
<p>Сергій Шахов, депутатська група "Довіра".</p>
<p>Шановні колеги, ми вимагаємо негайного зібрання позачергового скликання парламенту з таких дій. Ми ж не засуджуємо мирне сьогодні зібрання людей. А те, що сьогодні було хуліганство, ну, хуліганство розслідуєте.</p>
<p>Але ми сьогодні вимагаємо зібрати позачергове засідання парламенту з приводу вирізки лісу по всій країні, "горільників", які повинні були не "горільників" розбирати, а розбирають "зеленку". 175 стаття, невиплата заробітної плати шахтарям – негайно зібрання. Кого-небудь покарали? Нікого не покарали. Вбили людей – нікого не покарали. А тут ми збираємо ціле засідання парламенту, скажіть, будь ласка.</p>
<p>Так давайте будемо правді дивитися в очі! Давайте збиратися постійно по цих справах! Я звертаюся повністю від кожного луганчанина, від кожного українця, який чекає на це, щоб були вироки, вироки, вироки, правдиві вироки з приводу того, що йде вбивство українського народу!</p>
<p></p>
<p align=center>Веде засідання Голова Верховної Ради України РАЗУМКОВ Д.О</p>
<p></p>
<p>ГОЛОВУЮЧИЙ. Переходимо до голосування.</p>
<p>Готові голосувати?</p>
<p>Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Постанови про засудження подій, що відбулися 20 березня 2021 року біля Офісу Президента України (реєстраційний номер 5295).</p>
<p>Готові голосувати? Прошу підтримати та проголосувати.</p>
<p></p>
<p>18:40:57</p>
<p>За-237</p>
<p>Рішення прийнято.</p>
<p>Покажіть по фракціях.</p>
<p>Наступне питання порядку денного – це проект Постанови про дострокове припинення повноважень народного депутата України Колихаєва (реєстраційний номер 4447). Можемо без обговорення? З обговоренням. А ніхто не буде наполягати? Без обговорення.</p>
<p>Ставлю на голосування пропозицію. Ви визначтеся між собою, шановні колеги. Давайте: хвилину – з обговоренням і голосуємо. Немає заперечень?</p>
<p>Ірині Володимирівні Геращенко. Але з приводу постанови, добре?</p>
<p></p>
<p>18:41:44</p>
<p>ГЕРАЩЕНКО І.В.</p>
<p>Шановні колеги, ми хочемо нагадати, що нинішній парламент неодноразово порушував законодавство, в тому числі і зараз, коли більше ніж на півтора місяця затримується складання депутатських повноважень тими колегами, які були обрані на місцевих виборах до місцевих органів влади або очолили інші інституції.</p>
<p>Чому це робиться? Тому що партія влади, яка привела цю недолугу більшість, і згадаємо, що Голова Верховної Ради якраз очолював цей список, вони не мають сьогодні підтримки в суспільстві, і вони спеціально робили все для того, щоб скасувати можливість проведення виборів у березні цього року і відтермінувати їх на жовтень цього року.</p>
<p>Ми хочемо наголосити, що це є грубе порушення закону, за яке несе повну відповідальність керівництво парламенту і регламентний комітет. Адже ці голосування мали відбутися ще на початку лютого, але, на жаль, ми бачимо порушення сьогодні роботи парламентської. І ми хочемо про це говорити.</p>
<p></p>
<p>ГОЛОВУЮЧИЙ. Дякую за виступ. Переходимо до голосування.</p>
<p>Ставлю на голосування пропозицію про прийняття в цілому проекту Постанови про дострокове припинення повноважень народного депутата України Колихаєва (реєстраційний номер 4447). Готові голосувати? Готові? Прошу підтримати та проголосувати.</p>
<p></p>
<p>18:43:26</p>
<p>За-252</p>
<p>Рішення прийнято.</p>
<p>Наступне питання – це проект Постанови про дострокове припинення повноважень народного депутата України Скічка.</p>
<p><i> (Шум у залі)</i></p>
<p>Шановні колеги! Почекайте. Не шуміть. Будь ласка.</p>
<p>Олександр Олександрович Скічко сьогодні присутній в залі. Я пропоную дати йому дві хвилини виступити. Немає заперечень?</p>
<p>І по тій самій процедурі. Ірина Володимирівна знову покритикує. І проголосуємо.</p>
<p>Дві хвилини, обов'язково. Дві хвилини, да.</p>
<p></p>
<p>18:44:01</p>
<p>СКІЧКО О.О.</p>
<p>Доброго дня, шановний пане Голово! Шановні народні депутати! Шановні колеги! Друзі! Шановні українці! Півтора роки тому я зайшов в стіни цієї Верховної Ради з бажанням змінити нашу країну на краще. Мушу визнати, що виявилось зробити це набагато складніше ніж здавалося на перший погляд. Складніше, тому що система працює проти будь-яких змін. Система чинить опір. І, відверто кажучи, всі хочуть аби було так як було останні 30 років. Але зміни почалися і вони будуть продовжуватися. І цей процес є невідворотнім.</p>
<p>Мені 29 років. Я народився в Україні. І я вірю в те, що наша країна може бути сильною, квітучою, незалежною і самостійною. І це не просто слова, це віра, з якою я прийшов до Верховної Ради України. Віра, з якою я повертаюсь на рідну Черкащину. Повертаюсь тому що хочу кращих результатів для своєї області. Я хочу аби Черкащина була лідером "великого будівництва" в Україні. Лідером розвитку медичної галузі. Лідером розвитку туризму.</p>
<p>Декілька фактів про Черкащину, які ви, напевно, не знали. Найбільший буддійський храм в Європі знаходиться в Черкащині. Першу трансплантацію кісткового мозку було проведено на Черкащині. Найбільші поселення трипільської культури в світі знаходяться на Черкащині. Ну і перший вакцинований українець теж на Черкащині.</p>
<p>Черкащина – це серце України. Черкащина – це батьківщина Тараса Шевченка і Богдана Хмельницького.</p>
<p>Я хочу подякувати Президенту України Володимиру Зеленському за довіру.</p>
<p>Я хочу подякувати кожному з вас за підтримку. Голові Верховної Ради. Голові партії. Голові фракції. Дуже вам дякую.</p>
<p>Я хочу подякувати моїй родині та дружині за терпіння.</p>
<p>Я хочу подякувати моїм виборцям 197 округу за те, що дали мені довіру. І я обіцяю, що ви не залишитесь без депутата, до тих пір поки його у вас не буде я буду виконувати і опікуватись округом як очільник області.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олександр Олександрович.</p>
<p>Я від себе...<i> (Оплески)</i> Я думаю, що я вам подякую за роботу і від себе, і від колег, а зараз переходимо до голосування.</p>
<p>Ставлю на... Вибачте, Ірина Володимирівна Геращенко - 2 хвилини, будь ласка. Олександр Олександрович, будь ласка, присядьте.</p>
<p></p>
<p>18:46:38</p>
<p>ГЕРАЩЕНКО І.В.</p>
<p>Шановні колеги, ми дійсно маємо нові, на жаль, жахливі правила роботи в цьому парламенті, тому що за старої влади вчасно всі складали свої мандати, коли їх кудись призначали. А зараз ми маємо народного депутата, який незаконно півтора місяці поєднував посаду народного депутата і керівника облдержадміністрації. Ми маємо Голову Верховної Ради, який коментує позицію, але не помічає свого п'яного сотоварищника по парламенту.</p>
<p>А зараз кілька фактів про Черкащину, про яку не знає навіть глава облдержадміністрації, тому що не тим він займається. Чи знаєте ви, що Шполянській лікарні і в інших лікарнях немає сьогодні кисневих апаратів? І саме цим мав би займатися глава облдержадміністрації разом зі своїм Президентом Зеленським, а не співати осанну, яка вже рік очолює нацраду, нацкомітет з боротьби з COVID. Але насправді ми маємо найгіршу ситуацію сьогодні по COVID по всьому світу. І на Черкащині, на жаль, так само темпи вакцинації дуже невтішні. Але ж чому, дорогі друзі, тільки сьогодні відбувається це голосування? Та тому що рейтинг "слуг" на Черкащині летить до зеро, до нулю. І насправді там поки що боялися проводити вибори, на тому окрузі, де наша команда висуває Романа Сущенка, політв'язня Кремля і гідну людину, яка, на щастя, буде представляти тут інтереси Черкащини і українського народу набагато краще. А "слуги" на Донеччині, звідки ми тільки що повернулися, отримали 2 відсотки. Для того щоб не ганьбитися, вони вкинули бюлетені, щоб отримати 3 відсотки. Тим самим вони, друзі, ви знаєте, провели там Аксьонова, громадянина Російської Федерації, який ховався насправді в Кремлі і в Криму, і цього не помічає Служба безпеки України. Ось що відбувається при вас.</p>
<p>А напередодні виборів на Черкащині в тому числі… Ми хочемо звернутись до "Голосу", до "Батьківщини", до демократичних сил. Немає альтернативи…</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію про прийняття в цілому проекту Постанови про дострокове припинення повноважень народного депутата України Скічка, (реєстраційний номер 5012). Готові голосувати? Прошу підтримати та проголосувати.</p>
<p></p>
<p>18:49:22</p>
<p>За-244</p>
<p>Рішення прийнято. Дякую, Олександре Олександровичу. Бажаю вам успіхів на новій посаді і нових досягнень.</p>
<p>Наступне питання порядку денного – це проект Постанови при призначення позачергових виборів Харківського міського голови Харківського району Харківської області (реєстраційний номер 5292).</p>
<p>Пропонується розглянути це питання за скороченою процедурою. Прошу підтримати та проголосувати. Тут треба доповідь комітету почути.</p>
<p></p>
<p>18:50:09</p>
<p>За-220</p>
<p>Рішення прийнято.</p>
<p>До слова запрошується заступник голови Комітету з питань організації державної влади, місцевого самоврядування, регіонального розвитку та містобудування Загоруйко Аліна Леонідівна.</p>
<p></p>
<p>18:50:30</p>
<p>ЗАГОРУЙКО А.Л.</p>
<p>Шановний головуючий, шановні народні депутати!</p>
<p>Власне, свій виступ я хочу розпочати не з питання призначення виборів, а з виступу попередньої особи, нашої колежанки, яка сказала повну нісенітницю, що нібито попереднім скликанням Верховної Ради завжди вчасно призначалися вибори. Так от я вам хочу сказати, коли ми прийшли, нове скликання, у нас в комітеті було більше двохсот непризначених виборів. От що означає нехтування конституційними правами наших громадян.</p>
<p>А тепер по суті. Питання призначення виборів в місті Харкові дійсно затягнулося, але воно було затягнуто не з вини нашого парламенту. Я вам нагадаю коротку передісторію.</p>
<p>31 грудня до комітету надійшло клопотання Харківської міської ради щодо призначення позачергових виборів в місті Харкові у зв'язку зі смертю Геннадія Кернеса. Але, не виконавши всі вимоги законодавства, Харківська міська рада не додала відповідного рішення про взяття до відома факту смерті. Комітет в свою чергу вказав на ці недоліки Харківській міській раді, і тільки 24 лютого комітет отримав повний пакет документів. І на своєму засіданні 17 березня цього року комітет розглянув питання про призначення позачергових виборів у зв'язку зі смертю міського голови Кернеса Геннадія Адольфовича. Розглянувши відповідне клопотання, розглянувши відповідне додане до нього рішення Харківської міської ради, всебічно обговоривши дане питання комітет ухвалив висновок рекомендувати Верховній Раді України відповідно до пункту 30 частини першої статті 85 Конституції України, а також до частини першої статті 5 частини третьої статті 194, частини першої статті 195 Виборчого кодексу України призначити позачергові вибори Харківського міського голови…</p>
<p></p>
<p>ГОЛОВУЮЧИЙ. Дякую.</p>
<p>Необхідно обговорення? 2 хвилини… Тоді запишіться… Ні, 3 фракції. Запишіться, будь ласка: два – за, два – проти, на виступи від депутатських фракцій та груп.</p>
<p>Я не чую вас.</p>
<p>Шахов Сергій Володимирович.</p>
<p></p>
<p>18:53:30</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Безумовно, група "Довіра" буде підтримувати цю постанову і в кожному місті повинен бути очільник, який несе відповідальність, а не тільки депутатський корпус, який безвідповідальний.</p>
<p>По-друге, я хотів би звернутися до цієї зали, до кожного народного депутата знову звернути увагу на міста та селища, в яких два злочинці Донецької та Луганської областей ввели військово-цивільні адміністрації для того, щоб грабувати. В цих містах і селищах були вибори в 2014 році, які були шалені обстріли, в 2015 році пройшли місцеві вибори, в 2016 році мене обирали як народного депутата України, в 2017 і 2019 роках обирали і наш парламент, і Президента Володимира Зеленського, в якому Луганщина проголосувала і підтримувала 96,3 відсотки. Сьогодні тих людей лишили можливостей і конституційного права зробити голосування як за голову міста Сєвєродонецька та Лисичанська, двох великих міст, де проживають по 150 тисяч людей, де люди стоять під кабінетами і їх не чують, і не бачать, де розграбовані гроші в розмірі мільярда гривень. У Сєвєродонецькій міській раді залишалося 465 мільйонів і для того голова військово-цивільної адміністрації Гайдай призначив туди також злочинця і крадія. І також у Лисичанську 267 мільйонів гривень залишалося на рахунках, сьогодні ні копійки немає, у людей немає ні води, ні сьогодні інфраструктури, ні доріг, де ковбані як могили, ні ліфтового господарства, ні дахів, ЖКГ повністю зруйновано, гроші розкрадені. Вимагаємо сьогодні від всього силового блоку порушити кримінальне провадження…</p>
<p></p>
<p>ГОЛОВУЮЧИЙ. Герус Андрій Михайлович.</p>
<p></p>
<p>18:55:45</p>
<p>ГЕРУС А.М.</p>
<p>Прошу передати слово представниці славетного міста Харкова Марії Мезенцевій.</p>
<p></p>
<p>ГОЛОВУЮЧИЙ. Мезенцева Марія Сергіївна.</p>
<p></p>
<p>18:55:59</p>
<p>МЕЗЕНЦЕВА М.С.</p>
<p>Дякую, колега, дякую пане Голово! Шановні харків'яни, шановні українці! Сьогодні на завершення цієї позачергової сесії Верховної Ради України ми робимо абсолютно правильне, абсолютно конституційне рішення, яке відповідає діючому законодавству.</p>
<p>Друга громада за кількістю населення в нашій державі. Друга громада по сплаченим податкам і по бюджету в нашій Україні – це місто Харків, місто мільйонник. Місто, яке прийняло більше 300 тисяч внутрішньо переміщених осіб. Місто, яке знаходиться в двох годинах автоїзди від лінії розмежування, від війни, де нещодавно від снайперських куль загинули наші кращі військовослужбовці.</p>
<p>Наша громада розвивається і кожний день прагне до свого європейського майбутнього. Єдине місто в Україні, яке має чотири нагороди Ради Європи.</p>
<p>Давайте надамо нашими 226 плюс голосами, давайте покажемо 300 плюс і надамо змогу наприкінці жовтня провести позачергові вибори в місті Харкові. Життя плине, від COVID помирають різні люди. Царство небесне Геннадію Адольфовичу Кернесу бувшому меру міста Харкова. Це життя, не зважаючи на те, що я була, наприклад, до його політичної сили в опозиції. Я теж людина.</p>
<p>Ми повинні надати ці права харків'янам, провести достойні вибори. Напевно, що ще в рамках пандемії, здійснити абсолютний контроль, адекватний підрахунок і обрати нового міського голову, очільника чи очільницю.</p>
<p>Колеги, закликаю проголосувати "за".</p>
<p>Дуже дякую.</p>
<p></p>
<p>ГОЛОВУЮЧИЙ. Бондар Михайло Леонтійович.</p>
<p></p>
<p>18:57:51</p>
<p>БОНДАР М.Л.</p>
<p>Дякую.</p>
<p>Бондар. Будь ласка, Бондарь – це російською.</p>
<p>Передайте, будь ласка, слово Ірині Фріз.</p>
<p></p>
<p>ГОЛОВУЮЧИЙ. Фріз Ірина Василівна.</p>
<p></p>
<p>18:58:03</p>
<p>ФРІЗ І.В.</p>
<p>Дякую. Дякую, пане Голово, дякую, колеги.</p>
<p>Насправді, дійсно вчасна постанова, і добре, що ми її сьогодні ухвалюємо.</p>
<p>Щодо питань того, що вона там була певним чином загальмована, чи-то нерозсудливість в міській адміністрації, чи-то інші якісь завадили перепони, але, менше з тим, ми будемо голосувати і підтримувати Постанову про місцеві вибори в Харкові, адже вважаємо, що це дійсно є місто, яке заслуговує на якісні демократичні вибори, які мають бути проведені у відповідності з чинним законодавством.</p>
<p>Я щиро сподіваюсь, що, не зважаючи на те, що ми не могли вчасно проголосувати цю постанову, щоб вибори відбулися вже наприкінці березня, а тепер будуть відбуватися наприкінці жовтня, хочу зазначити, що дуже притаманно, що саме сьогодні в цей день, коли фанати "Шахтаря" та футбольного клубу "Металіст" славнозвісної речовкою, пройшлися по місту Харкову саме в цей день. Тому я сподіваюсь, що вся патріотична і демократична спільнота шановного міста Харків своє скаже "ла-ла-ла" всім проросійським кандидатам під час виборчої кампанії.</p>
<p>А щодо зауважень пані від фракції "Слуга народу" на адресу нашої колеги Ірини Геращенко. То мова йшла насправді про суміщення посад, про які і говорила Ірина Геращенко. І про припинення вчасно повноважень, а не про призначення виборів. Це щодо чистоти обговорення питань, які сьогодні лунають в залі.</p>
<p>"Європейська солідарність" підтримує цю постанову і вважає за необхідне її проголосувати максимальною кількістю голосів в залі.</p>
<p>Дякую.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p>Совсун Інна Романівна.</p>
<p></p>
<p>19:00:03</p>
<p>СОВСУН І.Р.</p>
<p>Інна Совсун, партія "Голос".</p>
<p>Шановні колеги, зараз, звичайно, останні дві години я спостерігаю за тим, що відбувається в залі парламенту і у мене нестримне відчуття, що ми в якомусь "театрі абсурду" перебуваємо.</p>
<p>Але, на превеликий жаль, треба визнати, що в "театрі абсурду" мій рідний Харків живе вже значно довше. <a name=Temp></a></p>
<p>Із серпня місяця в Харкові немає очільника, містом ніхто не керує. В місті відбулись місцеві вибори, на яких під іменем мера, який в той час, вочевидь, уже не перебував у тому стані, в якому він міг проводити кампанію, прийшла до влади певна політична сила.</p>
<p>Після цього відбулося абсолютно абсурдне приведення до присяги Геннадія Кернеса, який не перебував у притомному стані в той момент. Це абсолютно абсурдна ситуація, на яку достеменно двомільйонний Харків не заслужив. На превеликий жаль, за цей абсурд харків'яни розплачуються дуже дорого. На сьогодні в Харкові 90 відсотків ліжок для хворих на COVID вже заповнені. І це дуже оптимістична статистика, тому що я точно знаю лікарні, в які зараз люди вже не можуть потрапити.</p>
<p>Восени, коли відбувалися вибори, в Харкові був найвищий відсоток тестувань приватних, тому що ані місто, ані держава, ні одна влада в місті не могла забезпечити доступ до тестування для харків'ян. Цей абсурд дуже дорого обходиться харків'янам. Мені дуже прикро, що ми тільки зараз дійшли до призначення виборів в місті Харків. Я дуже хочу, щоби в Харкові прийшли до влади демократичні сили.</p>
<p>Партія "Голос" однозначно буде балотуватися на цих виборах. Ми будемо брати участь в місцевих виборах. Ми також вважаємо, що всі партії демократичні повинні об'єднуватися в місті для того аби боронити місто, яке на правду знаходиться дуже близько до лінії розмежування.</p>
<p>Ми будемо підтримувати цю постанову.</p>
<p>Повторюсь. Дуже шкода, що ми тільки зараз до неї дійшли. В жовтні місяці буде вже більш року як в Харкові немає очільника. Повторюсь, це дуже висока ціна яку заплатили сьогодні харків'яни.</p>
<p>Дякую.</p>
<p></p>
<p>ГОЛОВУЮЧИЙ. Всі бажаючі виступили?</p>
<p>Переходимо до голосування. Ставлю на голосування пропозицію про прийняття в цілому проект Постанови про призначення позачергових виборів Харківського міського голови Харківського району Харківської області (реєстраційний номер 5292).</p>
<p>Готові голосувати? Готові? Прошу підтримати та проголосувати.</p>
<p></p>
<p>19:02:53</p>
<p>За-249</p>
<p>Рішення прийнято.</p>
<p>І крайнє питання сьогоднішнього позачергового засідання – це проект Постанови про призначення позачергових виборів Шегинівського сільського голови Яворівського району Львівської області (реєстраційний номер 5291).</p>
<p>Ставлю на голосування пропозицію про прийняття в цілому проекту Постанови про призначення позачергових виборів (реєстраційний номер 5291).</p>
<p>Готові голосувати? Прошу підтримати та проголосувати.</p>
<p></p>
<p>19:03:38</p>
<p>За-245</p>
<p>Рішення прийнято.</p>
<p>Пленарне засідання Верховної Ради України... Позачергове засідання Верховної Ради України оголошую закритим.</p>
<p></p>
<p></p>
<p></p>
<p></p>
<p></p>
<p></p>

