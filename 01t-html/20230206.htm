Засідання 1 (продовження)
06. 02. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>06 лютого 2023 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:14:52</p>
<p>ГОЛОВУЮЧИЙ. Слава Україні!</p>
<p>Шановні народні депутати, перед продовженням пленарного засідання я вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Я прошу всіх колег відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву у пленарному засіданні, і ми всі маємо перейти до безпечних місць відповідно до схеми укриття.</p>
<p>Я нагадую, що Верховна Рада працює в режимі одного пленарного засідання. Тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп ми продовжуємо наше пленарне засідання.</p>
<p>За парламентською традицією розпочнімо роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати України, майже рік український народ чинить рішучий опір злочинній повномасштабній російській агресії та вражає весь світ своєю сміливістю і самовідданістю. У ХХІ столітті російська держава-окупант грубо та цинічно порушує акти міжнародного права включно з цілями та принципами Статуту ООН, вчиняє терористичні акти проти мирних громадян, знищує об'єкти критичної інфраструктури, погрожує застосуванням ядерної зброї. Такі дії Російської Федерації є геноцидом українського народу та прямою загрозою міжнародному миру та безпеці. Проте ми обов'язково вистоїмо, переможемо в цій жорсткій війні і виженемо агресора.</p>
<p>Щодня і щохвилини наші мужні воїни героїчно виборють нашу свободу і незалежність, майбутнє для наших дітей. На жаль, за право вільно жити на своїй землі заплачено сотнями життів найкращих захисників і захисниць України. Я прошу хвилиною мовчання вшанувати світлу пам'ять воїнів, які віддали життя за Україну. Вічна пам'ять і вічна слава героям. Вшануймо також пам'ять всіх мирних громадян, які стали жертвами російської агресії.</p>
<p><i> (Хвилина мовчання)</i></p>
<p>Дякую. Будь ласка, прошу сідати.</p>
<p>Олександр Сергійович, будь ласка.</p>
<p></p>
<p>12:19:16</p>
<p>КОРНІЄНКО О.С.</p>
<p>У нас є два оголошення.</p>
<p>Відповідно до частини другої статті 60 Регламенту Верховної Ради України повідомляю про увільнення народного депутата України Тищенка Миколи Миколайовича від виконання обов'язків заступника голови депутатської фракції політичної партії "Слуга народу" у Верховній Раді України. А також відповідно до частини третьої статті 60 Регламенту Верховної Ради України про рішення депутатської фракції політичної партії "Слуга народу" виключити зі складу депутатської фракції політичної партії "Слуга народу" народного депутата України Тищенка Миколу Миколайовича.</p>
<p>І аналогічно, відповідно до статті 60 Регламенту Верховної Ради України повідомляю про увільнення народного депутата України Халімона Павла Віталійовича від виконання обов'язків заступника голови депутатської фракції політичної партії "Слуга народу" у Верховній Раді України.</p>
<p></p>
<p>12:20:04</p>
<p>ГОЛОВУЮЧИЙ. Шановні колеги, на Погоджувальній раді ми домовилися перед початком розгляду питань порядку денного надати час по 3 хвилини для виступів уповноважених представників депутатських фракцій і груп. Тому я прошу представників депутатських фракцій і груп записатись на виступи. Будь ласка.</p>
<p>Будь ласка, Юлія Леонідівна Клименко, фракція політичної партії "Голос".</p>
<p></p>
<p>12:20:44</p>
<p>КЛИМЕНКО Ю.Л.</p>
<p>Прошу передати слово Роману Костенку. Дякую.</p>
<p></p>
<p>12:20:56</p>
<p>КОСТЕНКО Р.В.</p>
<p>Доброго дня, шановні колеги! Давно я не виступав з цієї трибуни. Що хотілось би сказати зараз – попросити хвилинку уваги. Я бачу, те, що зараз відбувається: ми багато говоримо про кадрові рішення, багато в політичному порядку денному є питань щодо призначення, зняття міністрів, щодо різних призначень. Я хочу сказати, що ми багато приділяємо цьому уваги, тому що ми маємо розуміти те, що ворога ще не зупинено. Ворог зараз, коли ми тут, продовжує наступати на різних напрямках. Це стосується і сходу нашої держави, це стосується і півдня нашої держави, він знищує наші міста, він знищує наші села, у нас наступає гуманітарна криза, а ми зараз говоримо, як змінити того чи іншого міністра.</p>
<p>Я розумію, що є питання, але ми маємо розуміти, нікого не захищаючи і нікого не звинувачуючи, до яких наслідків це може призвести. Зараз основне завдання, коли в порядку денному, всі знають, всі розвідки і партнери нам говорять про великий наступ, і я впевнений, що він скоро буде, наше завдання, ще раз, – це згуртуватися і дати належну відсіч нашому ворогу.</p>
<p>Ми маємо зрозуміти, що зараз чітке значення має – це безпосередньо наша комунікація з партнерами, і зараз, наскільки я бачу, вона в нас іде добре. До нас приходить міністр, він говорить про те, яке озброєння ми маємо, яке озброєння до нас зараз іде. Я спілкуюся зі солдатами на фронті, вони чекають він нас в першу чергу це раціональних рішень, які б дали можливість в першу чергу забезпечити їх.</p>
<p>У той час у нас багато питань саме по фронту. Паливо, яке поставляється зараз там, потребує заміни і потребує контролю. Це ми будемо говорити на комітеті. Можливо, все те, що відбувається, в цьому є провина і нашого комітету, тому що на якомусь етапі був втрачений контроль. І це треба виправляти, про це ми говоримо на комітеті.</p>
<p>Ми зараз говоримо про інші призначення. До прикладу, в Службі безпеки України. Як ми можемо пр<a name=Temp></a>изначати зараз? Я не проти там конкретної кандидатури, але коли людина не може прийти навіть на комітет, то як вона буде ставитися до Верховної Ради?</p>
<p>Ми маємо повернути контроль, ми маємо повернути суб'єктність Верховної Ради і ми маємо стояти над нашими силами оборони і допомагати їм бороти ворога, а не приймати прості політичні рішення, щоб комусь угодити.</p>
<p>Дякую.</p>
<p></p>
<p>ГОЛОВУЮЧИЙ. Слово надається народній депутатці Україні Фріз Ірині Василівні, фракція політичної партії "Європейська солідарність".</p>
<p>Петро Олексійович Порошенко, будь ласка.</p>
<p></p>
<p>12:24:16</p>
<p>ПОРОШЕНКО П.О.</p>
<p>Шановні колеги! Дорогий український народе! Щойно завершився історичний саміт Україна – ЄС. Це був перший саміт під час широкомасштабної військової агресії, перший саміт після того, як Україна набула статусу країни-кандидата в члени Європейського Союзу. І тому саме важливо для нас забезпечити прогрес в нашій інтеграції, забезпечити, щоб вже цього року розпочалися pre access negotiations, переговори про вступ в 2023 році.</p>
<p>Я хочу наголосити, що одним із головних питань, які піднімалися, - це питання формування незалежної судової системи і незалежного Конституційного Суду. Ми мали проголосувати наш закон, "Європейської солідарності", який був повністю узгоджений з європейськими партнерами, і замість цього проголосували інший закон, який відштовхнув євроінтеграцію. Бажано було би це зробити до саміту. Але зараз ми вимагаємо і наголошуємо поставити до порядку денного Закон про Конституційний Суд і проголосувати його в редакції, яка відповідає рекомендаціям і Венеціанської комісії, і Європейської комісії. Це забезпечить єдність народу, бо 90 відсотків українського народу підтримують нашу єдність щодо вступу.</p>
<p>Є ще одна позиція, яка стосується єдності, і це є ставлення до армії. Нас дуже обурює ситуація, коли дехто намагається зняти по 30 тисяч гривень з українських військовослужбовців нібито для економії бюджетних коштів. Я хочу наголосити, що економити треба, починати було з "ковідних" грошей, які пішли в асфальт, з "великого крадівництва", яке пішло в асфальт, з телеканалу "Рада" і телемарафону, який 2 мільярди забирають у Збройних Сил України. І наголошую на тому, що ми не маємо допустити, щоб 30 тисяч гривень, які військовослужбовці картку навіть з собою на фронт не забирають, а бійці ТрО і резерву за ті кошти купують форму, броніки, шоломи – те, чого не вистачало, і ми маємо захистити військовослужбовців.</p>
<p>І позиція третя – "п'ята колона". Ми маємо забезпечити не лише армію, не лише мову, а й віру. Прийняти рішення Конституційного Суду, який забороняє використання назви іншої, як відрядження російської православної церкви. Ми маємо негайно імплементувати цю норму.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Будь ласка, Єфімов Максим Вікторович, депутатська група "Відновлення України".</p>
<p></p>
<p>12:27:29</p>
<p>ЄФІМОВ М.В.</p>
<p>Шановний пане головуючий, дорогі колеги! Весь рік нашої незламності показав, що ми вивчили гіркі уроки історії минулих сторіч. Попереду нас очікує не один виклик, тож розслаблятись не варто. Наша консолідація не лише працює на подальшу перемогу, вона закладає надміцний фундамент європейського майбутнього нашої країни.</p>
<p>Нині українське політичне керівництво відкрито заявляє мету стати повноправним членом Європейського Союзу. Наскільки це реально, залежить від кожного з нас і нашої жаги пробігти цей марафон. Звичайно, коли ми говоримо про шлях України в ЄС, потрібно говорити не лише про домашнє завдання для офіційного Києва, передусім варто посилювати наші економічні зв'язки. Треба нагадати, що в травні минулого року було запроваджено Регламент ЄС, що запроваджував пільговий режим і лібералізацію торгівлі між нашою державою та Європейським Союзом, його термін минає через три місяці. Дане рішення надало вагому підтримку українським експортерам, особливо вітчизняним аграріям. Переконаний, що лібералізацію торгівлі потрібно пролонгувати до завершення перемовин щодо членства України в ЄС.</p>
<p>По-друге, маємо розширювати наше з'єднання з європейською енергетичною мережею. Енергія – це кров економіки. Зараз плани для збільшення пропускної здатності до двох гігават потужності направлені на збільшення імпорту електроенергії. Разом з тим, після відновлення наших потужностей цей напрям працюватиме на експорт електроенергії для всіх європейських споживачів.</p>
<p>Панове, коли завершиться ця війна, Україна вже не буде колишньою. Все буде Україна!</p>
<p></p>
<p>ГОЛОВУЮЧИЙ. Будь ласка, Констанкевич Ірина Мирославівна, група "Партія "За майбутнє".</p>
<p></p>
<p>12:29:30</p>
<p>КОНСТАНКЕВИЧ І.М.</p>
<p>Ірина Констанкевич, група "За майбутнє". Шановні колеги, я хотіла з вами звернутися з однією дуже важливою тезою. Практично минає рік, відколи ми знаходимося на етапі повномасштабної війни, і ми повинні говорити про те, що нас чекає далі. Але перед тим, як ми будемо розуміти якою буде війна на наступному етапі, ми повинні все ж таки звірити наші годинники і чітко усвідомити: а що ж уможливлює нашу перемогу. І так стається, що якось непоміченими проходять здобутки тих людей, тих інституцій, організацій, які активно працюють на допомогу.</p>
<p>З цієї високої трибуни я б хотіла наголосити на важливості нашого міжнародного фронту, на роботі постійної делегації у ПАРЄ. В цій залі присутні: Марія Мезенцева, Олена Хоменко, Євгенія Кравчук, які очолили керівні посади у Парламентській асамблеї Ради Європи. Наша делегація за цей рік виконала таку роботу, яку не виконали жодні дипломатичні представництва, інституції до війни. Промовчати, проігнорувати роботу на міжнародному фронті – це значить її недооцінити і правильно не розставити ті проблискові маячки, ті акценти, які нам потрібні в новому році роботи.</p>
<p>Тому я би просила, що коли ми оцінюємо роботу уряду, інших інституцій, ми повинні говорити і про наші міжнародні представництва, і про важливість їхньої роботи. І в цьому контексті я хочу наголосити, що не тільки конкретні люди, окремі делегації є голосами України. Нам треба медійно посилити інформацію про Україну в країнах Європи і західного світу. Нам потрібно чути голос України з інших майданчиків. Це з наших каналів інформаційних, в соцмережах, ми повинні цю роботу зробити повномасштабною. Це має бути тим балансом до тієї повномасштабної війни, яка зараз триває.</p>
<p>Тому я дякую цій делегації, я дякую і висловлюю величезне сподівання на їхню колосальну роботу. І вимагаю, щоб народні депутати голосували не тільки руками, але ще й підтримували наші міжнародні представництва фінансово.</p>
<p>Дякую.</p>
<p></p>
<p>ГОЛОВУЮЧИЙ. Загородній Юрій Іванович, група "Платформа за життя і мир". Після цього Бакунець, і після цього Кожем'якін. І після цього переходимо до розгляду питань порядку денного.</p>
<p>Павленко, будь ласка.</p>
<p></p>
<p>12:32:27</p>
<p>ПАВЛЕНКО Ю.О. Шановний пане Голово, шановні колеги, вчергове з цієї трибуни звертаю увагу і Верховної Ради України, і українського уряду на те, що війна виставила перед нами нові вимоги щодо захисту і забезпечення прав дитини. Більше того, вже сьогодні ми маємо готувати нову нормативну базу і процедури у післявоєнний час. Разом з тим, є ряд критичних проблем.</p>
<p>Найперше. Так, за минулий, 2022 рік, було надано статусу "дитина-сирота" і виявлено дітей, які втратили батьків, майже, чи більше як вдвічі менше, ніж в повоєнний 2021 рік. 2021 рік - понад 10 тисяч дітей отримали статус, в минулому році – менше 4,5 тисяч дітей.</p>
<p>Вимагаємо від Міністерства соціальної політики негайно активізувати дії для того, щоб кожна дитина, яка осиротіла, втратила батьків, отримала необхідний статус, отримала необхідний захист і підтримку з боку держави. Сьогодні ми не знаємо, де знаходяться діти, які де-факто є сиротами.</p>
<p>Друге. Війна так само і змінила причини, через які дорослі втрачають здатність опікуватися дітьми. До численних проблем додалися і створені війною, зокрема як інвалідність батьків внаслідок військових дій. Всі ви знаєте ситуацію, коли мама шістьох дітей втратила кінцівки, підірвавшись на міні. Що має в цій ситуації робити держава? З однієї сторони, мама втратила здатність виконувати батьківські обов'язки, з іншої сторони, чи можемо ми позбавляти маму батьківських прав? Очевидно, мають бути створені нові форми сімейного влаштування, нові форми опіки, підтримки таких сімей, які втратили можливість опікуватися, повноцінно виконувати свої батьківські повноваження.</p>
<p>Натомість чергові реформатори Міністерства соціальної політики замість того, щоб знаходити рішення, починають руйнувати і так те, що працює. Говорячи про удосконалення сімейних форм виховання, вони вирішили ліквідувати дитячі будинки сімейного типу, бо просто не розуміють, що таке сімейні форми виховання і як вони повинні працювати.</p>
<p>Вчергове звертаюся до Президента України Володимира Зеленського. Більше чотирьох місяців тому назад тут Верховна Рада ухвалила закон, яким внесла численні зміни по удосконаленню захисту прав дитини, три місяці він не підписується.</p>
<p>І наостанок. Дитячі болі, дитяча біда, породжені цією війною. На жаль, частина наших колег уникають своєї повсякденної роботи в залі Верховної Ради. Наша позиція – всі народні обранці, які не в залі Верховної Ради, мають позбавлятися мандату. Всі, які проігнорували роботу Верховної Ради з 24 лютого, мають бути позбавлені статусу народного депутата України і дана…</p>
<p></p>
<p>ГОЛОВУЮЧИЙ. Будь ласка, Бакунець Павло Андрійович. Після цього народний депутат Кожем'якін.</p>
<p>"Довіра", Бакунець.</p>
<p></p>
<p>12:35:42</p>
<p>БАКУНЕЦЬ П.А.</p>
<p>Дякую. Шановний пане Голово, шановні народні депутати, звичайно, що кожного разу, кожного дня ми повинні пам'ятати і дякувати тим відважнішим за нас, хто зараз на різних фронтах захищає нашу землю, дає можливість всім нам працювати, кожному, на своєму робочому місці. І слід зазначити, що наші захисники сьогодні, виборюючи день за днем перемогу українського народу, відстоюють не лише українські території, вони також воюють за відстоювання української мови, української культури і за збереження української національної ідентичності. Це дуже важливо. І наріжним каменем самовизначення кожної людини є знання її історії, бо знання історії – це і є та основа, яка формує свідомість народу. А знання української історії молодою людиною, власне, формує її усвідомлення і приналежність до української національної ідеї, тобто до українського народу. І особливо в час війни, коли наші захисники, власне, борються на сході, історія є також важливою зброєю, яка здатна розвінчувати, руйнувати ці кремлівські міфи про ідеї "руського світу". Вона, власне, здатна формувати усвідомлення кожного, до якого народу він належить.</p>
<p>Тому саме українська історія, українська ідентичність є об'єктом атаки, власне, наших ворогів. І коли окупанти заходять на українські землі, вони ж нищать одразу бібліотеки з книгами з історії, аби знищити, власне, це усвідомлення приналежності кожної особи до народу, в даному випадку кожного українця до українського народу. Тому кожен повинен знати історію, щоб відчувати себе частинкою нашого народу. І, звичайно, що мультимедійний тест для наших випускників повинен включати знання історії, повинен включати іспит з історії. Це дуже важливо, адже як зазначає відомий український історик Ярослав Грицак, що заняття історією має свої переваги, воно дозволяє тобі, кожному побачити свою ситуацію в порівнянні, в порівнянні часів, в порівнянні століть, в порівнянні різних ситуацій. Тому ще раз закликаю уряд, аби все ж таки молоді українці, закінчивши школу, здавали іспит зі знання історії. Це надважливо для формування української нації.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, народний депутат Кожем'якін Андрій Анатолійович, фракція політичної партії "Всеукраїнське об'єднання "Батьківщина".</p>
<p>Шановні колеги, після цього виступу ми будемо одразу переходити до розгляду питань. Прошу запросити народних депутатів до зали.</p>
<p>Будь ласка, Андрію Анатолійовичу.</p>
<p></p>
<p>12:38:56</p>
<p>КОЖЕМ’ЯКІН А.А.</p>
<p>Дякую, Руслане Олексійовичу.</p>
<p>Шановні колеги, доброго дня! Андрій Кожем'якін, фракція "Батьківщина". Фракція "Батьківщина" теж підтримує тих колег депутатів і ті фракції, які сьогодні виступають проти будь-якої дискримінації, будь-якого приниження і утиску військовослужбовців. Мова йде про ті 30 тисяч гривень, які сьогодні у всіх на устах, і всі про це говорять.</p>
<p>Але виступити я хочу з іншого питання. Я хочу виступити з питання добровольчих формувань. Ми всі разом з вами в липні місяці прийняли Закон "Про основи національного спротиву". І там визначено чітко, що доброволець – це громадянин України, який на добровільній основі зарахований до проходження служби Сил територіальної оборони Збройних Сил України.</p>
<p>Крім того, чітко визначено, що добровольче формування територіальної громади – це воєнізований підрозділ, сформований на добровільній основі, який призначений для участі у підготовці та виконанні завдань територіальної оборони.</p>
<p>Стаття 8 цього закону говорить, що діяльність формувань добровольчих здійснюється безпосередньо під керівництвом командира військової частини Сил ТрО. А ми з вами вже внесли зміни, і сьогодні на час дії воєнного стану за рішенням Головнокомандувача Збройних Сил України формування може виконувати завдання бойове в будь-якій точці фронту.</p>
<p>Тому я разом з колегами, до речі, яких тут у залі дуже немало, тому що при всій повазі, Руслане Олексійовичу, я хочу сказати, що серед депутатів Верховної Ради я знаю тільки 30 народних депутатів, які в перші дні війни взяли в руки зброю і пішли відстоювати, пішли відстоювати незалежність нашої країни, коли, вибачте, тут була повна жопа під Києвом, Сумами, Харковом і таке інше. А сьогодні чомусь всі забули, і навіть в цій залі до мене підходять люди і кажуть, депутати, формування добровольчі не потрібні, їх треба взагалі, як рудимент, прибрати. Ну, це ганьба, ганьба, розумієте?</p>
<p>Тому я два проекти, які з вересня зареєстрував, для того, щоб трошки допомогти добровольчим формуванням зробити їх більш боєздатними, тобто надати їм можливість взяти собі автомобілі.. не треба нам палива, ми його самі заправимо, ці машини, і трошки одягнути, тому що на завданнях бойових, вибачте, йде… стріляють у нас Збройні Сили, тому що ми не в формі іноді. І комітет, який, на жаль, сьогодні складається з тих, хто записався, щоб тільки умничать, не можуть ніяк допомогти і кажуть, що це все не на часі.</p>
<p>Руслан Олексійович, це ганьба, розумієте? Добровольчі формування сьогодні…</p>
<p></p>
<p>ГОЛОВУЮЧИЙ. Дякую, шановні колеги. Ми завершили обговорення. Саме головне, щоб після нашої перемоги кількість УБД не було більше, чим кількість тих, хто взяв зброю.</p>
<p>Шановні колеги, продовжуємо наш розгляд питань порядку денного. Час для виступів вичерпано. Я прошу народних депутатів зайняти свої місця.</p>
<p>Шановні колеги… Прошу, займіть, будь ласка.</p>
<p>Шановні колеги, ми переходимо до розгляду питань. Тому відповідно до статті 28 Регламенту Верховної Ради України перед початком розгляду питань пропоную провести сигнальне голосування. Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло. Готові, шановні колеги?</p>
<p>Я прошу взяти всіх участь в сигнальному голосуванні. Прошу народних депутатів голосувати.</p>
<p></p>
<p>12:43:48</p>
<p>За-267</p>
<p>За – 267, проти – 7, утримались – 14, не голосували – 72. Все, як завжди.</p>
<p>Шановні колеги, надійшов лист… Ми зараз заходимо в розгляд питання, вірніше, завершуємо 8067. Ми минулого разу, я хочу нагадати, пройшли всі поправки, які народні депутати ставили на врахування. Зараз, я так розумію, буде декілька поправок, які будуть ставитися на підтвердження. Але прийшов лист від Юлії Володимирівни про те, що 35-у, 36-у, 39-у, 40-у, 42-у, 49-у, 92-у, 101-у, 116-у, 136-у, 145-у, 153-ю, 156-у і 216-у вона буде просити ставити на підтвердження, але замість цього просить 7 хвилин на виступ. Я правильно озвучив, Юлія Володимирівна?</p>
<p>Будь ласка, Юлія Володимирівна, 7 хвилин.</p>
<p></p>
<p>12:44:45</p>
<p>ТИМОШЕНКО Ю.В.</p>
<p>Шановні колеги, законопроект 8067 про корпоратизацію, а читай: приватизацію прибутку Енергоатома, - це без перебільшення історичне, негативно історичне рішення в цьому парламенті. Просто подумайте над тим, що в той час, коли наші славні Збройні Сили б'ються за Україну, за її суверенітет, за її незалежність, за її міць, силу, за право розпоряджатися своїми ресурсами, своїми багатствами, в цей час за спиною у людей без референдуму, без будь-якої поради, без публічності зливається найбільша державна корпорація "Енергоатом".</p>
<p>Питання, яке я хочу зразу поставити перед вами. Ви задавали питання, чому під час війни непублічно, негласно проводиться корпоратизація.</p>
<p>Відповідь дуже проста: тому що нікому не дає спокою сьогодні дешева ціна на атомну електроенергію, нікому не дає спокою прибуток, який як би то може утворюватися між собівартістю електроенергії на Енергоатомі і реальній, наприклад, європейській ціні.</p>
<p>Я хочу привернути вашу увагу, що якщо порівняти, наприклад, ринкову ціну, по якій купується атомна електроенергія у французькій енергоатомній компанії EDF і порівняти ціну, яка є сьогодні ціною продажу атомної електроенергії в Україні, то можна дуже легко порівняти: 45,3 євроцента за кіловат у Франції і у нас 57 гривень за кіловат. Просто зверніть увагу: в 32 рази в Європі дорожча ця електроенергія. Ви розумієте, що наш Енергоатом і дешева електроенергія – це ресурс для країни, який дозволить нам в тому числі підніматися після війни. Дешева електроенергія нашому бізнесу, нашим родинам – це те, що дозволить пройти складний шлях і війни, і післявоєнний. Для того, щоб у вас не було ілюзій, ще неприйнятий цей закон фактично про злиття нашого Енергоатома, про його реальну фактичну приватизацію його прибутку.</p>
<p>Ще не проголосували цей ганебний документ, а вже декілька днів назад НКРЕКП оголосила, що весною вони будуть піднімати вартість електроенергії в три рази для людей, для бізнесу, для всіх. Я хочу запитати: це дійсно те, за що сьогодні стоїть Верховна Рада? Я хочу зараз більше звернутися до українського суспільства, щоб ви знали, от зараз обговорюється питання практично забрати у народу України дешеву електроенергію, 50 відсотків генерації, і віддати в якісь приватні корупційні руки, і в цей час, в цьому парламенті, нікого це не цікавить. Зараз всі в залі займаються власними справами, розмовляють один з одним про побутові проблеми, посміхаються, радіють життю і буквально через декілька десятків хвилин натиснуть кнопку і заберуть в українського народу найдешевшу електроенергію – атомну.</p>
<p>Я також хотіла зараз повідомити Україні, що те, що зараз буде голосуватися в парламенті, по суті, перетворення Державного підприємства "Енергоатом" в акціонерне товариство і віддача управління з держави, з уряду України в практично якісь приватні руки. В цей час ми намагаємося вступити до Європейського Союзу і пройти всі етапи підготовки. Але ніхто не звертає увагу, що практика в Європейському Союзі, особливо в Старій Європі, сьогодні прямо протирічить тому, що ви зараз збираєтеся робити.</p>
<p>Я хочу вам нагадати, що 6 липня 2022 року Прем'єр-міністр Франції Елізабет Борн, вона оголосила про націоналізацію французької компанії по генерації атомної електроенергії всупереч тому, що було прийнято Францією в 2000 році. І підставами для цього Прем'єр-міністр Франції назвала війну в Україні і необхідність захистити енергетичну безпеку Франції. Франція націоналізує свою енергетичну атомну компанію, а Україна під час війни за закритими дверима, так, як колись, вночі, за закритими дверима здавалася українська земля, зараз здається український Енергоатом.</p>
<p>Після прийняття і підписання цього закону український уряд, український народ, українська влада, українська держава вже не буде впливати ні на формування ціни, ні на формування політики, ні на взагалі розпорядження цією найбільшою власністю.</p>
<p>Дорогі друзі! Крім того, тут частина власності Енергоатома не передається в акціонерну компанію, в тому числі вся соціальна сфера Енергоатома, всі допоміжні виробництва, практично руйнується робота Енергоатома і підтримка колективу атомників. Все це відбувається у вас на очах. Це проти національних інтересів України закон, про реальну приватизацію прибутку і корпоратизацію Енергоатома, проти народу України.</p>
<p>Я прошу всіх, для кого Україна не пустий звук, голосувати проти, червоними кнопками. Тому це в України забирається найдорожче її багатство – забирається наше сьогодення і майбутнє. Забирається стабільність нашого бізнесу і наших родин. Зупиніть цю вакханалію. Рано чи пізно це буде відмінено, я переконана...</p>
<p></p>
<p>ГОЛОВУЮЧИЙ. Дякую, шановні колеги. Ми завершили обговорення цього законопроекту.</p>
<p>Я прошу народних депутатів зайняти свої місця. Ми переходимо до прийняття рішення. Шановні колеги, будь ласка, займіть свої місця.</p>
<p>Шановні колеги, переходимо до прийняття рішення. Я ставлю пропозицію комітету... Юлія Володимирівна, ви наполягаєте, щоб ці поправки ставилися на підтвердження? Вона взяла по них виступила... Шановні колеги... <i>(Шум у залі)</i></p>
<p>Добре, тоді, Юлія Володимирівна, я поставлю почергово ці поправки, які ви попросили.</p>
<p>Тому, шановні колеги, я так розумію, що позиція комітету залишається в тому, щоб ці поправки залишилися враховані. Я правильно розумію?</p>
<p>Будь ласка, Герус.</p>
<p></p>
<p>12:53:08</p>
<p>ГЕРУС А.М.</p>
<p>Так, правильно. Ті правки, які перерахувала Юлія Володимирівна Тимошенко, щоб поставити на підтвердження, ми на комітеті підтримали. Тому прошу підтримати і у залі.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, приготуйтесь до голосування, зараз ми проголосуємо цей перелік поправок і переходимо до прийняття закону в цілому.</p>
<p>35 поправка народної депутатки Скороход, вона комітетом врахована. Водночас Юлія Володимирівна просить поставити це рішення комітету на підтвердження.</p>
<p>Я ставлю на підтвердження 35 поправку. Готові голосувати? Прошу народних депутатів голосувати.</p>
<p></p>
<p>12:53:59</p>
<p>За-254</p>
<p>Рішення прийнято.</p>
<p>Наступна… По фракціях, перепрошую.</p>
<p>Наступна поправка 36. Це поправка народного депутата Шипайла. Вона комітетом врахована. Юлія Володимирівна просить поставити таке рішення комітету на підтвердження.</p>
<p>Я ставлю 36 поправку, прошу народних депутатів голосувати.</p>
<p></p>
<p>12:54:42</p>
<p>За-253</p>
<p>Рішення прийнято.</p>
<p>Наступна поправка 39. 39 поправка народної депутатки Скороход. Вона комітетом врахована. Депутатка Тимошенко просить поставити на підтвердження.</p>
<p>Ставлю 39 поправку на підтвердження. Прошу народних депутатів голосувати.</p>
<p></p>
<p>12:55:15</p>
<p>За-254</p>
<p>Рішення прийнято.</p>
<p>Наступна поправка 40.</p>
<p>40-а Шипайла. Вона комітетом врахована. Юлія Володимирівна Тимошенко, поставила це рішення на підтвердження.</p>
<p>По 40 поправці прошу народних депутатів голосувати.</p>
<p></p>
<p>12:55:53</p>
<p>За-256</p>
<p>Рішення прийнято.</p>
<p>Наступна поправка 42. 42 поправка, комітетом вона врахована. Тому, шановні колеги, прошу голосувати за цю поправку. Вона ставиться депутаткою Тимошенко на підтвердження.</p>
<p>42 поправка. Прошу голосувати.</p>
<p></p>
<p>12:56:27</p>
<p>За-256</p>
<p>Рішення прийнято.</p>
<p>49 поправка. Та сама ситуація, авторства ця поправка народного депутата Шипайло. Вона врахована комітетом. Водночас Тимошенко просить поставити її на підтвердження, прошу народних депутатів голосувати.</p>
<p></p>
<p>12:57:01</p>
<p>За-259</p>
<p>Рішення прийнято.</p>
<p>Наступна поправка - 92 поправка. 92 поправка народного депутата Батенка. Вона врахована комітетом. Народна депутатка Тимошенко просить поставити це рішення на підтвердження. Ставлю 92 поправку на підтвердження, прошу народних депутатів голосувати.</p>
<p></p>
<p>12:57:36</p>
<p>За-254</p>
<p>Рішення прийнято.</p>
<p>Наступна поправка 101, 101 поправка народного депутата Батенка. Вона врахована комітетом. Народна депутатка Тимошенко просить поставити таке рішення на підтвердження. Ставлю 101 поправку на підтвердження, прошу народних депутатів голосувати.</p>
<p></p>
<p>12:58:09</p>
<p>За-257</p>
<p>Рішення прийнято.</p>
<p>Наступна поправка 116-а. 116 поправка народного депутата Шипайла. Вона врахована комітетом. Ставиться ця поправка на підтвердження народною депутаткою Тимошенко. 116 поправка, прошу голосувати.</p>
<p></p>
<p>12:58:42</p>
<p>За-258</p>
<p>Рішення прийнято.</p>
<p>Наступна поправка 136-а. 136 поправка… секундочку. Народного депутата Шипайла. Вона врахована комітетом. Тимошенко ставить таке рішення на підтвердження. Прошу голосувати. 136 поправка.</p>
<p></p>
<p>12:59:17</p>
<p>За-257</p>
<p>Рішення прийнято.</p>
<p>Наступна 145 поправка. 145 поправка Шипайла, вона врахована комітетом. Тимошенко просить поставити це рішення на підтвердження, тому прошу голосувати. 145 поправка.</p>
<p></p>
<p>12:59:50</p>
<p>За-255</p>
<p>Рішення прийнято.</p>
<p>153 поправка авторства народної депутатки Скороход. Ця поправка врахована комітетом. Тому я прошу голосувати, тому що вона ставиться на підтвердження. Прошу голосувати. 153 поправка.</p>
<p></p>
<p>13:00:29</p>
<p>За-259</p>
<p>Рішення прийнято.</p>
<p>156 поправка народного депутата Шипайла. Вона врахована комітетом. Ставиться народною депутаткою України Тимошенко на підтвердження. Прошу голосувати за 156 поправку. Прошу голосувати.</p>
<p></p>
<p>13:01:02</p>
<p>За-256</p>
<p>Рішення прийнято.</p>
<p>216 поправка, 216 поправка народного депутата Мамки. Вона врахована комітетом. Тимошенко ставить цю поправку на підтвердження. Прошу народних депутатів голосувати.</p>
<p></p>
<p>13:01:35</p>
<p>За-261</p>
<p>Рішення прийнято. Дякую, колеги.</p>
<p>Дві поправочки ще? В Артура Володимировича. Називайте одразу номери. Яка? 126-а і?</p>
<p></p>
<p>13:01:47</p>
<p>ГЕРАСИМОВ А.В.</p>
<p>І, будь ласка, 155-а. Поставте на підтримку. Щиро дякую.</p>
<p></p>
<p>ГОЛОВУЮЧИЙ. 155-а?</p>
<p></p>
<p>ГЕРАСИМОВ А.В. 5-а, так.</p>
<p></p>
<p>ГОЛОВУЮЧИЙ. Зараз, секундочку, я найду їх. 126-а. Секундочку, 126 поправка. 126-а – це народної депутатки Скороход, вона врахована редакційно. Водночас народний депутат Герасимов просить поставити таке рішення комітету щодо врахування редакційно на підтвердження.</p>
<p>Тому я прошу народних депутатів проголосувати по 126 поправці. Прошу голосувати.</p>
<p></p>
<p>13:02:36</p>
<p>За-262</p>
<p>Поправка 126 залишається врахованою редакційно.</p>
<p>І 155-а, якщо я правильно розумію, зараз я її знайду. 155 поправка Шипайла, вона врахована комітетом. Водночас народний депутат Герасимов просить таке рішення поставити на підтвердження.</p>
<p>Я ставлю 155 поправку на підтвердження. Прошу народних депутатів голосувати.</p>
<p></p>
<p>13:03:16</p>
<p>За-263</p>
<p>Рішення прийнято.</p>
<p>Шановні колеги, ми завершили обговорення цього питання. Переходимо до прийняття рішення. Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про акціонерне товариство "Національна атомна енергогенеруюча компанія "Енергоатом" (реєстраційний номер 8067).</p>
<p>Готові голосувати? Прошу народних депутатів голосувати.</p>
<p></p>
<p>13:04:05</p>
<p>За-259</p>
<p>Рішення прийнято.</p>
<p>По фракціях покажіть, будь ласка. Дякую.</p>
<p>Шановні колеги, надійшла заява від двох фракцій, які фракції, "Голос" і "ЄС", перерва з заміною на виступ. Я так розумію, вам передається, так, Дмитро Олександрович? Будь ласка.</p>
<p></p>
<p>13:04:29</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Шановні колеги, будь ласка, хвилинку уваги, не розходьтеся. Це питання буде стосуватися наших військових, і я після цього попрошу вас підтримати.</p>
<p>В парламенті зареєстрований законопроект, реєстраційний номер 8339. Цей законопроект стосується того, щоб наші з вами герої-захисники, які сьогодні воюють на фронті, могли отримати військове звання, офіцерське військове звання, не дивлячись на те, що в них немає вищої освіти. Героїзм, патріотизм і захист Батьківщини не залежить від того чи встигла людина до війни отримати вищу освіту чи ні. Станом на сьогодні прикордонна служба, хотілося б їй подякувати, підтримує цей закон, в них є пропозиції, які будуть враховуватись до другого читання.</p>
<p>Ми з колегами-авторами цього закону вже не перший раз звертаємося з проханням до всіх фракцій включити цей законопроект до порядку денного. Єдиним аргументом сьогодні є питання того, що Міністерство оборони дало негативний висновок. По-перше, це відписка, і <a name=_GoBack></a>по кожній із позицій ми можемо подискутувати.</p>
<p>По-друге, ви знаєте, я думаю, що Міністерству оборони сьогодні є чим зайнятись, починаючи від кадрових питань, закінчуючи скандалами, які навколо цього міністерства сьогодні ми з вами спостерігаємо.</p>
<p>Шановні колеги, я звертаюсь, Руслан Олексійович, до вас, я звертаюсь, колеги, до вас з проханням дати доручення комітету підтримати таку пропозицію, дати доручення комітету розглянути цей законопроект і винести його завтра в першому читанні в зал. Це дасть змогу людям, які проявили героїзм, які не мають стягнень непогашених, які воюють щонайменше пів року на фронті, мають сержантські і старшинські звання, отримати звання молодшого лейтенанта. Хто їздить на фронт, а тут багато хто з вас були на фронті і спілкувалися з нашими військовими, знає, що сьогодні є потреба збільшення офіцерського складу, якісного офіцерського складу, який вміє воювати, який бореться за нашу з вами незалежність, а головне – цінує життя тих, з ким він воює. Це те, що відрізняє українську армію від рашистів.</p>
<p>Шановні колеги, тому я прошу Голову Верховної Ради поставити пропозицію про невідкладний розгляд цього законопроекту на комітеті і завтра винесення цього законопроекту, включення і винесення на розгляд Верховної Ради України.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:07:14</p>
<p>ГОЛОВУЮЧИЙ. Дякую, Дмитро Олександрович.</p>
<p>Голова, коли повернеться, ми йому... <i>(Шум у залі) </i> Голова, в стенограмі "голова". <i>(Шум у залі)</i></p>
<p>З процедури – з місця. З процедури – Разумков.</p>
<p></p>
<p>13:07:46</p>
<p>РАЗУМКОВ Д.О.</p>
<p>Шановні колеги, це, вибачайте, виглядає як знущання в першу чергу над армією. Я звертаюсь до головуючого поставити пропозицію про невідкладний розгляд законопроекту 8339 на засіданні комітету і винесення його в зал Верховної Ради завтра на пленарне засідання Верховної Ради.</p>
<p>Яке в нас завтра? 7-е, 7 лютого 2023 року в рамках пленарного засідання. 7 лютого 2023 року.</p>
<p></p>
<p>ГОЛОВУЮЧИЙ. 7339. Правильно?</p>
<p></p>
<p>РАЗУМКОВ Д.О. 8339.</p>
<p></p>
<p>ГОЛОВУЮЧИЙ. Добре, ставлю на голосування озвучену Дмитром Олександровичем Разумковим пропозицію. Прошу голосувати.</p>
<p></p>
<p>13:08:41</p>
<p>За-304</p>
<p>Рішення прийнято.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:08:54</p>
<p>ГОЛОВУЮЧИЙ. Окей. Все, зрозумів.</p>
<p>Шановні колеги, йдемо далі. Наступне питання у нас, шановні колеги, це два проекти постанов про здійснення начальниками певних військових адміністрацій... 8413, 8414 – два проекти постанов.</p>
<p>Артуре Володимировичу, ми ж домовлялися одне обговорення? Два обговорення. Тоді давайте 8413 з обговоренням.</p>
<p>Я ставлю пропозицію (приготуйтесь!) включити це питання до порядку денного сесії. Прошу народних депутатів голосувати. 8413. Включення до порядку денного сесії. Прошу голосувати.</p>
<p></p>
<p>13:09:52</p>
<p>За-323</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:10:13</p>
<p>За-287</p>
<p>Рішення прийнято.</p>
<p>Шановні колеги, два – за, два – проти, одразу? Хтось, крім "Європейської солідарності", буде ще... Будуть. Тоді два – за, два – проти, будь ласка.</p>
<p>Будь ласка, Бунін Сергій Валерійович, фракція "Слуга народу". Я так розумію, Веніславському, да?</p>
<p>Веніславський, будь ласка. Федір Володимирович Веніславський.</p>
<p></p>
<p>13:10:56</p>
<p>ВЕНІСЛАВСЬКИЙ Ф.В.</p>
<p>Шановні колеги, шановні народні депутати, Президент України вніс на розгляд Верховної Ради України проект Постанови про здійснення начальниками військових адміністрацій населених пунктів в Ізюмському, Куп'янському та Чугуївському районах Харківської області повноважень, передбачених частиною другою статті 10 Закону України "Про правовий режим воєнного стану". Ми з вами неодноразово затверджували такі постанови, які ініційовані Президентом. Мова йде про забезпечення ефективності функціонування на звільнених територіях, які були під тимчасовою окупацією, а також на територіях, які перебувають в безпосередній близькості до зон ведення бойових дій, ефективного функціонування місцевої влади. На цих територіях, як правило, немає органів місцевого самоврядування або вони проявили свою недієздатність. Тому для того, щоб на цих територіях ефективно функціонували органи публічної влади і ініційовані ці проекти постанови Верховної Ради України.</p>
<p>В даному випадку ми наділяємо додатковими повноваженнями… Пропонується наділити додатковими повноваженнями, які передбачені Законом "Про правовий режим воєнного стану", відповідних голів військових адміністрацій.</p>
<p>Фракція політичної партії "Слуга народу", безперечно, буде підтримувати ці постанови. І я закликаю всіх народних депутатів, які розуміють всю складність функціонування місцевих органів влади на цих територіях, підтримати ці постанови.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Федір Володимирович.</p>
<p>Слово надається народному депутату Саврасову Максиму Віталійовичу, фракція політичної партії "Європейська солідарність".</p>
<p></p>
<p>13:12:47</p>
<p>САВРАСОВ М.В.</p>
<p>Прошу передати слово Фріз Ірині Василівні.</p>
<p></p>
<p>ГОЛОВУЮЧИЙ. Ірина Василівна Фріз, будь ласка. Пропустіть, колеги, будь ласка.</p>
<p></p>
<p>13:12:59</p>
<p>ФРІЗ І.В.</p>
<p>Шановні колеги, сьогодні розглядаємо Постанову щодо формування ВЦА в Ізюмському, Куп'янському та Чугуївському районах. Ця постанова є край важливою, і фракція "Європейська солідарність" буде її підтримувати. Але буде вона її підтримувати з конкретних причин. Тому що ми з вами сьогодні не маємо поєднувати питання децентралізації або реформу децентралізації, яка вважається найуспішнішою реформою, з необхідністю введення там чи в інших районах ВЦА.</p>
<p>Отже, чому необхідно вводити ВЦА в цих районах? Тому що, по-перше, після деокупації цих районів ми з вами побачили, яка кількість перевертнів заповзла фактично в усі ланки, в усі сфери діяльності та управління цими районами, починаючи від місцевих рад і завершуючи, на жаль, навіть освітянською сферою. Відомо, що, зокрема, в Куп'янському районі вивозили вчителів влітку минулого року на Росію для опанування навичок щодо викладання за підручниками країни-окупанта в наших школах дітям їхню історію, їхню математику, їхню клятої мови. Це неприпустима річ, але це справа скоріш за все до правоохоронних органів, які мають ретельно розглядати всі питання, які стосуються колаборації з окупантом, і доводити ці рішення до вироків суду.</p>
<p>Що стосується місцевих рад. Шановні колеги, наприклад, в місцевих радах Куп'янська, Ізюма та Чугуєва – це більшість складалась з депутатів, які представляють політичні сили ОПЗЖ забороненої, "Слуг народу" та так званого блока Кернеса "Успішний Харків". Насправді відповідальність за формування таких більшостей в цих радах мають нести в тому числі і політичні керівники цих політичних сил.</p>
<p>Тому ми закликаємо підтримати цю постанову. Вважаємо її необхідною.</p>
<p></p>
<p>ГОЛОВУЮЧИЙ. Будь ласка, Євтушок Сергій Миколайович, фракція "Батьківщина".</p>
<p>Шановні колеги, після цього голосуємо. Прошу народних депутатів підготуватися.</p>
<p></p>
<p>13:15:15</p>
<p>ЄВТУШОК С.М.</p>
<p>Дякую, пане Голово.</p>
<p>Сергій Євтушок, фракція "Батьківщина", Рівненщина. Шановні колеги, я одразу хочу сказати, що фракція "Батьківщина" буде підтримувати обидві постанови, які стосуються призначення начальників військових адміністрацій як у Харківській області, так і в Херсонській.</p>
<p>Але хотів би привернути увагу до організації роботи по обороні населених пунктів, де безпосередню участь беруть органи місцевого самоврядування. На жаль, не всі відрегульовані механізми, які дають можливість в повному обсязі представникам місцевого самоврядування, керівникам територіальних громад виконувати ті завдання, які потрібні. Я маю досвід, як це відбувається на Рівненщині, яка межує з Республікою Білорусь. І там, де є свідомі, нормальні керівники територіальних громад, там без проблем відбувається реалізація цих доручень, які надають керівники обласних військових адміністрацій. Я не хочу звинувачувати жодних керівників територіальних громад, жодного із них, але є в законодавстві прогалини. І ті керівники громад, які відчувають, що завтра може настати той день, коли силові структури чи то ДБР, чи то інші можуть прийти до них і запитати, а в який спосіб ти відвантажив там, до прикладу, пиломатеріали, дошку для організації цих фортифікаційних споруд.</p>
<p>Фракція "Батьківщина" підтримує дану постанову. Раз ми пішли таким шляхом, тому є Постанова уряду 1255, яка чітко регулює як повноваження керівників військових адміністрацій і обласних, і районних, так і їхні обов'язки. Нехай виконують обов'язки, а місцеве самоврядування лише в допомогу. Голосуємо "за".</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання, переходимо до прийняття рішення. Прошу народних депутатів зайняти свої місця.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальниками військових адміністрацій населених пунктів в Ізюмському, Куп'янському та Чугуївському районах Харківської області повноважень, передбачених частиною другою статті 10 Закону України "Про правовий режим воєнного стану" (реєстраційний номер проекту Постанови 8413).</p>
<p>Готові голосувати? Прошу народних депутатів голосувати.</p>
<p></p>
<p>13:18:11</p>
<p>За-326</p>
<p>Рішення прийнято.</p>
<p>Шановні колеги, наступний проект Постанови, аналогічний попередньому, 8414. Це проект Постанови про здійснення начальниками військових адміністрацій населених пунктів у Каховському та Херсонському районах Херсонської області повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:18:58</p>
<p>За-323</p>
<p>Рішення прийнято.</p>
<p>Ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:19:18</p>
<p>За-278</p>
<p>Рішення прийнято.</p>
<p>Шановні колеги, є необхідність обговорювати? Два – за, два – проти, запишіться, будь ласка, ті фракції, які бажають виступити. Шановні колеги, не розходьтеся, я думаю, що це буде швидке обговорення, і голосуємо.</p>
<p>Ар'єв Володимир Ігорович, "Європейська солідарність".</p>
<p></p>
<p>13:19:44</p>
<p>АР’ЄВ В.І.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>13:19:55</p>
<p>ГЕРАЩЕНКО І.В.</p>
<p>Шановні колеги, Ірина Фріз дуже чітко висловила позицію "Європейської солідарності" щодо децентралізації. Очевидно, що сильні регіони – це сильна країна, і рік війни показав, там, де є сильна патріотична фахова влада, ці регіони чинили спротив ворогу. Тому насправді дуже важливо під егідою воєнного стану не руйнувати децентралізацію.</p>
<p>Більше того, сьогодні ми маємо колізію, коли, наприклад, Київ виведено зі статусу зони бойових дій, регіону, де ведуться бойові дії, а тут залишаються військово-цивільна адміністрація. Чому? Або це район бойових дій, або військово-цивільна має бути адміністрація. І це потрібно вирішувати.</p>
<p>Що стосується Херсонської області. Ми розглядаємо зараз питання введення військової адміністрації в Херсонський і Каховський райони. Ми це підтримуємо. І я хочу продовжити позицію моєї шановної колеги, що в цих регіонах, більшість в радах складали представники заборонених партій: ОПЗЖ, Шарія, партій так званої Сальдо колаборантів, які мають понести політичну відповідальність, що вони там з хлібом-сіллю зустрічали ворога і вони втекли сьогодні. На жаль, дійсно в цих радах серед зрадників є представники партії "Слуга народу". І тому ми дуже просимо, колеги, це наша з вами відповідальність, зараз провести ревізію ваших на місцях всіх, хто сьогодні втік з країни, є зрадником. Вичистіть ваші ряди від цього непотребу.</p>
<p>І, очевидно, сьогодні ви маєте звернути увагу, хто керує сьогодні Херсоном. Фронтове місто, а керівниця міста, вона просто непрофесійна людина, там катастрофа з управлінням містом. Тому ми дуже просимо фахово формувати вашу кадрову позицію і політику, а ми тут тільки підтримаємо. Всі добрі дії, які потрібні для сили регіонів, наша політична сила підтримає.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Соболєв Сергій Владиславович, фракція "Батьківщина".</p>
<p></p>
<p>13:22:03</p>
<p>СОБОЛЄВ С.В.</p>
<p>Шановний головуючий, шановні колеги! Херсонщина, Запоріжжя, Харківщина, Сумщина, цілий ряд районів Донецької, Луганської області, ті, які були звільнені і будуть звільнені в результаті чіткої позиції наших Збройних Сил і підтримки всього народу, сьогодні переживають найважчі моменти, оскільки, звільнення – це не означає, що це звільнення від всіх наслідків. Вибухові пристрої, інформація про те, що відбувалося із замінуванням цих регіонів, доступ до територій, до окремих приміщень – фактично вимагає реального воєнного керівництва цими районами і цими територіями.</p>
<p>Саме тому не дивно, що з такою ініціативою виступили. Наша фракція "Батьківщина" підтримує цю ініціативу. І я переконаний, що нам треба чітко пройти по всіх даних територіях для того, щоб ми не мали тих страшних наслідків російської окупації, які ми мали, наприклад, і зараз маємо в тій самій Херсонщині. Люди на цих територіях підтвердили, як вони, не боячись окупанта, прямо йшли під дуло автоматів, не боячись того, що буде далі з ними. І зараз нам дуже важливо захистити їх в тих умовах постійних обстрілів, які зараз відбуваються в тому числі і на території звільненої Херсонщини.</p>
<p>Саме тому фракція буде підтримувати це. І ми вважаємо, що треба буде дуже швидко розглянути всі інші проекти про створення відповідних військових адміністрацій, щоб можна було поєднати ті найкращі сили громадського руху і безпосередньо військових адміністрацій для того, щоб навести порядок на цих територіях.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, народна депутатка Совсун Інна Романівна, фракція "Голос".</p>
<p>Костенко.</p>
<p></p>
<p>13:24:09</p>
<p>КОСТЕНКО Р.В.</p>
<p>Шановні колеги, ми сьогодні на комітеті вже обговорювали це питання, і дійсно потрібно надавати більше повноважень військово-цивільним адміністраціям, там є різні причини, зокрема. Але ми маємо бути дуже обережні, я говорив про це сьогодні на комітеті, що маємо в першу чергу ще й перевіряти, щоб не зловживали тим, намагаючись взяти більше влади, не зловживали, коли говорять, що розпустили ради місцеві, вони неспроможні. Це так по питанню.</p>
<p>Інше, що хотів би освітити. Я на Херсонщині досить часто буваю і звідти родом, і підняти питання, яке до мене піднімав колега, це взагалі питання замінування. І звернутися до парламенту, просто сказати статистику, да, на фоні просто мого рідного чарівного села, яке так і називається Чарівне. От з початку деокупації, з 11 числа, тільки там населений пункт розміром 300 людей вже загинуло вісім людей і з них двоє дітей. Одній жінці там відірвало руки. Це проблема дуже велика.</p>
<p>Тому в мене прохання просто до всіх народних депутатів, до президії, до людей, які займаються безпосередньо, спілкуються з нашими партнерами, звертайте на це увагу, говоріть з партнерами, просіть у них допомогу щодо розмінування наших територій.</p>
<p>Ця проблема буде стояти десятиліттями і так що ж ця проблема буде вирішуватися, ну, ми не зможемо її самі вирішити. Тому хто не долучений саме до військових питань, прохання закривати це питання на міжнародній арені і уже зараз починати з цим працювати. Тому що дійсно втрачаємо людей, є проблема і її треба вирішувати. Потім, коли ми переможемо, ми за один день це зробити не зможемо.</p>
<p>Тому ще раз дякую за підняте питання і маємо працювати на перемогу разом. Дякую.</p>
<p></p>
<p>ГОЛОВУЮЧИЙ. Шановні колеги, завершальний виступ, Бужанський Максим Аркадійович... Веніславський Федір Володимирович, і після цього голосуємо.</p>
<p>Будь ласка, Федір Володимирович.</p>
<p></p>
<p>13:26:16</p>
<p>ВЕНІСЛАВСЬКИЙ Ф.В.</p>
<p>Шановні колеги, шановна президія! Ми зараз розглядаємо аналогічну постанову, аналогічний проект Постанови за реєстраційним номером 8414 про здійснення керівниками військових адміністрацій в Каховському і Херсонському районах Херсонської області окремих повноважень органів місцевого самоврядування, а саме сільських, селищних, міських рад, їх виконавчих органів.</p>
<p>Так само, як і в попередньому випадку, ми з вами маємо усвідомлювати, що на деокупованих територіях існують дуже системні проблеми з організацією і функціонуванням органів місцевого самоврядування. Деякі сільські, селищні, міські голови, так само, як і переважна більшість депутатів, фактично усунулися від виконання тих повноважень, які передбачені Законом України "Про місцеве самоврядування в Україні".</p>
<p>Президент України відповідно до своїх конституційних повноважень, до повноважень, передбачених Законом України "Про правовий режим воєнного стану", пропонує наділити голів військових адміністрацій відповідно сільських, селищних, міських, зазначених в проекті постанови, окремими повноваженнями, які передбачені частиною другою статті 10 Закону України "Про правовий режим воєнного стану".</p>
<p>Безумовно, це вимушена міра, вимушений захід, але саме ці заходи забезпечать нормальне функціонування органів місцевого самоврядування і загалом місцевої влади на тимчасово... бувших тимчасово окупованих територіях. Політична партія "Слуга народу" буде, безперечно, підтримувати цю постанову. І закликаємо всіх колег по парламенту також підтримати. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, ми обговорили це питання, готуємося до прийняття рішення.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальниками військових адміністрацій населених пунктів у Каховському та Херсонському районах Херсонської області повноважень, передбачених частиною другою статті 10 Закону України "Про правовий режим воєнного стану" (реєстраційний номер 8414).</p>
<p>Готові голосувати? Я прошу народних депутатів голосувати.</p>
<p></p>
<p>13:28:42</p>
<p>За-318</p>
<p>Рішення прийнято.</p>
<p>Шановні колеги, наступний. Проект Постанови про звернення Верховної Ради України до парламентів країн світу, Міжнародного олімпійського комітету, національних олімпійських комітетів та міжнародних спортивних федерацій (реєстраційний номер 8398). Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:29:17</p>
<p>За-316</p>
<p>Рішення прийнято.</p>
<p>Шановні колеги, на Погоджувальній раді ми домовилися без обговорення це питання. Тому я ставлю пропозицію прийняти в цілому з необхідними техніко-юридичними поправками проект Постанови про звернення Верховної Ради України до парламентів країн світу, Міжнародного олімпійського комітету, національних олімпійських комітетів та міжнародних спортивних федерацій (реєстраційний номер 8398).</p>
<p>Готові голосувати? Прошу народних депутатів голосувати.</p>
<p></p>
<p>13:29:56</p>
<p>За-324</p>
<p>Рішення прийнято.</p>
<p>Наступний у нас – проект Закону 0186. Це проект Закону про ратифікацію Угоди між Урядом України та Організацією економічного співробітництва та розвитку щодо привілеїв, імунітетів і пільг, наданих Організації та Офісу Організації в Україні. Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:30:31</p>
<p>За-282</p>
<p>Рішення прийнято.</p>
<p>Шановні колеги, необхідне обговорення чи можемо без обговорення? Без обговорення, да? Шановні колеги, без обговорення.</p>
<p>Тоді я ставлю пропозицію прийняти за основу і в цілому з необхідними техніко-юридичними поправками проект Закону про ратифікацію Угоди між Урядом України та Організацією економічного співробітництва та розвитку щодо привілеїв, імунітетів і пільг, наданих Організації та Офісу Організації в Україні (реєстраційний номер 0186).</p>
<p>Готові голосувати? Прошу народних депутатів голосувати.</p>
<p></p>
<p>13:31:24</p>
<p>За-317</p>
<p>Рішення прийнято, закон прийнятий в цілому.</p>
<p>Шановні колеги, наступний 8396, це проект Постанови про Звернення Верховної Ради України до Парламентської Асамблеї Організації з безпеки та співробітництва в Європі (ПА ОБСЄ) та парламентів її держав-учасниць щодо неприпустимості участі членів парламенту російської федерації в роботі статутних органів Асамблеї. 8396.</p>
<p>Я ставлю пропозицію включити це питання до порядку денного сесії.</p>
<p></p>
<p>13:32:07</p>
<p>За-331</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:32:28</p>
<p>За-276</p>
<p>Рішення прийнято.</p>
<p>Шановні колеги, два – за, два – проти, чи треба доповідь? З доповіддю? Добре.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. До доповіді запрошується народний депутат України Голова Верховної Ради України Руслан Олексійович Стефанчук.</p>
<p></p>
<p>13:32:51</p>
<p>СТЕФАНЧУК Р.О.</p>
<p>Шановні колеги, вашій увазі пропонується для розгляду проект Постанови про Звернення Верховної Ради України до Парламентської Асамблеї ОБСЄ та парламентів її держав-учасниць щодо неприпустимості участі членів парламенту російської федерації в роботі статутних органів Асамблеї.</p>
<p>Як ви знаєте, Російська Федерація, розпочавши 24 лютого 2022 року неспровоковану широкомасштабну війну проти України, порушила всі основоположні принципи ОБСЄ. За цих умов вважаємо безперспективним, нікчемним та неможливим продовження міжпарламентського діалогу з представниками парламенту держави-терориста, яка продовжує тимчасову окупацію та здійснює спроби анексії частин суверенної території України.</p>
<p>Постанова Верховної Ради України містить заклик до Парламентської Асамблеї ОБСЄ та держав-учасниць ОБСЄ з тим, щоб затвердити зміни до правил, процедури Асамблеї, які передбачали призупинення повноважних представників парламентів держав-учасниць, які порушують принципи ОБСЄ та вчиняють акт збройної агресії, прийняти рішення про те, що таке призупинення повноважень стосовно членів парламентських делегацій Російської Федерації та Білорусі, утриматись від спільної роботи з представниками цих країн у статутних органах Асамблеї і звернутись до своїх урядів з проханням застосувати візові обмеження до членів парламентів Російської Федерації та Республіки Білорусь, які знаходяться під санкціями Європейського Союзу та інших держав-учасників ОБСЄ.</p>
<p>Шановні колеги, це дуже важливий крок, який має зробити парламент. Ми повинні і далі робити все для того, щоб ізолювати Російську Федерацію від цивілізованого світу. Давайте зробимо це на рівні Парламентської Асамблеї ОБСЄ.</p>
<p>Дякую за увагу. Прошу підтримати.</p>
<p></p>
<p>ГОЛОВУЮЧИЙ. Так. Буде співдоповідь? Олександр Олександрович Мережко.</p>
<p>Для співдоповіді запрошуємо голову Комітету з питань зовнішньої політики та міжпарламентського співробітництва Мережка Олександра Олександровича.</p>
<p></p>
<p>13:35:00</p>
<p>МЕРЕЖКО О.О.</p>
<p>Шановний пане Голово, шановні колеги, це надзвичайно важлива постанова, надзвичайно важливе звернення. Ми розуміємо, що його необхідно підтримати. Тобто ми розглянули на засіданні комітету. І прошу підтримати.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую. Дякую, Олександр Олександрович.</p>
<p>Шановні колеги, два – за, два – проти запишіться, будь ласка.</p>
<p>Будь ласка, народний депутат Ковальчук Олександр Володимирович, фракція політичної партії "Слуга народу".</p>
<p></p>
<p>13:35:47</p>
<p>КОВАЛЬЧУК О.В.</p>
<p>Прошу передати слово колезі Микиті Потураєву.</p>
<p></p>
<p>ГОЛОВУЮЧИЙ. Микита Русланович, будь ласка.</p>
<p></p>
<p>13:35:58</p>
<p>ПОТУРАЄВ М.Р.</p>
<p>Шановні колеги, 60 віз, за нашими даними, видано австрійським Міністерством зовнішніх справ для так званої делегації так званої Російської Федерації, 60. Двадцять членів так званої делегації, серед яких відверті воєнні злочинці. Очолює делегацію, навіть прізвище гидко називати, пан Толстой, який неодноразово публічно закликав до геноциду українців, всіх, кожного з нас, кожного, хто живе на цій землі, має Україну в серці і паспорт український, і плюс ще 40 обслуги, пропагандистів цих. Шабаш там планує влаштувати так звана Росія. І всім видали візи, і ще невідомо скільки видали білорусам.</p>
<p>Тому, звичайно, наше рішення української делегації про бойкот всіх заходів за участі воєнних преступников, злочинців, їх посіпак залишається в силі. Більше того, наш бойкот розширюється, вже до нього приєдналися делегації країн Балтії, Естонії, Латвії і Литви. Звичайно, що не можна толерувати присутність цих покидьків в міжнародній організації.</p>
<p>Я дякую президії Верховної Ради, я дякую всім головам фракцій і груп, які підтримали і підписали цю постанову. Дякую всім, хто долучився до підписання. Прошу зараз максимально конституційною більшістю її проголосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Софія Романівна Федина, фракція "Європейська солідарність".</p>
<p></p>
<p>13:37:48</p>
<p>ФЕДИНА С.Р.</p>
<p>Прошу передати слово моєму колезі Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>13:38:01</p>
<p>ГЕРАСИМОВ А.В.</p>
<p>Шановні колеги, шановні українці! Кремль вбиває українців кожного дня. Кремль руйнує нашу країну, при чому головним чином руйнує цивільну інфраструктуру для того, щоб зробити життя українців нестерпним. Кремль провокує світову продовольчу кризу. І одночасно Росія хоче, щоб всі в Європі повернулися до ситуації business as usual. І, на жаль, в деяких моментах станом на цю хвилину це їм вдається. Тому що деякі країни Європи дають їм візи, не дивлячись на те, що вони в санкційних списках. Їх допускають до участі, я маю на увазі представників країни-агресора Росії і Білорусі, допускають до участі у всіх подіях Парламентської Асамблеї ОБСЄ.</p>
<p>І знаєте, цинізм цієї ситуації додатковий в тому, що це все відбудеться якраз у річницю нападу повномасштабного 24 лютого 22-го року. Саме тому ми вважаємо, що така ситуація є неприпустимою. І я звертаюся до всіх одноголосно підтримати це звернення, тому що це не просто звернення Верховної Ради, це є чіткий план дій, який ми пропонуємо нашим міжнародним партнерам відносно таких ситуацій, де чітко прописано, як ми бачимо протидію представникам країни-агресора під час їх участі, і, ми сподіваємося, неучасті в подіях міжнародних, які відбудуться у Відні. А також це є чіткий сигнал всієї Верховної Ради, що, хлопці і дівчата, я маю на увазі, ми звертаємося до міжнародного співтовариства, не треба зараз давати поступки тим, хто продовжує вбивати.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Крулько Іван Іванович, фракція "Батьківщина".</p>
<p></p>
<p>13:40:18</p>
<p>КРУЛЬКО І.І.</p>
<p>Іван Крулько, фракція "Батьківщина". Безумовно, фракція "Батьківщина" буде підтримувати цю постанову зі зверненням до парламентів світу стосовно того, щоб Російська Федерація не була представлена на засіданнях Парламентської Асамблеї ОБСЄ.</p>
<p>Росія з 2014 року веде війну проти України, анексуючи і окуповуючи наші території. З 24 лютого минулого року веде повномасштабну війну, яка спрямована фактично на знищення української державності. Тисячі людей загинули, тисячі людей і мільйони залишилися без своїх домівок. Росія знищує нашу інфраструктуру, вбиває невинних громадян, катує і вчиняє військові злочини. І при цьому дуже дивує, коли представники деяких країн, які є демократичними, вважають, що з Росією потрібно вести діалог. Уявіть собі, яким чином українська делегація на Парламентській Асамблеї ОБСЄ мусить знаходитися в одному сесійному залі з військовими злочинцями, тими, які не просто толерують цю війну, яку веде Російська Федерація проти України, а, навпаки, підтримують і приймають усі необхідні рішення для того, щоб ця кривава війна продовжувалася кремлівським тоталітарним диктатором Путіним.</p>
<p>Я хотів би сказати, що на двох останніх парламентських асамблеях, які відбувалися у Великій Британії і в Польщі, такі візи не були видані і тому Росії і Білорусі там не було. На річницю якраз вторгнення Росії в Україну, а це буде відбуватися якраз сесія, в тому числі 24 лютого, Австрія таки видала ці візи і Росія може там бути. Тому, безумовно, таке звернення треба. Але нам треба добиватися, щоб Росія була виключена з усіх тих організацій, в яких вона може вести…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми обговорили це питання. Переходимо до прийняття рішення.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про Звернення Верховної Ради України до Парламентської Асамблеї Організації з безпеки та співробітництва в Європі (ПА ОБСЄ) та парламентів її держав-учасниць щодо неприпустимості участі членів парламенту російської федерації в роботі статутних органів Асамблеї (реєстраційний номер 8396).</p>
<p>Готові голосувати? Я прошу народних депутатів голосувати.</p>
<p></p>
<p>13:43:22</p>
<p>За-322</p>
<p>Рішення прийнято. Дякую, колеги.</p>
<p>По фракціях? З процедури? Артур Володимирович – з процедури.</p>
<p></p>
<p>13:43:37</p>
<p>ГЕРАСИМОВ А.В.</p>
<p>Шановний Руслан Олексійович, звертаюся до вас із двома пропозиціями, які прошу поставити на голосування.</p>
<p>Пропозиція номер один. Весь сьогоднішній день показати в слоті телеканалу "Рада" в телемарафоні.</p>
<p>Якщо ця пропозиція не набере голосів, пропозиція номер два. Обговорення щодо постанови відносно звернення до Парламентської Асамблеї ОБСЄ показати в повному обсязі в слоті телеканалу "Рада" в телемарафоні.</p>
<p>Дякую.</p>
<p></p>
<p>ГОЛОВУЮЧИЙ. Почергово ставимо?</p>
<p>Шановні колеги, ставлю першу пропозицію. Вона зрозуміла, да, народного депутата Герасимова. Прошу голосувати.</p>
<p></p>
<p>13:44:33</p>
<p>За-281</p>
<p>Рішення прийнято. Другу не ставимо.</p>
<p>Шановні колеги, йдемо далі. Наступне питання – проект Постанови 8417. Це проект Постанови про звернення Верховної Ради до Грузії, Європейського парламенту, Ради Європейського Союзу, Європейської Комісії, Парламентської Асамблеї Ради Європи та парламентів держав-членів Європейського Союзу щодо необхідності негайного переведення третього Президента Республіки Грузія (2004 – 2013 років), громадянина України Міхеіла Ніколозовича Саакашвілі на лікування за кордон.</p>
<p>Я ставлю пропозицію включити до порядку денного сесії проект Постанови 8417. Прошу голосувати.</p>
<p></p>
<p>13:45:33</p>
<p>За-303</p>
<p>Рішення прийнято.</p>
<p>Наступне. Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:45:56</p>
<p>За-262</p>
<p>Рішення прийнято.</p>
<p>Шановні колеги, є сенс обговорювати, так? Давайте можемо проголосувати тоді одразу без обговорення? Ніхто не заперечує, колеги? Тоді я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про звернення Верховної Ради до Грузії, Європейського парламенту, Ради Європейського Союзу, Європейської Комісії, Парламентської Асамблеї Ради Європи та парламентів держав-членів Європейського Союзу щодо необхідності негайного переведення третього Президента Республіки Грузія (2004 – 2013 років), громадянина України Міхеіла Ніколозовича Саакашвілі на лікування за кордон.</p>
<p>Готові голосувати? Проект Постанови 8417. Прошу народних депутатів голосувати.</p>
<p></p>
<p>13:47:00</p>
<p>За-311</p>
<p>Рішення прийнято. Дякую, шановні колеги.</p>
<p>Далі. На Погоджувальній раді, шановні народні депутати, ми домовилися об'єднати дві наступні постанови, зробити одне обговорення, два голосування.</p>
<p>Шановні народні депутати, до вашого розгляду пропонуються проекти постанов (реєстраційний номер 8397) про визнання приватної військової компанії "Вагнер" міжнародною злочинною організацією і (реєстраційний номер 3735) про Звернення Верховної Ради України до Організації Об'єднаних Націй, Європейського Парламенту, Парламентської Асамблеї Ради Європи, Парламентської Асамблеї ОБСЄ, Парламентської Асамблеї НАТО, Парламентської Асамблеї ОЧЕС, урядів і парламентів держав світу про визнання російських приватних військових компаній терористичними організаціями.</p>
<p>Шановні депутати, я ставлю на голосування пропозицію про включення до порядку денного сесії проекту Постанови № 8397 про визнання приватної військової компанії "Вагнер" міжнародною злочинною організацією. Прошу народних депутатів голосувати.</p>
<p></p>
<p>13:48:14</p>
<p>За-331</p>
<p>Рішення прийнято.</p>
<p>На Погоджувальній раді ми вирішили відповідно до статті 28 Регламенту об'єднати обговорення цих пов'язаних між собою питань. Вноситься пропозиція про їх розгляд за скороченою процедурою. Прошу народних депутатів голосувати.</p>
<p></p>
<p>13:48:42</p>
<p>За-285</p>
<p>Рішення прийнято.</p>
<p>Що з процедури, Ірино Володимирівно? Ми ж ідемо по процедурі.</p>
<p>Будь ласка, Геращенко.</p>
<p></p>
<p>13:48:55</p>
<p>ГЕРАЩЕНКО І.В.</p>
<p>Дякую. Шановні колеги, ми просимо першим розглядати той проект заяви, який був зареєстрований в Верховній Раді України ще три роки тому. Згідно реєстрації на сайті парламенту і взагалі Регламенту просимо першою розглянути заяву № 3735 і далі наступну заяву.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Я просто хочу нагадати, що на Погоджувальній раді, на якій ми з вами разом були, ми домовилися саме про такий порядок, що спочатку 8397, потім від 3735 ми все розглядаємо і голосуємо, одне обговорення, два проголосування, і це ми вже прийняли відповідне рішення відповідно до Регламенту. Тому, шановні колеги, я пропоную все-таки йти по тому порядку, який погоджений Погоджувальною радою.</p>
<p>Переходимо до розгляду питань. Шановні колеги, ми домовилися, ми обговорюємо разом. Спочатку будуть слово для доповіді по одному проекту автору, потім по другому проекту автору. Потім у нас буде два – за, два – проти, представники фракцій і груп, і голосуємо за два проекти. Нема заперечень? Тоді йдемо, переходимо до розгляду питань.</p>
<p>Слово для доповіді щодо проекту Постанови № 8397 надається заступниці голови Комітету з питань національної безпеки, оборони та розвідки Мар'яні Володимирівні Безуглій.</p>
<p>Будь ласка, Мар'яна Володимирівна.</p>
<p></p>
<p>13:50:14</p>
<p>БЕЗУГЛА М.В.</p>
<p>Шановні колеги, за результатами обговорення комітет ухвалив рекомендувати Верховній Раді України включити проект Постанови Верховної Ради України про визнання приватної військової компанії "Вагнер" міжнародною злочинною організацією, поданий народним депутатом України Безуглою та іншими народними депутатами, до порядку денного дев'ятої сесії Верховної Ради України дев'ятого скликання та за результатами розгляду прийняти постанову в цілому, виклавши її в наступній редакції.</p>
<p>Я хочу зазначити, що не виникає сумнівів відносно злочинного характеру діяльності так званої групи "Вагнера". І не будемо тратити час на те, скільки всього вони зробили і роблять наразі проти безпосередньо миру і безпеки як в Україні, так і в світі. Головне, що ми пропонуємо, а саме: визнати російську злочинну організацію відому під назвою приватна військова компанія "Вагнер" (або група "Вагнера") міжнародною злочинною організацією та засудити діяльність учасників цієї міжнародної злочинної організації та причетних до неї структур, включаючи урядові структури РФ як держави-агресора та її фізичних осіб.</p>
<p>Звернутися до урядів і парламентарів парламентів держав світу визнати російську злочинну організацію, відому під назвою приватна військова компанія "Вагнера" (або група "Вагнера") міжнародною злочинною організацією, зважаючи на протиправний характер діяльності її учасників в Україні та інших регіонах світу.</p>
<p>І зважаючи на існуючий у суспільстві запит щодо належного реагування правоохоронної системи на вчинення в Україні найтяжчих воєнних злочинів, ми звертаємось також до Офісу Генерального прокурора щодо посилення ефективності організації процесуального керівництва досудовими розслідуваннями. І пропонуємо Офісу Генерального прокурора активізувати співпрацю з Міжнародним кримінальним судом щодо розслідування та притягнення до відповідальності...</p>
<p></p>
<p>ГОЛОВУЮЧИЙ. Дякую.</p>
<p>Слово для доповіді щодо проекту Постанови № 3735 надається народній депутатці України Ірині Василівні Фріз.</p>
<p>Будь ласка, Ірина Василівна.</p>
<p></p>
<p>13:52:39</p>
<p>ФРІЗ І.В.</p>
<p>Пане Голово, шановні колеги! Ми розглядаємо також проект постанови, який стосується визнання всіх без виключення приватних військових компаній Російської Федерації терористичними організаціями. Хочу подякувати від колективу авторів Комітет закордонних справ, який сьогодні оперативно розглянув це питання та виніс його до сесійної зали через ухвалення рішення на Погоджувальній. Я також дякую авторському колективу, до якого увійшли депутати "Європейської солідарності", депутати "Голосу", голова нашої делегації у Парламентській Асамблеї НАТО Єгор Чернєв, за те, що ми цю постанову зареєстрували вчасно. На жаль, це було три року тому, і я думаю, що якби ми її вчасно розглянули, то ми б займали більш проактивну позицію на міжнародній арені.</p>
<p>Отже, чому важливе ухвалення саме цієї постанови? Колеги, я вас прошу звернути увагу не на прізвища авторського колективу, а на сутність звернення, де говориться про те, що необхідно всі без виключення приватні військові компанії Російської Федерації визнати терористичними організаціями. Тому що сьогодні для нас з вас, так само, як і для цивілізованого світу, не є проблемою, що Росія – це держава-терорист та країна-спонсор тероризму, але ми маємо наголошувати, що не лише на "Вагнері" або не лише "Вагнером" як приватною компанією користується Російська Федерація для досягнення своїх військових цілей на нашій території. Вона також використовує інші приватні військові компанії, які сьогодні фактично перетворилися на приватну армію військових злочинців та смертників, які сьогодні сунуть на наших військових скрізь.</p>
<p>Тому я вас прошу ретельно ознайомитися зі зверненням, подивитися сутність. Ми вимагаємо і звертаємося з проактивною позицією до міжнародної спільноти визнавати всі приватні компанії Росії терористичними організаціями, а не зациклюватися виключно на "Вагнері", які, безумовно, є злочинцями.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Шановні колеги, доповідачі виступили. Прошу представників фракцій і груп записатися на виступи: два – за, два – проти. Одразу обговорюємо дві постанови.</p>
<p>Будь ласка, Іонова Марія Миколаївна, фракція політичної партії "Європейська солідарність".</p>
<p></p>
<p>13:55:15</p>
<p>ІОНОВА М.М.</p>
<p>Прошу передати слово Володимиру Ар'єву.</p>
<p></p>
<p>ГОЛОВУЮЧИЙ. Будь ласка, Володимир Ар'єв.</p>
<p></p>
<p>13:55:29</p>
<p>АР’ЄВ В.І.</p>
<p>А все могло бути трошки інакше. Пам'ятаєте, я три роки тому стояв на цій трибуні і казав про те, що є докази про те, що нинішнє керівництво держави... тодішнє, нинішнє зірвало операцію, унікальну спецоперацію спецслужб із затримання і вилучення "вагнерівців", і засудження можливого їх потім в Україні.</p>
<p>Було дуже багато розмов, було дуже багато засідань тимчасової слідчої комісії, була зареєстрована і постанова три роки тому, яку можна було тоді прийняти. Але тоді, оскільки це стосувалося вищих керівних осіб держави, вирішили так: зам'яти, трошечки спустити на гальмах, десь пом'якшити, десь взагалі завуалювати. Але якщо би сьогодні "вагнерівці" були в тюрмі в українській, то була би зовсім інша ситуація і, можливо би, міжнародні структури, які би отримали в 2020 році всі необхідні свідчення і докази про злочини "вагнерівців" в Україні у 2014-2016 роках, і поставилися би інакше до того, як Росія готувала своє вторгнення в Україну, починаючи із 2019 року.</p>
<p>І тому я хочу сказати, нам сьогодні треба обов'язково проголосувати за ті постанови, які ми сьогодні розглядаємо. Але дуже велика ціна помилок, коли за цими помилками стоять конкретні особи із числа вищого керівництва країни. Пам'ятайте про це.</p>
<p></p>
<p>ГОЛОВУЮЧИЙ. Веніславський Федір Володимирович, фракція політичної партії "Слуга народу".</p>
<p></p>
<p>13:57:33</p>
<p>ВЕНІСЛАВСЬКИЙ Ф.В.</p>
<p>Шановний пане Голово, шановні колеги, ми з вами зараз розглядаємо дуже важливу постанову, дуже важливий проект постанови, і цей проект постанови має продемонструвати всьому цивілізованому світу, що ми чітко і однозначно займаємо позицію, яка відповідає тим позиціям, які висловлюють наші західні партнери.</p>
<p>Я хочу нагадати, що Сполучені Штати Америки визнали приватну військову компанію "Вагнер" злочинною організацією. Саме в проекті Постанови номер 8397 пропонується також визнати військову приватну компанію "Вагнер" злочинною організацією, міжнародною злочинною організацією.</p>
<p>Чим відрізняються ці дві постанови, ці два проекти постанови? Саме тим, що ми пропонуємо в нашому проекті постанови визнати "Вагнер" міжнародною злочинною організацією, як це вже зробили Сполучені Штати Америки і як це роблять інші країни світу; друга постанова – це про визнання "Вагнер" терористичною організацією. Є загальновизнані юридичні дефініції, і саме Постанова номер 8397 відповідає тій практиці, міжнародно-правовій, яка на сьогоднішній день вже склалася.</p>
<p>Фракція політичної партії "Слуга народу", безумовно, буде визнавати і підтримувати проект Постанови про визнання приватної військової компанії міжнародною злочинною організацією. І я закликаю всіх колег по парламенту підтримати цю постанову.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Совсун Інна Романівна, фракція "Голос".</p>
<p>Костенко Роман Васильович.</p>
<p></p>
<p>13:59:16</p>
<p>КОСТЕНКО Р.В.</p>
<p>Шановні колеги, я сьогодні вирішив відпрацювати за весь час, який тут не був.</p>
<p>Щодо приватної організації "Вагнер", я вважаю це правильним рішенням. Ми маємо йти по шляху, щоб все міжнародне суспільство знало, які злочини безпосередньо роблять на нашій землі… робить ця компанія. Тому що ця компанія приймає участь у бойових діях не тільки на території України, ми пам'ятаємо Сирію, африканські країни, де вони також роблять свої злочини. Тому наше завдання, всього парламенту, зокрема, доносити це до суспільства. Ми бачимо, які засоби використовує ця організація. І дійсно, я думаю, що ми зробили помилку, що раніше не вийшли з цією ініціативою або не проголосували цю ініціативу, де вони визнаються терористичною організацією.</p>
<p>Тому дякую за ініціативу, дякую за те, що це питання було піднято. Фракція "Голос" буде це підтримувати, ну а сили оборони в свою чергу будуть знищувати цих терористів на лінії фронту. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, завершальний виступ. Власенко Сергій Володимирович, фракція "Батьківщина".</p>
<p>Соболєв, так, я бачу, Сергій Владиславович. Шановні колеги, і після цього голосуємо, приймаємо рішення одразу по двох проектах постанов. Будь ласка, Сергій Владиславович.</p>
<p></p>
<p>14:00:43</p>
<p>СОБОЛЄВ С.В.</p>
<p>Шановні колеги, шановний головуючий! Буквально тиждень назад Парламентська Асамблея Ради Європи вперше згадала приватну компанію "Вагнер" у контексті злочинів, які вчиняє ця приватна компанія в Україні, і не лише в Україні. Причому це згадано в контексті спеціального трибуналу, і дуже важливо для того, щоб було розуміння, що є вище керівництво, такі, як Путін, інші керівники російського злочинного режиму, але є й керівництво приватних структур військових, які так само, як і їх учасники повинні понести відповідальність.</p>
<p>Ми всі чудово розуміємо, що історія приватної компанії "Вагнер" – це не історія війни лише в Україні, хоча злочини, які вчиняє проти людяності, злочини, які вчиняє приватна група "Вагнер" і в ці дні в Україні, ні з чим неможливо порівняти. Але давайте згадаємо протистояння приватної групи "Вагнер" проти миротворчого контингенту в Центральноафриканській Республіці Республіки Франція. Давайте згадаємо ці протистояння в Сирії, де вчинялися злочини, і ті кадри, які обійшли світову спільноту, це ті кадри, які тоді вже викликали жах. Якби тоді були прийняті необхідні рішення міжнародною спільнотою, можливо, і зараз ми мали б абсолютно інші наслідки участі цього фактично фашистського угрупування в Україні.</p>
<p>Саме тому наша група, наша фракція "Батьківщина" буде підтримувати, ми є співавторами, і ми вважаємо, що рішення це відкриває шлях і до Міжнародного кримінального суду, і до спеціального трибуналу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Бакунець Павло Андрійович. Після цього голосуємо. Група "Довіра".</p>
<p></p>
<p>14:02:52</p>
<p>БАКУНЕЦЬ П.А.</p>
<p>Дякую, шановний пане Голово.</p>
<p>Шановні народні депутати України, звичайно, що приватна військова компанія "Вагнер" – це підготовані люди, правильніше казати нелюди, котрі мають відповідний досвід, військову підготовку, які вбивають, які душать, які спалюють, які ґвалтують людей, і про це потрібно говорити, і офіційно говорити в цілому світі.</p>
<p>І найважливіше, що фінансує їх, це однозначно кремлівський очільник, в принципі, в них фінансування йде з Кремля, і про це потрібно офіційно говорити, і потрібно визнавати їх міжнародною злочинною організацією, потрібно притягувати кожного з цих нелюдів до міжнародного спеціального трибуналу, аби кожен до останнього, до останніх своїх днів відповів за всі ці злочини, які вони зробили в Україні і в інших країнах, адже їхній слід є по всьому світу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цих питань. Переходимо до прийняття рішень. Ставлю на голосування для прийняття в цілому з урахуванням пропозицій комітету та необхідними техніко-юридичними поправками проект Постанови (реєстраційний номер 8397) про визнання приватної військової компанії "Вагнер" міжнародною злочинною організацією.</p>
<p>Готові голосувати? Прошу народних депутатів голосувати.</p>
<p></p>
<p>14:04:42</p>
<p>За-333</p>
<p>Рішення прийнято.</p>
<p>Я ставлю на голосування для прийняття в цілому та з необхідними техніко-юридичними поправками проект Постанови (реєстраційний номер 3735) про Звернення Верховної Ради України до Організації Об’єднаних Націй, Європейського Парламенту, Парламентської Асамблеї Ради Європи, Парламентської Асамблеї ОБСЄ, Парламентської Асамблеї НАТО, Парламентської Асамблеї ОЧЕС, урядів і парламентів держав світу про визнання російських приватних військових компаній терористичними організаціями. Прошу народних депутатів голосувати.</p>
<p></p>
<p>14:05:30</p>
<p>За-336</p>
<p>Рішення прийнято.</p>
<p>Шановні колеги, перед тим, як перейти до наступного нашого питання, я хочу поінформувати вас. Сьогодні у нашої колеги народної депутатки Білозір Лариси Миколаївни сталася приємна подія, вона стала мамою, ще раз народила хлопчика. Вітаємо, Лариса Миколаївна! <i>(Оплески)</i> Ви не оглядайтеся, її немає в залі. Чи є? Є, да, будь ласка. Є, я не побачив. Будь ласка. Вітаємо вас! Вітаємо! Найщиріші привітання від усього парламенту.</p>
<p>Шановні колеги, ідемо далі. Наступне питання у нас – це питання 8228. Це проект Закону про внесення змін до деяких законів України щодо окремих питань завершення 2022/2023 навчального року та прийому до закладів фахової передвищої та вищої освіти у 2023 році. А також альтернативних до нього законопроектів 8228-1, 8228-2.</p>
<p>Я ставлю пропозицію включити до порядку денного сесії законопроект 8228 і альтернативні до нього 8228-1, 8228-2. Прошу народних депутатів голосувати.</p>
<p></p>
<p>14:07:16</p>
<p>За-318</p>
<p>Рішення прийнято.</p>
<p>Я ставлю пропозицію розглянути ці питання за скороченою процедурою. Прошу народних депутатів голосувати.</p>
<p></p>
<p>14:07:35</p>
<p>За-281</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>14:07:59</p>
<p>ГОЛОВУЮЧИЙ. Будь ласка, до доповіді запрошується Констанкевич, мабуть. Чи спочатку Міносвіти? Як краще? А треба доповідь, може обговорення відразу? Не треба. Обговорення відразу.</p>
<p>Тоді запишіться на обговорення: два – за, два – проти, будь ласка.</p>
<p>Будь ласка, Абдуллін, "Батьківщина".</p>
<p>Іван Григорович, будь ласка, Кириленко.</p>
<p></p>
<p>14:08:39</p>
<p>КИРИЛЕНКО І.Г.</p>
<p>Шановний пане Голово, шановні колеги! Кириленко, "Батьківщина". Друзі, про що цей закон? Вносяться зміни до ряду законів України та пропонується поширити практику минулого року та звільнити у 23-му році від проходження державної підсумкової атестації здобувачів освіти, які завершують здобуття повної загальної середньої освіти у цьому навчальному році, та провести прийом до закладів фахової передвищої та вищої освіти у 23-му році в особливому порядку, визначеному центральним органом виконавчої влади у сфері освіти і науки.</p>
<p>Суть очевидна і зрозуміла: у складний період воєнного стану, коли рашисти підло і цинічно б'ють по закладам освіти, слід перш за все подбати про безпеку для всіх учасників освітнього процесу, спростити організацію та скоротити також і витрати держави.</p>
<p>А тому "Батьківщина" підтримує саме урядовий законопроект так само, як і наш комітет.</p>
<p>І ще про одне, друзі. Сьогодні в ці критичні для нашої долі і нашої Вітчизни дні понад 400 тисяч викладачів, вихователів, вчителів, професорів, доцентів продовжують вчити, готувати фахівців, виховувати патріотів, плекати майбутнє оновленої України. І таких за партами нині близько 5,5 мільйона. Кожний освітянський заклад України нині від дошкільного до університету – це окрема унікальна доля, що золотими літерами пише новітню історію нашої держави. Навчання у рваному режимі, то онлайн, то офлайн, то повітряна тривога, а проблеми тепла, світла, харчування, а утримання. Друзі, і все це живе, працює і діє. Давайте вшануємо цей громадянський подвиг і подякуємо вчителю.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Іван Григорович.</p>
<p>Будь ласка, Інна Романівна Совсун. Добре. Піпа.</p>
<p>Піпа Наталія, будь ласка.</p>
<p></p>
<p>14:10:54</p>
<p>ПІПА Н.Р.</p>
<p>Дорогі українці, шановні колеги, партія "Голос" не буде підтримувати саме цю пропозицію по НМТ по одній великій причині: те, як було проведено НМТ минулого року, є не те, щоб мало бути в країні, в якій воюють. На жаль, коли цей міністр далі цього не може зробити і нам потрібна заміна. І якщо ми вже говоримо про кадрові питання, то освіта зараз є у великій загрозі. Я хочу подякувати тим вчителям і побажати сили тим абітурієнтам, які мають вступити цього року. Я нагадаю, що освіта – основа всього: і того як ми можемо воювати, і того як ми можемо урядувати в цій державі. І я хочу, згадуючи про обговорення гострі, що Історію України цього року виключено з обов'язкових предметів, запропонувати, щоб на наступний рік був інтегрований тест з мови і з Історії України, тому що те, що цього року включилися необхідні фахові предмети, як "Біологія", "Хімія", "Фізика", справді, є важливим і конче необхідним для багатьох спеціальностей. І коли я говорю про важливість освіти того, що відбувається в країні, я не можу оминути гострого такого зараз питання про те, що наші військові службовці не отримують достатні медичні послуги і мусять стояти часто в чергах без рук і без ніг. І добре, що Мінцифри зараз створює електронну чергу, але цього недостатньо. Ми мусимо включитися так і змінити, і перенаправити, і доповнити список медичних установ, які надають послуги нашим військовим, тому що ми всі прекрасно розуміємо, що без них цієї країни і державності не буде. А те, як, по скільки годин вони стоять в чергах і як їм надаються медичні послуги, – неприпустимо.</p>
<p>Я закликаю перш за все уряд звернути на це увагу і знайти ресурси на лікування…</p>
<p></p>
<p>ГОЛОВУЮЧИЙ. Дякуємо.</p>
<p>Южаніна Ніна Петрівна. Хто від "Європейської солідарності"? В'ятрович?</p>
<p></p>
<p>14:13:05</p>
<p>ЮЖАНІНА Н.П.</p>
<p>Да, Володимиру В'ятровичу прошу.</p>
<p></p>
<p>ГОЛОВУЮЧИЙ. Володимир В'ятрович, будь ласка.</p>
<p></p>
<p>14:13:19</p>
<p>В’ЯТРОВИЧ В.М.</p>
<p>Шановні колеги, ми, звісно, розуміємо, що після повномасштабної російської агресії минулого року склалися особливі умови і вони мають бути відображені в умовах вступу в 2022 році, в 2023 році. Власне, тому ми підтримували минулого року зміни до аналогічного закону. Тому ми готові були підтримати його і цього року, і підтримуємо в першому читанні за основу. Але є одне велике "але", яке називається необов'язковість історії в національному мультипредметному тесті.</p>
<p>Ми вважаємо, що це дуже не правильно зважаючи на те, що війна, яка зараз відбувається – це війна за ідентичність, і, власне, в цій війні колосально важливу роль відіграє знання історії. На жаль, це дуже добре розуміють наші вороги. Це дуже добре розуміє Росія, яка починає на окупованих територіях вилучати книги в першу чергу з історії України, яка починає запроваджувати власні курси історії на окупованих територіях, яка вивозить українських вчителів на різного роду курси і привозить сюди російських вчителів історії.</p>
<p>Натомість в українській ситуації маємо щось зовсім інше. Ми не маємо зараз обов'язкової державної підсумкової атестації, яка передбачала обов'язково історію України. Ми не маємо обов'язкового курсу історії у вишах. Зараз нам пропонується цим законопроектом, по суті, зробити необов'язковою історію в національному мультипредметному тесті. Це неправильний підхід. Це підхід, який робить нашу державу, на жаль, слабшою в розумінні свого минулого, відповідно в здатності захищати себе в сьогоденні. Тому ми будемо підтримувати, ще раз кажу, цей законопроект в першому читанні і будемо напрацьовувати зміни, які дозволять повернути історію як обов'язковий предмет.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, "Слуга народу", Грищук Роман Петрович, будь ласка. Роман Павлович, будь ласка.</p>
<p></p>
<p>14:15:12</p>
<p>ГРИЩУК Р.П.</p>
<p>Шановні колеги, історія України має бути обов'язковою. Я думаю, що жодна людина в цьому залі не скаже зворотне. Але ми не маємо плутати державну підсумкову атестацію з національним мультипредметним тестом. Державну підсумкову атестацію ми в цьому залі три роки підряд відміняємо, в тому числі і відміняють завдяки законопроектам людей, які виступають за історію України. Державну підсумкову атестацію мають здавати всі учні в школах, національний мультипредметний тест – тільки ті, хто планує вступати. Тому, коли ми з вами разом кажемо: ми хочемо, щоб історію України всі знали, щоб історія України була обов'язкова, давайте казати про ДПА. І давайте пообіцяємо, що наступного року ми не будемо відміняти ДПА і воно буде обов'язкове, і там буде обов'язкова історія. Пообіцяємо? Так.</p>
<p>Тепер з приводу національного мультипредметного тесту. Цього року буде один предмет на вибір, який вступник зможе обрати, в тому числі історія України. Я більш ніж впевнений, що більша частина третім предметом на вибір вибере саме історію України. Для чого ми зробили можливість вступникам і пропонуємо можливість вступникам обирати предмет? Для того, щоб ми краще підібрали вступників відповідно до спеціальностей.</p>
<p>Тому, шановні колеги, ми просимо підтримати за основу і в цілому законопроект Кабінету Міністрів і передати можливість визнати формат НМТ Кабміну цього року. А наступного року робити ДПА, в тому числі і з історії України обов'язковим.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Інші фракції. Будь ласка, Констанкевич Ірина.</p>
<p></p>
<p>14:16:59</p>
<p>КОНСТАНКЕВИЧ І.М.</p>
<p>Ірина Констанкевич, група "За майбутнє". Депутати групи "За майбутнє", звичайно, підтримають цей законопроект з огляду на те, що ми є співавторами головного законопроекту 8228, який ініціювала наша колежанка Лариса Білозір.</p>
<p>Але відразу хочу сказати, що як депутати-мажоритарники, які працюють в школах, які бувають на округах, ми можемо сказати вам про реакцію суспільства на скасування історії не тільки в ДПА, але й в національному мультипредметному тесті. Ми розуміємо, що реалії такі, ми погоджуємося на цей мінімум мініморум, який запропонували як компромісний варіант і комітет, і Міністерство освіти і науки, і сподіваємося, що з перемогою ми повернемося до того варіанту тесту, де буде обов'язковою історія України, тому що це запорука нашої національної ідентичності.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Є ще бажаючі виступити? Тоді переходимо до голосування, займіть, будь ласка, місця свої в залі. Колеги! Правоохоронні колеги!</p>
<p>У нас рішення комітету: прийняти за основу і в цілому 8228-1. Ми будемо ці по черзі рішення ставити. Я сказав, що ми по черзі поставимо рішення. Якщо перше пройде, далі запитаємо вас, чи не проти ви другого. Правильно? Все, нормально, по процедурі?</p>
<p>Будь ласка, ставлю на голосування пропозицію прийняти за основу проект Закону за реєстраційним номером 8228-1 про внесення змін до деяких законів України щодо державної підсумкової атестації та вступної кампанії 2023 року. Прошу народних депутатів голосувати.</p>
<p></p>
<p>14:19:17</p>
<p>За-304</p>
<p>Рішення прийнято.</p>
<p>В цілому, проти? "Європейська солідарність". Строк треба скорочувати?</p>
<p>Ставлю на голосування пропозицію скоротити вдвоє термін підготовки поправок і пропозицій до другого читання. Прошу голосувати.</p>
<p></p>
<p>14:19:51</p>
<p>За-277</p>
<p>Рішення прийнято. Дякую.</p>
<p>Руслан Олексійович.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>14:20:01</p>
<p>ГОЛОВУЮЧИЙ. Дякую, Олександр Сергійович.</p>
<p>Шановні колеги, наступні законопроекти у нас 8360 і альтернативний до нього 8360-1. Закон 8360, це проект Закону про внесення змін до Податкового кодексу України щодо сприяння ввезенню на територію України безпілотних літальних апаратів та деяких інших товарів.</p>
<p>Шановні колеги, я ставлю пропозицію включити цей законопроект і альтернативний до нього до порядку денного сесії. Прошу народних депутатів голосувати.</p>
<p></p>
<p>14:20:45</p>
<p>За-315</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедурою, ці питання обидва за скороченою процедурою. Прошу народних депутатів голосувати.</p>
<p></p>
<p>14:21:08</p>
<p>За-262</p>
<p>Рішення прийнято.</p>
<p>Шановні колеги: два – за, два – проти. Будь ласка, записуємося два – за, два – проти для обговорення цього питання.</p>
<p>Будь ласка, народна депутатка Гринчук Оксана Анатоліївна, фракція політичної партії "Слуга народу".</p>
<p></p>
<p>14:21:45</p>
<p>ГРИНЧУК О.А.</p>
<p>Прошу передати слово Данилу Гетманцеву.</p>
<p></p>
<p>ГОЛОВУЮЧИЙ. Данило Олександрович Гетманцев, будь ласка.</p>
<p></p>
<p>14:21:54</p>
<p>ГЕТМАНЦЕВ Д.О.</p>
<p>Дякую. Шановні панове, дійсно не знаючи, треба довго обговорювати цей законопроект. Законопроект дуже простий, законопроект, який народився у співпраці нашого комітету з волонтерськими організаціями, які ввозять на митну територію України безпілотники, тепловізори, радіостанції, приціли. Зазначені товари використовуються сьогодні з одною метою: використовуються для нашої перемоги та для підсилення Збройних Сил України. До цього часу вони ввозилися як гуманітарна допомога і звільнялися від оподаткування. Але є певні нюанси, відповідно до яких треба дати можливість і як комерційні ці товари також завозити на митну територію України тимчасово до кінця цього року.</p>
<p>Крім цього, зазначеним законопроектом, а я дякую членам комітету за подані пропозиції, ми, обговоривши попередньо це з урядом, також знімаємо певні обмеження, певні перешкоди, нетарифні перешкоди, які змушують імпортерів отримувати додаткові дозволи на зазначену продукцію. Мова йде про експортний контроль. Оці заходи експортного контролю ми щодо цих товарів знімаємо.</p>
<p>Втрати бюджету від цього є дуже й дуже невеликими. Тому ми, розглянувши на комітеті два законопроекти, цей і наступний, запропонували їх прийняти за основу і в цілому, аби якомога швидше ці товари без будь-яких перешкод йшли до нашої армії, до наших Збройних Сил. Тому прошу підтримати зеленою кнопкою.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Піпа Наталія Романівна. Передає Железняку Ярославу Івановичу. Будь ласка.</p>
<p></p>
<p>14:23:49</p>
<p>ЖЕЛЕЗНЯК Я.І.</p>
<p>Шановні колеги, я поясню, чому після 11 місяців війни ми приймаємо тільки зараз цей закон. До цього, в принципі, і зараз діє норма про те, що в якості гуманітарки можна завозити достатньо багато обладнання. На жаль, через роботу нашої митниці, і не тільки митниці, наші волонтери почали стикатися з проблемами. Достатньо ганебна ситуація, коли "мавік", який необхідний для фронту, чомусь за якоюсь липовою довідкою визнали товаром подвійного використання. І дякую волотерському фронту, які дуже швидко виправили і навели різкість з деякими чиновниками, що потрібно для фронту, а що ні. Цей законопроект звільняє від ПДВ, мита ввезення літальних апаратів, біноклів, приладів нічного бачення і багато чого іншого, включаючи рації. А головне, він звільняє в тому числі від нетарифного регулювання, для того, щоб не потрібно робити цю бюрократичну процедуру.</p>
<p>Як співавтор цього закону я хочу подякувати багатьом колегам: Роману Грищуку, який займається у нас волонтерськими рухами і достатньо багато допоміг в тому числі щоб законопроект став реальністю, Ніні Петрівні Южаніній, яка додала декілька важливих норм для того, щоб цей законопроект запрацював, і всім іншим, які були на робочих групах і підтримували.</p>
<p>Цей законопроект, справді, необхідний для волонтерського руху. Я сподіваюсь після того, як ми його приймемо, ми разом з Мінцифрою і волонтерами перейдемо до іншого питання – це підтримка виробництва внутрішнього в Україні, там теж багато роботи, для неї треба підготуватися. Але цей законопроект необхідний, тому я дуже прошу не займатися тут політикою, а проголосувати його за основу і в цілому. І сподіваюсь, що Офіс Президента його швидко підпише, щонайменше не так довго, як підписували скасування пільг для грального бізнесу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Євтушок Сергій Миколайович, фракція "Батьківщина".</p>
<p></p>
<p>14:25:51</p>
<p>ЄВТУШОК С.М.</p>
<p>Прошу передати слово Михайлу Цимбалюку.</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>14:26:01</p>
<p>ЦИМБАЛЮК М.М.</p>
<p>Дякую, шановний пане Голово.</p>
<p>Шановна президія, народні депутати, насамперед дякую колезі по фракції Євтушку за передане слово. Законопроект і цей, що розглядається, і наступні, насправді дуже важливі. Але я не погоджуюся, що він є вчасним, його слід було ухвалювати ще 11 місяців назад. Бо справді те, що завозиться в Україну: і безпілотні літальні апарати, і інша техніка, особливо оптична, яка потрібна для фронту – проходить через шляхи приниження перед митними та іншими державними органами. І я погоджуюсь чи не вперше з головою комітету, що потрібно цей законопроект ухвалювати. І "Батьківщина" буде голосувати його і в першому, і в цілому і варто зробити це сьогодні.</p>
<p>Але звертаємося до уряду, до речі, представників якого сьогодні немає в сесійній залі: слід економіку нарешті переводити на військові рейки і думати про те, щоб та сьогодні промисловість працювала на виготовлення вітчизняних технічних засобів. Більше того, є багато прикладів, що наші безпілотні літальні апарати створюють громадяни України. Слід думати, як їх підтримувати, і не забувати, що сьогодні безпілотники – це очі, очі не тільки артилерії, а очі всіх Збройних Сил, які сьогодні допомагають вчасно і більш прицільно вести вогонь і захищають наш особовий склад.</p>
<p>Через те ухвалюємо цей законопроект в першому і в цілому, і звертаємося, щоб, справді, він був якнайшвидше підписаний Президентом держави.</p>
<p>Слава Збройним Силам! І слава Україні!</p>
<p></p>
<p>ГОЛОВУЮЧИЙ. Будь ласка, Герасимов Артур Володимирович. Після цього, я так розумію, ще Воронько. І після цього ми переходимо до голосування. Будь ласка.</p>
<p></p>
<p>14:28:17</p>
<p>ГЕРАСИМОВ А.В.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина.</p>
<p></p>
<p>14:28:30</p>
<p>ФЕДИНА С.Р.</p>
<p>Сьогодні, дай боже, ми приймемо цих два, критично необхідних, законопроекти. Але ті колеги цього залу, які були 4 грудня на волонтерському форумі, де обговорювалося питання безпілотників, знають, якою кров'ю давалося це питання, де представник Держспецекспортконтролю місяцями не відповідав на прохання волонтерів зустрітися і розглянути питання подвійного призначення "мавіків", не відповідав на повідомлення і від депутатів та інших представників уже владних структур. І коли ми на митниці, зокрема польській, почали розбиратися, а чому "мавіки" не пускають в Україну, на польській стороні працівники нам сказали, що це на запит української сторони.</p>
<p>Тому, коли ми зараз будемо знімати ці обмеження і встановлювати режим сприяння завезенню такої необхідної техніки, якою є різного типу безпілотники, коптери, тепловізійні приціли, різна інша оптика, ми маємо також, можливо, від парламенту, а, можливо, від інших структур звертатися і до польської, і до словацької сторони, щоби ми полегшили процес завезення цієї техніки і її не зупиняли на українсько-польському чи українсько-словацькому кордоні, як, на жаль, зараз відбувається у десятках фур, які чекають своєї поїздки на передову.</p>
<p>І хотілося би наголосити: в той час, коли українські чиновники все це блокували, саме сьогодні у нас є новий вимір війни, коли оптика і дрони є критично необхідними. Я хочу подякувати, зокрема, Справі громад і Фонду Порошенка, які завезли і передали тисячі коптерів і, зокрема, спеціальних комплексів "Посейдон" на передову, теж з перешкодами.</p>
<p>А ще закликаю одноразові зарплати – за один день перерахувати на закупівлю коптерів!</p>
<p></p>
<p>ГОЛОВУЮЧИЙ. Будь ласка, Воронько Олег Євгенійович, депутатська група "Відновлення України". Будь ласка.</p>
<p></p>
<p>14:30:45</p>
<p>ВОРОНЬКО О.Є.</p>
<p>Дякую, пане Голово. Шановні колеги, це один з тих законопроектів, які ми мали приймати навіть не вчора, а ще рік тому. Ми знаємо, наскільки важливе застосування найрізноманітніших квадрокоптерів у сучасній війні, тобто наскільки це важливо для наших бійців.</p>
<p>Знаємо, що від цього залежить не тільки успіх воєнних дій, а й їхні життя. Знаємо, що на фронті їх катастрофічно не вистачає. Наразі у державі є певні зрушення щодо виробництва власних безпілотних літальних апаратів і озброєння ними української армії. Однак цього явно не вистачає. Нам не просто не вистачає власного виробництва, а й не вистачає</p>
<p>того, що ввозиться. Дефіцит безпілотних апаратів на фронті величезний, про це скаже кожний боєць.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Шановні колеги, ми завершили обговорення цього питання. Пропозиція комітету прийняти за основу і в цілому, але будемо почергово ставити, будемо тоді дивитися.</p>
<p>Я ставлю пропозицію прийняти за основу проект Закону про внесення змін до Податкового кодексу України щодо сприяння ввезенню на територію України безпілотних літальних апаратів та деяких інших товарів (реєстраційний номер 8360).</p>
<p>Готові голосувати? Прошу народних депутатів голосувати.</p>
<p></p>
<p>14:32:41</p>
<p>За-329</p>
<p>Рішення прийнято.</p>
<p>Шановні колеги, я можу поставити в цілому? Тоді я ставлю пропозицію прийняти в цілому з необхідними техніко-юридичними поправками проект Закону про внесення змін до Податкового кодексу України щодо сприяння ввезенню на територію України безпілотних літальних апаратів та деяких інших товарів (реєстраційний номер 8360).</p>
<p>Готові голосувати? Прошу народних депутатів голосувати.</p>
<p></p>
<p>14:33:19</p>
<p>За-331</p>
<p>Рішення прийнято.</p>
<p>Закон прийнятий в цілому. Дякую, колеги.</p>
<p>Шановні колеги, наступні законопроекти – це 8361, 8361-1, 8361-д, це проект Закону про внесення змін до розділу ХХІ "Прикінцеві та перехідні положення" Митного кодексу України щодо сприяння ввезенню на територію України безпілотних літальних апаратів та деяких інших товарів.</p>
<p>Я ставлю пропозицію включити до порядку денного сесії законопроект 8361 та альтернативні до нього 8361-1, 8361-д. Прошу народних депутатів голосувати.</p>
<p></p>
<p>14:34:10</p>
<p>За-321</p>
<p>Рішення прийнято.</p>
<p>Дякую, колеги.</p>
<p>Далі… Можемо без обговорення, шановні колеги? Давайте. Я ставлю пропозицію прийняти за основу проект Закону про внесення зміни до розділу ХХІ "Прикінцеві та перехідні положення" Митного кодексу України щодо сприяння ввезенню на митну територію України безпілотних літальних апаратів та деяких інших товарів (реєстраційний номер 8361-д).</p>
<p>Готові голосувати? Прошу народних депутатів голосувати.</p>
<p></p>
<p>14:34:55</p>
<p>За-326</p>
<p>Рішення прийнято.</p>
<p>Я можу поставити в цілому? Тоді я ставлю пропозицію прийняти в цілому з необхідними техніко-юридичними поправками проект Закону про внесення зміни до розділу ХХІ "Прикінцеві та перехідні положення" Митного кодексу України щодо сприяння ввезенню на митну територію України безпілотних літальних апаратів та деяких інших товарів (реєстраційний номер 8361-д).</p>
<p>Готові голосувати? Прошу народних депутатів голосувати.</p>
<p></p>
<p>14:35:37</p>
<p>За-326</p>
<p>Рішення прийнято.</p>
<p>Шановні колеги, іще сьогодні одне питання у нас залишилося. Шановні народні депутати, до Верховної Ради України надійшла заява від народного депутата України Абрамовича Ігоря Олександровича про складення ним депутатських повноважень відповідно до пункту 1 частини другої статті 81 Конституції України. На Погоджувальній раді ми домовилися розглянути це питання з обговоренням, тому ставлю на голосування пропозицію про скорочене обговорення цього питання.</p>
<p>Прошу народних депутатів голосувати.</p>
<p></p>
<p>14:36:23</p>
<p>За-280</p>
<p>Рішення прийнято.</p>
<p>Переходимо до розгляду питання. Я прошу депутатські фракції та групи записатися на виступи: два – за, два – проти. Можемо голосувати просто? Давайте голосувати. Давайте голосувати, колеги. Ні? Добре, записуйтесь: два – за, два – проти. Я ж не можу, святе право – демократія.</p>
<p>Будь ласка, Культенко Артем Валерійович, фракція політичної партії "Слуга народу".</p>
<p></p>
<p>14:37:04</p>
<p>КУЛЬТЕНКО А.В.</p>
<p>Прошу передати слово Гетманцеву Данилу.</p>
<p></p>
<p>ГОЛОВУЮЧИЙ. Данило Олександрович Гетманцев, будь ласка.</p>
<p></p>
<p>14:37:17</p>
<p>ГЕТМАНЦЕВ Д.О.</p>
<p>Шановні колеги, Ігор Олександрович Абрамович з першого дня у Верховній Раді працює моїм заступником у Комітеті з питань фінансів. У Комітеті з питань фінансів ми намагаємося відійти від політичних гасел, від голої політики і займатися професійними справами, займатися розбудовою публічних фінансів, тими реформами, які ми запровадили з 19-го року.</p>
<p>Хочу зазначити його високі професійні якості і подякувати за те, що він працював у комітеті і зробив багато задля того, аби реформи відбулися. І антиофшорний закон, і скасування брудної схеми так званих площадок в 19-му році, і багато-багато чого іншого, що нам вдалося прийняти разом.</p>
<p>Я не буду аналізувати його політичні погляди, не буду аналізувати його членство в тих чи інших політичних партіях, але я знаю, що Ігор Олександрович є патріотом, і знаю, що він багато ще чого зробить для того, аби ми спільно всі перемогли ворога.</p>
<p>Слава Україні!</p>
<p></p>
<p>ГОЛОВУЮЧИЙ. Слово надається народному депутату Бондарю Михайлу Леонтійовичу, фракція політичної партії "Європейська солідарність". Будь ласка.</p>
<p></p>
<p>14:38:35</p>
<p>БОНДАР М.Л.</p>
<p>Дякую. Передайте, будь ласка, слово Софії Федині.</p>
<p></p>
<p>ГОЛОВУЮЧИЙ. Софія Романівна Федина, будь ласка.</p>
<p></p>
<p>14:38:47</p>
<p>ФЕДИНА С.Р.</p>
<p>Ви знаєте, товариство, це так маразматично, коли ми людину ділимо на дві частини: політичні погляди і все решта – хороша людина. Якщо людина балотувалася, поділяє погляди, репрезентує партію відверто промосковську, антидержавницьку, якою були і є ОПЗЖ, якби там їх забороняли чи не забороняли, ця партія не має бути представлена в Україні у жодному з керівних органів влади і жодним представницьким мандатом. І, чесно кажучи, це так само маразматично, що вже майже рік іде повномасштабне вторгнення, партія заборонена, а всі, хто були обрані від ОПЗЖ, собі красиво сидять у сесійній залі Верховної Ради, а очільниця монобільшості розказує, що в них конструктивна співпраця.</p>
<p>Я перепрошую, в ОПЗЖ бувших і теперішніх, навіть якщо вони заборонені, конструктивна співпраця з державою-агресором. І ці люди прямо чи опосередковано працювали на вбивство наших військових, на захоплення українських територій. Їм дуже весело, тому що таке враження, що хтось вигороджує їх у цій сесійній залі, і законопроекти, а їх, я нагадаю, чотири, не виносяться на порядок денний сесії. 8089 – щодо наслідків для депутатів після заборони їхньої партії, 8348 – відкликання з керівних посад представників ОПЗЖ. Уявіть собі, Комітет свободи слова очолює представник ОПЗЖ. Тому зі свободою слова в Україні повна халепа. 7694 – дострокове припинення повноважень таких депутатів. 7362 – призупинення повноважень представницьких органів і місцевих депутатів. Не мають бути люди, які все життя працювали на "московську федерацію", зараз при будь-якому мандаті…</p>
<p></p>
<p>ГОЛОВУЮЧИЙ. Слово надається Власенку Сергію Володимировичу, фракція "Батьківщина".</p>
<p></p>
<p>14:41:03</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Ви знаєте, я би хотів підтримати попередню виступаючу в частині того, що всі, хто колись мав відношення до "Партії регіонів", мають за це відповідати. Ви абсолютно праві, абсолютно точно, і це справедливий заклик, який я підтримую повністю.</p>
<p>Що стосується постанови, яку ми зараз розглядаємо, то постанова ця показує конституційний шлях відходу депутатів, які колись були в "Партії регіонів", виходити з цього парламенту. Таких конституційних шляхів у нас не так багато, на жаль. Тому що, на жаль, знову-таки українська Конституція не писалася для часів війни. Напевно, по закінченню війни ми змушені будемо переглянути Конституцію в цій частині, внести туди відповідні зміни.</p>
<p>А сьогодні як єдиний законодавчий орган, орган, який повинен забезпечити верховенство Конституції над усіма законами, ми повинні вирішувати всі питання в законний спосіб. Ми сьогодні розглядаємо постанову, яка відповідає Конституції України, з одного боку. А з другого боку, депутат від забороненої партій, який також був і у "Партії регіонів", відходить із парламенту. Тобто ми вирішуємо повністю два питання, і в конституційний спосіб депутат від забороненої партії виходить із парламенту.</p>
<p>Тому фракція "Батьківщина" беззаперечно підтримує цю постанову, як і будь-які інші постанови про складання мандатів всіма тими, хто співпрацював колись із "Партією регіонів".</p>
<p>Дякую.</p>
<p></p>
<p>ГОЛОВУЮЧИЙ. Слово надається Железняку Ярославу Івановичу, фракція "Голос".</p>
<p></p>
<p>14:42:56</p>
<p>ЖЕЛЕЗНЯК Я.І.</p>
<p>Про наявність цієї постанови ми дізналися від Давида Арахамії, тому прошу передати йому слово.</p>
<p></p>
<p>ГОЛОВУЮЧИЙ. Давид Георгійович Арахамія.</p>
<p></p>
<p>14:43:06</p>
<p>АРАХАМІЯ Д.Г.</p>
<p>Дякую за тролінг. Повертаю назад слово.</p>
<p></p>
<p>ГОЛОВУЮЧИЙ. Слово два рази не передається, тому я переходжу до результативної. Це ж не футбол, хлопці.</p>
<p>Шановні колеги, обговорення питання завершено. Переходимо до прийняття рішення.</p>
<p>Відповідно до пункту 1 частини другої 81 статті Конституції України ставлю на голосування питання про дострокове припинення повноважень народного депутата України Абрамовича Ігоря Олександровича у зв'язку із особистою заявою про складання ним депутатських повноважень.</p>
<p>Готові голосувати? Прошу народних депутатів голосувати.</p>
<p></p>
<p>14:44:05</p>
<p>За-317</p>
<p>Рішення прийнято.</p>
<p>Я прошу комітет разом з Апаратом Верховної Ради України оформити постанову за наслідками прийнятого нами рішення.</p>
<p>Шановні народні депутати, у нас ще залишається оголошення депутатських запитів, я прошу Олександра Сергійовича виконати цю святу місію.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>14:44:28</p>
<p>ГОЛОВУЮЧИЙ. Спочатку оголошення.</p>
<p>Відповідно до статті 60 прим. повідомляю про створення у Верховній Раді України дев'ятого скликання міжфракційного депутатського об'єднання "Добробат" (добровольчий будівельний батальйон). Головою цього об'єднання обрано народного депутата України Крейденка Володимира Вікторовича. Вітаємо "Добробат" і Крейденка Володимира Вікторовича.</p>
<p>Шановні колеги, 20 грудня 2022 року відбулося організаційне засідання Лічильної комісії Верховної Ради України дев'ятого скликання, обраної відповідно до Постанови Верховної Ради України від 13 грудня 2022 року № 2835-ІX. Головою Лічильної комісії було обрано народного депутата України Корявченкова Юрія Валерійович, заступник голови Лічильної комісії – Бакунець Павло Андрійович, секретар Лічильної комісії – Устінова Олександра Юріївна. Вітаємо колег з новими важливими обов'язками.</p>
<p>Переходимо до запитів.</p>
<p>Для оголошення на пленарному засіданні Верховної Ради України внесено 31 депутатський запит. З них: до Президента України – жодного, до органів Верховної Ради України – 4 запити, до Кабінету Міністрів України – 6 запитів, до керівників інших органів державної влади та органів місцевого самоврядування – 21 депутатський запит, до керівників підприємств, установ, організацій розташованих на території України, незалежно від підпорядкування і форм власності – жодного запиту.</p>
<p>Запит Антона Яценка до Уманського міського голови щодо надання інформації про перебування на робочому місці та безпосереднього виконання обов'язків Уманським міським головою Плетньовою Іриною Григорівною протягом періоду з 23 грудня 2022 року по 30 грудня 202 року.</p>
<p>Антона Яценка до Уманського міського голови щодо надання інформації стосовно житлового приміщення розташованого за адресою: вулиця Маяковського, 2 (назва після перейменування – вулиця Симона Петлюри, 2) місто Умань Черкаської області.</p>
<p>Антона Яценка до Уманського міського голови щодо надання інформації про суб'єкт інвестиційної діяльності який розробив проект "Меморіал нації" на території Уманської міської територіальної громади,</p>
<p>Антона Яценка до Уманського міського голови щодо надання інформації та копій документів стосовно розпорядження бюджетними коштами відділом житлово-комунального господарства Уманської міської ради протягом 2022 року.</p>
<p>Антона Яценка до Уманського міського голови щодо надання інформації та копій документів стосовно розпорядження бюджетними коштами управління освіти та гуманітарної політики Уманської міської ради протягом 2022 року.</p>
<p>Олександра Сухова до начальника Луганської обласної військової адміністрації, начальника Рубіжанської міської військової адміністрації Сєвєродонецького району Луганської області, начальника Біловодської селищної військової адміністрації Старобільського району Луганської області, начальника Сватівської міської військової адміністрації Сватівського району Луганської області, начальника Лисичанської міської військової адміністрації Сєвєродонецького району Луганської області, начальника Сєвєродонецької міської військово-цивільної адміністрації Сєвєродонецького району Луганської області, начальника Старобільської міської військової адміністрації Старобільського району Луганської області, начальника Кремінської міської військово-цивільної адміністрації Сєвєродонецького району Луганської області, начальника Марківської селищної військової адміністрації Старобільського району Луганської області щодо надання інформації про закупівлі товарів та послуг за будь-які державні кошти будь-якими установами, департаментами, відділами, КП, підпорядкованими місцевим військовим адміністраціям Луганської області.</p>
<p>Антона Яценка до Уманського міського голови щодо надання інформації та копій документів стосовно діяльності посадових осіб Уманської міської ради протягом вересня-грудня 2022 року.</p>
<p>Антона Яценка до Голови Державної служби з безпеки на транспорті щодо надання інформації стосовно осіб, внесених до системи "Шлях" протягом періоду березень 2022 року – січень 2023 року по Черкаській області.</p>
<p>Антона Яценка до голови Паланської сільської ради Уманського району Черкаської області щодо надання інформації та копій документів стосовно розпорядження бюджетними коштами відділом освіти, культури, молоді та спорту Паланської сільської ради.</p>
<p>Володимира Крейденка до віце-прем'єр-міністра з відновлення України - міністра розвитку громад, територій та інфраструктури України щодо надання інформації про видачу сертифікатів Європейської конференції міністрів транспорту та Міжнародних сертифікатів технічного огляду Державним підприємством "Державний автотранспортний науково-дослідний і проектний інститут".</p>
<p>Володимира Крейденка до віцепрем'єра з відновлення України - міністра розвитку громад, територій та інфраструктури України щодо надання копії узагальненого звіту про стан виконання Закону України "Про внутрішній водний транспорт", а також - інформації про здійснення інвентаризації майна державних транспортних підприємств з визначенням переліку стратегічних об’єктів інфраструктури внутрішнього водного транспорту та збір інформації щодо гідротехнічних споруд приватної форми власності та земель водного фонду, відведених для будівництва об’єктів інфраструктури внутрішнього водного транспорту (відповідно до пункту 12 "Прикінцевих та перехідних положень" Закону України "Про внутрішній водний транспорт").</p>
<p>Ірини Геращенко та Марії Іонової до Директора державного підприємства "Парламентський телеканал "Рада" про надання офіційної інформації щодо концепції та організаційних аспектів телемарафону "Єдині новини #UАразом", а також формату участі в ньому Державного підприємства "Парламентський телеканал "Рада".</p>
<p>Ірини Геращенко та Марії Іонової до Директора Державного бюро розслідувань, тимчасово виконуючого обов'язки Голови Служби безпеки України, виконуючого обов'язки міністра внутрішніх справ України, тимчасово виконуючого обов'язки голови Національної поліції України стосовно проведення повного, об'єктивного і всебічного розслідування обставин нападу співробітників правоохоронних органів на журналістів телеканалу "Прямий" у місті Жовті Води (Дніпропетровська область) 02.11.2022 року, встановлення винних у протиправних діях осіб, а також їх притягнення до передбаченої законом юридичної відповідальності.</p>
<p>Ірини Геращенко та Марії Іонової до Керівника Апарату Верховної Ради України, Голови Верховної Ради України щодо вжиття заходів реагування на порушення Закону України "Про статус народного депутата України" в діяльності директора Державного підприємства "Парламентський телеканал "Рада" Перенчука Вадима Івановича.</p>
<p>Групи народних депутатів (Геращенко, Климпуш-Цинцадзе та інших. Всього 4 депутати) до Прем'єр-міністра України щодо ініціювання низки заходів, спрямованих на розв'язання проблеми щодо подальшої безперешкодної діяльності Державного підприємства "Національний центр Олександра Довженка".</p>
<p>Групи народних депутатів (Геращенко, Бондаря та інших. Всього 13 депутатів) до міністра оборони України стосовно недопустимості зниження рівня матеріального забезпечення військовослужбовців Збройних Сил України в умовах воєнного стану.</p>
<p>Групи народних депутатів (Геращенко, Ар'єва та інших. Всього 13 депутатів) до міністра охорони здоров'я України стосовно захисту права на належне медичне обслуговування громадян України, які отримали інвалідність унаслідок бойових дій у зв’язку з російською збройною агресією.</p>
<p>Антона Яценка до Голови Верховної Ради України щодо надання інформації стосовно перетину державного кордону України, у зв'язку зі службовим відрядженням, головою Комітету Верховної Ради України з питань національної безпеки, оборони та розвідки Завітневичем Олександром Михайловичем протягом періоду з 24.02.2022 року по день оголошення депутатського запиту.</p>
<p>Антона Яценка до голови Державної аудиторської служби України щодо надання інформації стосовно здійснених протягом періоду 2021 – 2022 роки Державною аудиторською службою України (її територіальними підрозділами): державного фінансового аудиту; перевірок закупівель; інспектування (ревізій); моніторингу закупівель, замовником у яких виступало ДП "Служба місцевих автомобільних доріг у Черкаській області".</p>
<p>Дякуємо за увагу.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>14:51:23</p>
<p>ГОЛОВУЮЧИЙ. Дякую, Олександр Сергійович.</p>
<p>Шановні народні депутати, розгляд питань порядку денного на сьогодні завершено. Дякую всім за результативну роботу.</p>
<p>Зараз я оголошую перерву в нашому пленарному засіданні. Про час і місце його продовження вам буде повідомлено. Я прошу з міркувань безпеки не поширювати інформацію щодо його початку.</p>
<p>Наша сила в єдності. Працюємо і далі заради перемоги. І слава Україні!</p>
