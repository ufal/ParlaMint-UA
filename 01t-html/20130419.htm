Стенограма пленарного засідання
19 квітня 2013

<p align=center>ЗАСІДАННЯ ШІСТНАДЦЯТЕ</p>
<p align=center>Сесійна зала Верховної Ради України</p>
<p align=center>19 квітня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Доброго ранку, шановні народні депутати, запрошені та гості Верховної Ради. Прошу заспокоїтись, сідайте і підготуйтеся до&nbsp; реєстрації. Я прошу, увімкніть систему "Рада".</p>
<p>10:03:59</p>
<p>В залі зареєстровано 368 народних депутатів.</p>
<p>Тому ранкове засідання Верховної Ради України оголошую відкритим.</p>
<p>Шановні депутати, на пленарному засіданні Верховної Ради України присутній уряд України. Давайте його привітаємо. <i>(Оплески)(Шум у залі)</i></p>
<p><i>&nbsp;</i>Прем'єр-міністр буде, закінчується нарада, буде доповідати в сесійній залі, коли будемо розглядати питання.</p>
<p>Оголошення. Відповідно до статті 60 прим. Регламенту Верховної Ради України повідомляю про створення у Верховній Раді України сьомого скликання міжфракційного депутатського об'єднання "Кіровоградщина". Головою міжфракційного депутатського об'єднання "Кіровоградщина" обрано народного депутата України Березкіна Станіслава Семеновича.</p>
<p>Далі оголошення. Відповідно до статті 60 прим. Регламенту Верховної Ради України повідомляю про створення у Верховній Раді України сьомого скликання міжфракційного депутатського об'єднання "За тверезе майбутнє!". Головою міжфракційного депутатського об'єднання "За тверезе майбутнє!" обрано народного депутата України Бахтеєву Тетяну Дмитрівну.</p>
<p>Шановні народні депутати!&nbsp; Моя персональна об'ява: вчора у мене сталося непорозуміння з народним депутатом від фракції "УДАР" Іоновою Марією Миколаївною. Тому я хочу Марія Миколаївна, хочу вибачитися перед вами.&nbsp; <i>(О п л е с к и)</i></p>
<p>Шановні народні депутати! Я хочу доповісти про участь членів Кабінету Міністрів в проведенні "годині запитань до Уряду".</p>
<p>Присутні: Перший віце-прем'єр-міністр&nbsp;&nbsp; Сергій Геннадійович Арбузов; віце-прем'єр-міністр України Бойко Юрій Анатолійович; віце-прем'єр-міністр України Вілкул Олександр Юрійович; віце-прем'єр-міністр України Грищенко Костянтин Іванович; міністр аграрної політики Микола Володимирович Присяжнюк, доповідати буде; міністр внутрішніх справ Захарченко; перший заступник Дубовик; міністр доходів і зборів Клименко Олександр Вікторович; міністр екології та природніх ресурсів Олег Альбертович Проскуряков; міністр економічного розвитку і торгівлі Ігор Миколайович Прасолов; міністра енергетики та вугільної промисловості немає, заступник є присутній; міністр закордонних справ Кожара Леонід Олександрович; міністр інфраструктури Володимир Васильович Козак; міністр культури України Новохатько Леонід Михайлович; міністр молоді та спорту&nbsp; Сафіуллін&nbsp; Равіль Сафович; міністр оборони&nbsp; Павло&nbsp; Валентинович Лебедєв є; міністр освіти й науки&nbsp; у відрядженні знаходиться,&nbsp; присутній заступник міністра освіти й науки&nbsp; Дніпров; міністр охорони здоров'я&nbsp; Раїса Василівна Богатирьова; міністр промислової політики&nbsp; Короленко Михайло Костянтинович; міністр регіонального розвитку будівництва та житлово-комунального господарства&nbsp; Темник Геннадій Павлович; міністр соціальної політики&nbsp; Королевська Наталя Юріївна; міністр фінансів&nbsp; Колобов Юрій Володимирович; міністр юстиції&nbsp; у відрядженні, присутня перший заступник міністра юстиції&nbsp; Ємельянова.</p>
<p>Шановні народні депутати! Відповідно до статті 229 Регламенту Верховної Ради України сьогодні з 10 години проводиться "година запитань до Уряду". Представники депутатських фракцій внесли пропозицію під час "години запитано до Уряду" заслухати інформацію Кабінету Міністрів&nbsp; України щодо стану справ в агропромисловому комплексі України.</p>
<p>Депутатські фракції, фракція Партії регіонів, фракція політичної партії "УДАР Віталія Кличка", фракція Всеукраїнське об'єднання "Свобода" та фракція Комуністичної партії України, керуючись частиною шостою статті 229 Регламенту Верховної Ради&nbsp; України,&nbsp; заздалегідь письмово повідомили Кабінет Міністрів України&nbsp; про запитання, які будуть поставлені під&nbsp; час "години запитань до Уряду". Відповідати на запитання від депутатської фрації на визначену тему буде міністр аграрної&nbsp; політики та продовольства України Микола Володимирович Присяжнюк.</p>
<p>Пропонується наступний порядок проведення "години запитань до Уряду". Для виступу і відповідей уряду на запитання від депутатських фракцій відвести до 30 хвилин. Решту часу відвести для відповіді на запитання народних депутатів членам Кабінету Міністрів України. Пропонується надавати по одній хвилині на кожне усне запитання та по дві хвилини для відповіді на нього.</p>
<p>Зазначаю, що фракція Всеукраїнське об'єднання "Батьківщина" не подала письмових запитань, але згідно із частиною 3 статті 230 Регламенту має гарантоване право на одне усне або одне письмове запитання до уряду.</p>
<p>Тому при такому розгляді регламенту переходимо до розгляду запитань до уряду. На трибуну запрошується міністр аграрної політики та продовольства України Микола Володимирович Присяжнюк. Прошу.</p>
<p>&nbsp;</p>
<p>ПРИСЯЖНЮК М.В.</p>
<p>Шановний Володимире Васильовичу, шановні народні депутати і члени уряду! Від парламентських фракцій надійшло багато запитань щодо розвитку аграрного сектору. Звичайно, це є логічно. Намагатимусь максимально відповісти на них у своїй доповіді, щоб часу більше залишилось для усних питань.</p>
<p>Останніми роками галузь демонструє стабільні&nbsp; темпи АПК. АПК є, дійсно, бюджетно формуючим сектором економіки держави. Надходження податків та зборів до зведеного бюджету від підприємств галузі в минулому році склали 42,1 мільярди гривень, це майже на 5 відсотків більше від попереднього року. За 2010-2012 роки приріст виробництва валової продукції сільського господарства становив 12,7 відсотка, у харчовій&nbsp; промисловості – 4 відсотки. І вже в першому кварталі 2013 року ми маємо приріст індексу обсягів сільськогосподарського виробництва на 5,8 відсотка, що більше, ніж за аналогічний період минулого року. А в сільськогосподарських підприємствах ми маємо приріст 10,5 відсотків.</p>
<p>Нарощується експортний потенціал галузі, в 2012 році експорт продукції агропромислового комплексу склав 18,2 мільярда доларів, що на 40 відсотків більше від попереднього року. Зовнішньоторгівельне сальдо є в&nbsp; агарному секторі&nbsp; позитивним і досягло 10,5 мільярдів доларів. Ця позитивна тенденція продовжується і в цьому році. За перший квартал зовнішньо-торгівельний обіг збільшився на 15&nbsp; відсотків і експорт зріс на 11 відсотків, значно розширено і географію експорту, відкриті нові ринки Японії, Тайваню, Об'єднаних Арабських Еміратів, Південно-Африканської Республіки, Бангладеш та інших.</p>
<p>Середньорічне виробництво зерна склало за ці роки 47 мільйонів тонн. Нагадаю, що в 2011 році було отримано найвищій за всю історію агарного виробництва урожай зернових та зернобобових культур. Він склав 56,7 мільйонів тонн. У 2012 році. Не зважаючи на вплив негативних природно-кліматичних умов, господарствами усіх категорій було отримано 46,2 мільйонів тонн зерна, що стало&nbsp; третім показником за часи Незалежності. Також протягом останніх років забезпечена стабільне виробництво олійних, технічних, овочево-баштанових, плодово-ягідних культур та картоплі. І саме головне, що&nbsp; це відбувається не за рахунок збільшення площ, а за рахунок інтенсифікації виробництва, за рахунок покращання технологій і технологічних процесів.</p>
<p>Сьогодні йде розбудова інфраструктури аграрного ринку. По всій країні поступово створюється мережа оптових ринків сільськогосподарської продукції з сучасною інфраструктурою і логістичною платформою, де селяни особисто можуть продавати свою продукцію або за дорученням заготівельним кооперативам.</p>
<p>Також активно розбудовуються овочево-, картопле- і фруктосховища. Розбудова інфраструктура аграрного ринку вже забезпечила сталий розвиток внутрішнього ринку, відносно стабільну цінову ситуацію. І саме головне, що нам вдалося мінімізувати коливання, сезонні коливання, в першу чергу на овочі і фрукти. Крім того, для забезпечення населення якісною, доступною за ціною вітчизняною продукцією запроваджено практику проведення у всіх регіонах України продовольчих ярмарків. Це такий метод, який був давно забутий, але вже третій рік поспіль ми відновили цю практику. І з початку цього року ми вже провели 17 тисяч продовольчих ярмарок. Участь в них традиційно беруть сільськогосподарські товаровиробники, обслуговуючі кооперативи, особисті селянські і фермерські господарства. Цього року на них було реалізовано 152 тисячі тонн сільськогосподарської продукції на суму півтора мільярда гривень. Найбільший обсяг продовольчої продукції і виїзних ярмарків було організовано в місті Києві.</p>
<p>Багато питань, які надійшли від фракцій, стосуються формування врожаю поточного року та впливу аномальних погодних умов для проведення весняно-польових робіт. З вашого дозволу, я ці питання згрупував, тому що вони повторювались від фракцій.</p>
<p>Справді, складні погодні умови викликали певну стурбованість і вимагали від уряду додаткових організаційно-технічних і технологічних заходів, які були здійснені.</p>
<p>Основні проблеми, що виникли у зв'язку з такою пізньою весною: затримка майже на&nbsp; три тижні початку вегітації озимих культур; посилення ураження озимини грибковими хворобами; запізнення з календарними строками сівби ранніх культур в центральних, північних і західних регіонах.</p>
<p>На сьогодні за оперативними даними регіонів в доброму і задовільному стані перебуває 95,5 відсотки площ озимих. Якщо нам і прийдеться&nbsp; пересівати озимину, так тільки на площі 500 тисяч гектар. Для порівняння, в минулому році ми&nbsp; пересівали біля 2 мільйонів гектар озимих.</p>
<p>Сьогодні ослаблені через несприятливі погодні умови посів. В першу чергу, підживляється. Для цього у сільгосппідприємців є всі необхідні ресурси. І я звертаю увагу, що мабуть один&nbsp; з перших показників… років, коли сільгоспвиробникам вдалося&nbsp; на початок весняно-польових робіт по підживленню накопичити більше, ніж півтора мільйона тон поживних речовин, мінеральних добрив. Це на 20 відсотків більше, ніж в попередні роки. Підживлення закінчено в 9&nbsp; регіонах і в Криму.</p>
<p>Звичайно, дуже важливе питання&nbsp; це фіто санітарний контроль щодо шкідників і бур'янів. Сільгоспвиробники практично повністю забезпечені засобами захисту.&nbsp; Забезпеченість насінням ярих зернових, зернобобових культур складає сьогодні 105 відсотків до потреби. І насіннєвий фонд, державний насіннєвий фонд в повному обсязі, в обсязі 25 тисяч тон має резерв насіння.</p>
<p>В областях розроблені виробничі графіки, організована двозмінна робота техніки, матеріально-технічними ресурсами аграрії сьогодні забезпечені. Технологічна потреба в пальному забезпечена на&nbsp; 100 відсотків.</p>
<p>Я хотів би порівняти,&nbsp; що ціни на пальне в цьому році в порівнянні з минулим роком зменшилися на дизпаливо 1,5 відсотки, на бензин – на 6 відсотків.</p>
<p>Загалом на сьогодні посів проводиться майже у всіх регіонах України. 8 областей посів завершено. Посів ранніх зернових та зернобобових культур проведено на площі понад 2 мільйони гектарів або 75 відсотків від прогнозу посіву ранніх зернових культур.</p>
<p>Держава активно залучилася до фінансової допомоги аграріям через механізм форвардних закупівель аграрного фонду та проводольчо-зернової корпорації. На сьогоднішній день аграрний фонд направив сільгоспвиробникам шляхом укладання угоди на форвардне постачання продовольчої пшениці більше мільярда гривень.</p>
<p>Продовжує фінансування аграріїв через механізм форвардних закупівель і Державна продовольча зернова корпорація. На сьогоднішній день укладено угод на 310 тонн зерна і направлено понад 150 мільйонів гривень для сільгоспвиробників. Ця робота триває. І продовольча зернова корпорація до кінця весни профінансує аграріїв в обсязі 4 мільярда гривень.</p>
<p>Крім того, в такий спосіб продовольча зернова корпорація виконує свої зобов'язання в рамках меморандуму про взаєморозуміння щодо співпраці і в реалізації пріоритетних напрямків у галузі сільського господарства. До речі, цей, цієї теми стосувалось питання від фракції "УДАР".</p>
<p>Також надійшли питання щодо галузі тваринництва. Звичайно, ми чітко розуміємо, на скільки тваринництво важливе є для аграрного сектору нашої держави, а в першу чергу, для збереження соціальної і культурної спадщини нашої держави, тобто українського селянина. Минулого року вперше за роки незалежності спад поголів'я великої рогатої худоби був призупинений і відбулося певне, невелике, на превеликий жаль, нарощення.</p>
<p>На початок року поголів'я великої рогатої худоби в усіх категоріях господарств становило 5 мільйонів голів. В господарствах населення – 3 мільйони 387 тисяч голів; корів – 2 мільйони 560 тисяч, в тому числі у населення майже 2 мільйони голів. Це на 4 відсотки більше ніж на аналогічний період попереднього року. Звичайно, цей відсоток нас не влаштовує. Звичайно, ми в пошуках форми, моделі економічного стимулювання розвитку тваринництва. І я переконаний, що ми його обов'язково знайдемо.</p>
<p>З червня минулого року було започатковано виплату спеціальної бюджетної дотації фізичним особам за утримання та збереження молодняку великої рогатої худоби. Розмір дотації по року становить тисячу гривень. В 2012 році таку допомогу отримали близько 340 тисяч селян за збереження ними 509 тисяч голів молодняку великої рогатої худоби.</p>
<p>Для чого це ми робимо? Для нас важливо на сьогоднішній день, щоб в особистих селянських господарствах ми могли створити культуру розвитку сімейних ферм. Іншого шляху до збереження українського села ми сьогодні не бачимо.</p>
<p>У цьому році уряд продовжив виплату такої підтримки та запровадив ще один напрямок, а саме дотація фізичним особам та фермерським господарствам за вирощені та продані ними на забій великоваговий молодняк великої рогатої худоби та свиней. Тобто ми продовжуємо. Застимулювали утримання молодняку, і наступний крок, якщо господар здав великовагову худобу вище 330 кілограм, він отримує 2 з половиною гривні, якщо здав стандартних свиней – 1 гривна 50 – до 120 кілограм, і до 150 кілограм – гривна. Ми переконані і надіємося, що цей стимул дасть можливість все-таки розвивати, я повторюю, сімейні ферми.</p>
<p>Крім цього уряд працює над запровадженням державної підтримки таких напрямків як утримання овець, м'ясної худоби, екологічно чисте молоко, селекцію в тваринництві, закупівля теличок у&nbsp;населення та інше. Для нас важливо, особливо для південних регіонів і західних регіонів – це розвиток і утримання овець, утримання кіз. І ми розуміємо це. І в цьому році вперше запровадили програму підтримки, державної підтримки цих напрямків.</p>
<p>Вторік вперше за багато років вдалося досягти збільшення виробництва молока на 2,7 відсотка. Звичайно, ми сьогодні виробляємо 11,5 мільйонів тонн молока. Але питання, постійно в нас виникає питання ціни. А питання ціни чому виникає? Тому що в населення не та товарність молока, яка сьогодні відповідає вимогам переробних підприємств – і це важливо. Нам сьогодні важливо через заготівельні кооперативи зробити таким чином, щоб підняти товарність молока і збільшити реалізацію молока від населення на переробку.</p>
<p>Разом з тим, впродовж найближчих двох років ми плануємо впровадити масштабні загальнонаціональні інвестиційні проекти в тваринництві в рамках Державної програми активізації розвитку економіки на 2013 -2014 роки.</p>
<p>Вони передбачають будівництво та реконструкцію 153 тваринницьких комплексів за два роки. Це дасть змогу збільшити на 3,5 відсотки виробництво молока, на 4,5 відсотки реалізацію на забій худоби і птиці, і створити більше 5 тисяч робочих місць.</p>
<p>Питання від фракції "Свобода" щодо можливого реформування фіксованого сільськогосподарського податку та перегляду пільг та сплати ПДВ, податку на прибуток підприємств.</p>
<p>Я запевняю, що позиція Мінагрополітики в цьому питанні абсолютно чітка. Я хочу наголосити, що здійснення непрямої&nbsp; державної підтримки сільського господарства за рахунок дії спец режимів у вигляді фіксованого сільськогосподарського податку та акумуляції коштів податку на додану вартість відповідає вимогам Світової організації торгівлі та &nbsp;положенням&nbsp; директиви Ради ЄС про спільну систему податку на додану вартість, це чітко в нас прописано в протоколі&nbsp; Світової організації торгівлі.&nbsp; І будь-які кроки і&nbsp; спроби відмінити&nbsp; цей податок знівелює&nbsp; нашу можливість в майбутньому мати підтримку по "зеленій корзині". І ми повинні&nbsp; виважено підходити до цього.&nbsp;</p>
<p>Ці&nbsp; режими існують як доповнення до прямої бюджетної підтримки. Така політика забезпечує&nbsp; інвестиційну привабливість&nbsp; галузі як для&nbsp; вітчизняних,&nbsp; так і іноземних інвесторів. Зростання валового внутрішнього&nbsp; продукту у галузях АПК підвищує конкурентоспроможність продукції на світових ринках. Ми вважаємо, що запровадження будь-яких&nbsp; змін в оподаткуванні&nbsp;&nbsp; потребує&nbsp; проведення детальних, економічно обґрунтованих розрахунків з метою виявлення&nbsp; усіх можливих наслідків як позитивних, так і негативних.&nbsp;</p>
<p>Зі&nbsp; свого боку Мінагрополітики&nbsp; підтримує неодноразово озвучені пропозиції&nbsp; профільних асоціацій&nbsp;&nbsp; та пропонує внести мораторій на внесення&nbsp; змін до Податкового кодексу України щодо&nbsp; спеціального режиму оподаткування, податку на додану вартість. За час дії&nbsp; спецрежиму провести системну роботу&nbsp; щодо підготовки аграрного бізнесу&nbsp; до переходу на загальну систему оподаткування податком на додану вартість з 1 січня&nbsp;&nbsp; 2018 року&nbsp; згідно відповідного закону, тобто Податкового кодексу.&nbsp;&nbsp; Ми знаємо, що там ця&nbsp; пільга передбачена до 2018 року. Відповідні листи&nbsp; вже направлено до&nbsp; всіх зацікавлених органів виконавчої влади.</p>
<p>Наступне питання&nbsp; про політику держави щодо&nbsp; розвитку малого та середнього агробізнесу&nbsp; на селі та про розвиток сільгоспкооперації.&nbsp; В Україні малотоварні та&nbsp; великотоварні господарства&nbsp; взаємно доповнює одне одного.&nbsp; Сьогодні у нас сформувався&nbsp; такий баланс виробництва сільськогосподарської продукції, де задіяні&nbsp; великотоварні підприємства, &nbsp;середньотоварні і дрібнотоварні, і одноосібники. І ви знаєте, кожний має свою нішу, кожний виконує свої функції. Виликотоварні підприємства сьогодні нам дають можливість бути присутніми не тільки кількісно, а й якісно і конкурентно спроможні на зовнішніх ринках. Сьогодні дрібнотоварний виробник, фермер нам забезпечує стовідсоткову продовольчу безпеку в середині країни. І якраз забезпечують ті наші традиції нашого українського споживача, до яких ми звикли. Тому що ми розуміємо, що і в споживанні їжі в кожного народу є свої традиції.</p>
<p>При цьому понад 50 відсотків валової продукції сільського господарства виробляється саме дрібнотоварними виробниками, невеликими фермерськими господарствами та господарствами населення. Тому підтримка дрібнотоварника сьогодні для уряду один з головних пріоритетів. Адже це збереження сільського способу життя, нашої поселенської мережі, підтримання рівня занятості на селі. Два роки тому, за дорученням Президента України, Мінагрополітики почало здійснювати реформування аграрної політики, важливою складовою чого став Проект розвитку сільських територій "Рідне село". Його впровадженням ми створюємо умови для стимулювання економічних, соціально орієнтованих процесів на селі. Головна мета цієї ініціативи зростання доходів та добробуту сільських жителів через розвиток сільськогосподарської кооперації.</p>
<p>На сьогодні створено майже 41 тисяча фермерських господарств, понад тисячу виробничих кооперативів і понад 800 заготівельних кооперативів. Ми провели соціальне опитування серед сільських і селищних голів. Результати опитування підтвердили, 85 відсотків сільських, селищних голів підтвердили перспективу створити сільськогосподарські обслуговуючі кооперативі і 25 відсотків виробничих кооперативів. Ми розуміємо традицію українського села.</p>
<p>Українське село має свої традиції: гуртом гуляти на весіллі, гуртом проводжати в армію, гуртом працювати і, вибачаюсь, гуртом йти на кладовище, якщо когось треба поховати. І це, ми зобов’язані цим не нехтувати, а це використовувати в наших цілях.</p>
<p>Якщо сьогодні багато хто радників говорить, що така кількість сільського населення в нашій державі не дасть рентабельний аграрний бізнес, я з ними не готовий погодитися. Наша традиція дасть можливість мінімізувати будь-які наслідки, будь-які виклики економіки як в середині країни, так і ззовні, а ми чітко розуміємо, що сьогодні економіка світу знаходиться в економічній турбулентності і аграрний сектор при цьому зростає.</p>
<p>На сьогодні Мінагрополітики вже розроблені типові моделі кооперативних об'єднань сільгоспвиробників, що сприятимуть спрощенню надання послуг у сфері виробництва і мінімізують негативний вплив посередників на формування кінцевої ціни для споживача, суттєво знижуючи її.</p>
<p>Звичайно, ми з вами знаємо, що ми зробили певний крок по ліквідації колгоспів, але на протязі 20 років ми в замін на селі не запропонували ні однієї форми колективного ведення господарства. І чому ми сьогодні впроваджуємо систему кооперативну, тому що вона є перспективною в розвинутих країнах і в країнах, які розвиваються, і вона відповідає вимогам нашого українського укладу життя.</p>
<p>Ми сьогодні створили 19 регіональних центрів сільського розвитку на базі вищих навчальних закладів підпорядкованих міністерству, де вже пройшли семінари 5,5 тисяч сільських і селищних голів. В цьому році ще 8 тисяч сільських і селищних голів візьмуть участь в таких семінарах.</p>
<p>На цих семінарах ми сільським, селищним головам даємо інформацію по створенню кооперативів, по можливості, по формам, по напрямками. Тому що в кожному селі є свої традиції, хтось вирощує м'ясо свинини, хтось вирощує ягоди, хтось тримає садки і так далі.</p>
<p>Я переконаний, що це дасть свої позитиви. Так же ми навчаємо, як&nbsp; практично втілити проекти кооперативів і обслуговуючих, і виробничих.</p>
<p>Крім того наші університети аграрного напрямку закріпили за кожною сільською, селищною радою по чотири студенти, починаючи від першого до останнього курсу, для того, щоб вони могли співпрацювати, давати поради, разом писати при цьому дипломні і курсові роботи. І таким чином ми зможемо і допомогти сільським, селищним головам, і наскільки це нам вдасться, залучити молодь до українського села.</p>
<p>Наступне питання. Питання щодо державної підтримки, яка&nbsp; передбачена сільгоспвиробниками&nbsp; в бюджеті&nbsp; 2013 року.</p>
<p>В бюджеті поточного року на підтримку розвитку підприємств АПК передбачено 8,1 мільярда гривень. Звичайно, це менше ніж в попередньому році і, звичайно, з них 8 мільярдів і це&nbsp; спеціальний фонд Держбюджету. ….. два мільярда з них передбачено Аграрному фонду на виконання тих функцій, які я оголосив попередньо. Це форвардних закупівель і формування резерву продовольчого зерна, щоб держава могла&nbsp; не превентивними методами, а&nbsp; економічною інтервенцією стабілізувати і фізичну потребу зерна на&nbsp; внутрішньому ринку і цінову. 100 мільйонів гривень&nbsp; на підтримку розвитку хмелярства, садівництва та виноградарства і 650 мільйонів гривень на підтримку галузі тваринництва, в першу чергу те, що я озвучив, на підтримку створення сімейної ферми.</p>
<p>Звичайно, ми чітко розуміємо, ми аграрії розуміємо, що державний бюджет може направити на ту чи іншу галузь стільки фінансів, скільки дозволяють доходи. І ми намагаємося знайти ту ефективну модель, щоб кожна гривна, яка виділяється з&nbsp; державного бюджету, була ефективною для інвестування і&nbsp; мотивування в розвитку аграрного сектору.</p>
<p>Починаючи з минулого року, ми&nbsp; переглянули механізм&nbsp; державної&nbsp;&nbsp; &nbsp;фінансової підтримки сільськогосподарських товаровиробників і спрямували їх на малих і середніх товаровиробників. Ця політика буде продовжена у поточному році. Максимальна увага держава буде направлена до одноосібника та селянських дворів. Наше завдання – щоб державну допомогу отримали конкретні селяни, змотивувавши, таким чином, економічні процеси на селі.</p>
<p>Але враховуючи недостатність коштів загального фонду і користуючись нагодою, прошу підтримки народних депутатів при внесенні змін до Закону "Про Державний бюджет на 2013 рік". Звичайно, якщо це буде можливо.</p>
<p>Наступне питання – щодо розвитку вітчизняного сільгоспмашинобудування. Питання складне, питання важливе, питання необхідне. І для нас, аграріїв, ви знаєте, воно двохполюсне, це питання:&nbsp; з однієї сторони нам хочеться мати нашу національну сільськогосподарську техніку, з другої сторони, ми хочемо мати техніку якісну, ефективну і довговічну, яка б працювала якомога більше терміну. Одне питання різнополюсне, але воно важливе. І сьогодні я приведу таку цифру: тільки з-за відсутності необхідної кількості зернозбиральної техніки наші аграрії щороку недоотримують біля 6 мільйонів тонн зернових, втрачаючи з-за того, що техніка морально устаріла і з-за того, що її кількість, тобто навантаження на один комбайн, в рази вище, чим в наших сусідніх країнах.</p>
<p>І для того, щоб ми могли мінімізувати цей негатив, звичайно, нам необхідно&nbsp; технічне переоснащення. Сьогодні в Україні обробляється 28 мільйонів гектарів сільськогосподарською технікою, яка більш, як на дві третини складається з морально і фізично застарілих машин. Щорічне придбання техніки становить всього 10 відсотків від технологічної потреби. У 2012 році ми придбали сільськогосподарської техніки на&nbsp; 15 тисяч одиниць на загальну суму більше шести мільярдів.</p>
<p>Однак, майже 82 відсотки з неї – це техніка і обладнання іноземного виробництва. Перспективний парк зернозбиральної техніки має становити&nbsp; не менше 75 тисяч одиниць комбайнів і більше 400 тисяч тракторів. У держбюджеті щорічно передбачаються кошти для технічного переоснащення в АПК через механізм фінансового лізингу вітчизняної сільськогосподарської техніки.</p>
<p>Держаною програмою на 2013-2014 роки передбачено мільярд 200 мільйонів гривень для фінансового агролізингу як раз для залучення і можливості мотивації збільшення обсягів постачання техніки для сільгоспвиробників. Стоїть завдання перед агролізингом, щоб на кожну державну гривну залучити чотири гривні або виробників техніки, або кредитних фінансувань, щоб можна було цю суму помножити на п'ять і дати можливість масштабно дати сільськогосподарську техніку.</p>
<p>Програмою також передбачено пільгове кредитування заходів&nbsp; із модернізації виробничих потужностей машинобудівних підприємств та залучення інвестицій для створення виробництва сучасної високопродуктивної&nbsp; техніки.</p>
<p>Я коротко зупинюсь з вашого дозволу на&nbsp;&nbsp; законодавчому...&nbsp; Так, Податковим і Митним кодексами України підприємства галузі звільнені від оподаткування прибутку до 2020 року, сплати мита на матеріали і комплектуючі вироби, які не виробляються в&nbsp; Україні та ввозяться&nbsp; машинобудівними підприємствами для виробництва сільськогосподарської техніки і в листопаді минулого року набули чинності зміни Закону про стимулювання розвитку вітчизняного машинобудування для агропромислового комплексу. Ці зміни&nbsp; значно спрощують питання щодо налого...</p>
<p>&nbsp;</p>
<p>ГОЛОВУЮЧИЙ. Дайте завершити. І завершуйте…</p>
<p>&nbsp;</p>
<p>ПРИСЯЖНЮК М.В. Один листок.</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ПРИСЯЖНЮК М.В. Сьогодні ми вже маємо конкретні приклади: Херсонський машинобудівний завод є, має спільне підприємство з компанією "Клас", Інститут імені Патона з фірмою "Нью Холанд", "Укравтозапчастина" – з італійською компанією "Ландіна", товариство "Техно" – з Мінським тракторним заводом. І 5 проектів інвестиційних в цьому напрямку ще доопрацьовуються.</p>
<p>Звичайно, ви знаєте, що головне завдання – це технічне переоснащення. Яка задача стоїть по реалізації програми активізації розвитку економіки 2014 року? Ми повинні за 2 роки досягти: по-перше, 100-відсоткового забезпечення продовольчої безпеки держави; по-друге, збільшення обсягів експорту сільськогосподарської продукції до 22 мільярдів доларів на рік.</p>
<p>&nbsp;</p>
<p>ГОЛОВУЮЧИЙ. Завершуйте, Микола Володимирович.</p>
<p>&nbsp;</p>
<p>ПРИСЯЖНЮК М.В. І, звичайно, зовнішньоторговельне сальдо мати 13 мільярдів. Також збільшити валове виробництво на 260 мільярдів на рік в цінах 2010 року і збільшення надходження до бюджету до 48 мільярдів в рік.</p>
<p>І я переконаний, що з цими завданнями сільгоспвиробники і аграрії справляться з урахуванням розвитку українського села. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Прошу народних депутатів записатися від фракцій для запитів до уряду. Йде запис. Від фракцій, Регламент прочитайте! Йде запис.</p>
<p>Я прошу, об'єднання "Свобода", народний депутат Мохник.</p>
<p>&nbsp;</p>
<p>10:45:22</p>
<p>МОХНИК А.В.</p>
<p>Я прошу передати слово народному депутату Мирному.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>10:45:30</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановний пане міністр, свого часу було введено експортне мито на соняшник, що дозволило олієекстракційній галузі провести реконструкцію, зберегти робочі місця і наростити експорт соняшникової олії. На сьогоднішній день галузь зміцніла і має всі підстави відмовитися від щорічного непрямого дотування в розмірі від 2 до 4 мільярдів гривень. І ви про це прекрасно знаєте.</p>
<p>Ваше ставлення до відміни експортного мита на соняшник і повернення&nbsp; грошей, які щороку перерозподіляються від сільгоспвиробників до виробників олії назад до селян. &nbsp;Дякую.</p>
<p>&nbsp;</p>
<p>ГОЛОВУЮЧИЙ. Я прошу включити мікрофон Миколи Володимировича&nbsp; Присяжнюка. У вас там є мікрофон? В першому ряду?</p>
<p>&nbsp;</p>
<p>ПРИСЯЖНЮК М.В. Я вибачаюсь, не зовсім почув питання, але… але скажу. Якщо це стосується&nbsp; олії жирової галузі і виробництва соняшнику, тобто технічної культури, я в своєму виступі сказав, що, в першу чергу, для нас це культура важлива.</p>
<p>Що таке олія?&nbsp;&nbsp; 58 відсотків світового&nbsp; експорту олії це належить Україні. Ми&nbsp; одноосібний лідер на світовому ринку. І, звичайно, ми повинні виважено до цього питання підходити.&nbsp; Ми&nbsp; розуміємо, збільшення площ технічною культурою соняшнику ми не маємо права допустити. Але врожайність нашого сьогодні соняшнику в 2 рази менше, ніж середньоєвропейська. Про що це говорить? Треба піднімати технологію, треба вносити потрібну кількість поживних речовин, а що стосується питань… і нарощувати обсяги&nbsp; виробництва олії.&nbsp; Що стосується питання експортного мита, я вам скажу так. Я&nbsp; працюю… будучи депутатом і працюючи в комітеті аграрному я сам ініціював, з одної сторони, один раз відміну мита, але ми з&nbsp; вами завдяки цьому миту отримали потужнішу галузь олійо-жирову&nbsp; галузь, яка на сьогоднішній день є конкурентоспроможною. І ви знаєте, що згідно наших угод з Світовою організацією торгівлі щороку ми зменшуємо на&nbsp; 1 відсоток це мито. І ми зможемо… всередині країни така конкуренція, що сьогодні соняшник за два роки в ціні виріс в 2 рази, з 2,200-2,500 до 4,505. Так що це питання дискусійне. І я готовий на комітеті вести дискусію. Саме головне, щоб за бажанням зробити, "хотіли, як краще, а вийшло, як завжди" – щоб ми цього не зробили. Дякую за запитання.</p>
<p>&nbsp;</p>
<p>ГОЛОВУЮЧИЙ. Я прошу, фракція "Батьківщина", Лукашук.</p>
<p>&nbsp;</p>
<p>10:48:52</p>
<p>ЛУКАШУК О.Г.</p>
<p>Прошу передати слово Кравчуку.</p>
<p>&nbsp;</p>
<p>ГОЛОВУЮЧИЙ. Прошу передати Кравчуку.</p>
<p>&nbsp;</p>
<p>10:48:58</p>
<p>КРАВЧУК В.П.</p>
<p>Василь Кравчук, фракція Юрії Тимошенко "Батьківщина". Запитання до міністра агрополітики. За 3 роки Президент не підписав жодного закону, спрямованого на підтримку розвитку аграрного сектору економіки. На минулому тижні заветовано два ключові закони, що визначали б потужний розвиток цієї галузі!</p>
<p>Вето отримав Закон про розвиток виробництва біопалива, реалізація якого на 100 відсотків забезпечило б енергетичну незалежність країни. Заветовані також закони про розвиток органічного землеробства. Як відомо, пропозиції на вето готує уряд, його міністерства і відомства. Питання. Це до вас в уряді таке відношення чи до села в цілому?!</p>
<p>На черзі ліквідація на селі по ПДВ та фіксованому податку! І міністерство знову буде мовчати?! Чим конкретно ви можете допомогти селянам?! Чи це остаточна гибель для села? Дякую. Дайте, будь ласка, відповідь.</p>
<p>&nbsp;</p>
<p>ПРИСЯЖНЮК М.В.&nbsp; Дякую. Питання актуальні. Це дуже чудово. От, саме головне, що питання правильні, актуальні. Я хотів би по питанню біопалива. Ви бачите, скільки експертів, скільки думок по біопаливу. Але ми, маючи баланс і структуру виробництва сільськогосподарської продукції, і імпортна залежність від нафтопродуктів, і світовий досвід, - ми розуміємо, що для нас виробництво біопалива необхідне. Для нас це стратегія.</p>
<p>По-перше, ви бачите, як коливаються ціни і як обсяги вирощування цукрового буряка з року в рік коливаються. Чому. Тому що на зовнішній ринок з цукром нас не завжди чекають. А деякі країни навіть вводять такі фінансові обмеження чи бар'єри, які ми не можемо подолати, і внутрішнє споживання цукру, воно стабільно рівне на рівні 1 мільйон 800 – 1 мільйон 820 тисяч тонн, а обсяги виробництва, даже засіваючи мільйон гектарів землі під цукровий буряк, ми повинні тримати 60 мільйонів тонн цукрового буряку. На цукор нам необхідно 20 максимум. Що виходить? 40 необхідно направити на технічну переробку для виробництва біопалива. І закон, ви знаєте, що у нас в країні діє закон, який в цьому році передбачає добровільне використання 5 відсотків біоетанолу в світлих нафтопродуктах, а з наступного року 5 відсотків - обов'язкове використання.</p>
<p>Я переконаний, що цей закон вже мотивує виробництво біопалива. І я є яскравим прихильником якраз розвитку цього напрямку. І сьогодні практично всі цукрові заводи подали заявки і свої проекти в наукові інститути для установки на цукрових заводах обладнання для виробництва біопалива, біоетанолу. Це дасть можливість диференційовано підходити і формувати ціну, і щоб цукрова галузь не мала збитків.</p>
<p>Стосовно органічного виробництва. Ви бачите, наскільки в світі це стає привабливе споживання органічно чистих продуктів харчування. І на сьогоднішній день у нас в державі теж, особливо в обласних центрах, в столиці сьогодні відкриваються магазини з органічно чистими продуктам харчування.</p>
<p>&nbsp;</p>
<p>ГОЛОВУЮЧИЙ. Дякую. Дякую. Фракція "УДАР Віталія Кличка", Ткачук.</p>
<p>&nbsp;</p>
<p>10:53:00</p>
<p>ТКАЧУК Г.В.</p>
<p>Прошу передати слово Кутовому Тарасу.</p>
<p>&nbsp;</p>
<p>ГОЛОВУЮЧИЙ. Кутовому прошу передати слово.</p>
<p>&nbsp;</p>
<p>10:53:08</p>
<p>КУТОВИЙ Т.В.</p>
<p>Тарас Кутовий, фракція "УДАР", 151 округ, Полтавщина. Микола Володимирович, я уважно слухав вашу доповідь і в ній ви сказали, що, доречно так помітили, що гуртом у нас село збирається дуже часто,&nbsp;але, на жаль, гуртом у нас село зараз більше проводжає людей на цвинтар, ніж гуляє на весіллі.</p>
<p>В зв'язку з цим ви сказали в своїй доповіді, що основною з задач міністерства є підтримка особистого сімейного господарства. Ви знаєте, що поголів'я тваринництва в Україні за часи незалежності зменшилося в два рази. При цьому всьому подекуди мінімальна ціна на молоко сягає іноді гривні 40, гривні 50 і при цьому всьому люди іноді декілька місяців не отримують кошти.</p>
<p>В зв'язку з цим в 2006, в 2010, в 2012 році 807 постановою регулювалася мінімальна ціна на молоко. Хотілося би почути позицію міністерства з приводу можливості регулювання мінімальної ціни на молоко…</p>
<p>&nbsp;</p>
<p>ГОЛОВУЮЧИЙ. Завершити дайте.</p>
<p>&nbsp;</p>
<p>10:54:17</p>
<p>КУТОВИЙ Т.В. Коротко. Позицію з приводу можливості&nbsp; регулювання мінімальної ціни на молоко в цьому році і взагалі в цілому позиції міністерства в цьому питанні. Дякую.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>ПРИСЯЖНЮК&nbsp; М.В.&nbsp;&nbsp; Дякую за запитання. Так, на превеликий жаль, так складається, що сьогодні більше ми проводжаємо, чим гуляємо весілля на селі – це однозначно.</p>
<p>На превеликий жаль, в нас щороку з мапи нашої держави зникає по 15 сіл, яким по 200, 300, 400 років. І сьогодні наше завдання, ми з вами, пам'ятаєте, користувалися лозунгом, що ринок все відрегулює. А сьогодні наше завдання – вже мінімізувати ті негативні наслідки ринкової економіки, які сказались на соціальному стані села.</p>
<p>І я приведу такий приклад, що багато правителів, даже за останні 100 років, хто намагався забути за одноосібника, приводив до кризи в продовольстві або до голодомору ще гірше.</p>
<p>Тобто ми сьогодні чітко розуміємо, що сімейна ферма для України – це запорука продовольчої безпеки. Вона не заважає великому товарному виробнику, а є запорукою для продовольчої безпеки і соціального уклад українського села.</p>
<p>Що стосується мінімальної ціни. На превеликий жаль,&nbsp;адміністративне&nbsp; регулювання,&nbsp; і сьогодні в нас є постанова –&nbsp; 2,20 мінімальна ціна, але адміністративне регулювання, це тимчасова міра&nbsp; і тимчасовий захід, який може тільки&nbsp; на короткий час і то може навіть обманно вплинути&nbsp; на нашу свідомість, що ми допомагаємо.&nbsp;</p>
<p>Сьогодні ми проаналізували: від населення&nbsp;&nbsp; беруть по 2 гривні, по 2,20, на молокозавод заходить по 3,50. Не обґрунтований посередник, не контрольований посередник, зловживання&nbsp; призводять до таких&nbsp; втрат сільгоспвиробників. І створення&nbsp; заготівельних кооперативів, створення сімейних ферм, підвищення&nbsp; товарності молока, дасть можливість нам&nbsp; мати економічно&nbsp; обґрунтовану ціну.&nbsp;</p>
<p>Я вам скажу так. Сьогодні є сільгосппідприємства, де&nbsp; закупівельна ціна 4 гривні і&nbsp; це достойна ціна, це достойна ціна. І нам треба прагнути шляхом сімейної ферми, шляхом охолоджувача&nbsp; доїльного апарату, дати можливість економічно обґрунтовано&nbsp; вимагати&nbsp; ціну від заготівельників. І велику роль&nbsp; тут відіграє сільський, селищний голова.&nbsp;&nbsp; Якщо він не пустить&nbsp;&nbsp; "возика" по всім дворам,&nbsp; а об'єднає це, ціна буде&nbsp; справедливо достойна. Як говорять, "гуртом батька легше бити".&nbsp; Дякую.</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Фракція комуністів України, народний депутат Губар.&nbsp;&nbsp;&nbsp;&nbsp;</p>
<p>&nbsp;</p>
<p>10:57:30</p>
<p>ГУБАР В.І.</p>
<p>Віктор Губар, фракція&nbsp; Комуністичної&nbsp; партії України, Чернігівщина. В мене запитання до&nbsp; міністра аграрної політики.</p>
<p>Микола Володимирович,&nbsp; ви&nbsp; в своєму виступі сказали,&nbsp; що Україна кожного року втрачає близько&nbsp;&nbsp; 6 мільйонів тон зерна із-за того, що техніка&nbsp; застаріла. Тому,&nbsp; техніка, яка була придбана за минулий рік,&nbsp; це на 80 відсотків закордонного виробництва.&nbsp; Як ви вважаєте, все ж таки хотілося б почути конкретно і сільгоспвиробники хотіли б почути конкретну відповідь уряду, як планує&nbsp; уряд забезпечити сільськогосподарською технікою фермерські господарства? І чи буде перевага віддана вітчизняному виробнику, чи все ж таки буде техніка закупатися закордонного виробництва? Дякую.</p>
<p>&nbsp;</p>
<p>ПРИСЯЖНЮК М.В. Дякую за запитання. Я вже, як говорив, що питання має два різних полюса. Звичайно, сільгоспвиробник сьогодні хоче мати якісну техніку. Звичайно, питання для держави, яка є потужним виробником сільськогосподарської продукції…</p>
<p>До речі, я приведу такий приклад. Ми країна номер один по вирощуванню зерна на душу населення в світі, номер один, нам конкурентних нема. Це перше питання.&nbsp; По-друге, звичайно така країна не може миритися з тим, що немає свого сільськогосподарського машинобудування. Але, давайте так, ми з вами розуміємо, що якщо за ці 20 років і навіть 20 років раніше, на превеликий жаль, такого достойного комбайна у нас не було. То що треба зараз зробити? І уряд займає позицію чітку, і, дякуючи вам, ви підтримали ряд законодавчих проектів, які дають можливість сьогодні взяти досвід світовий, стати на один рівень, створити спільне підприємство і шляхом локалізації починати виробляти національний комбайн.</p>
<p>Що стосується нашого? Ви знаєте, що Херсонський комбайний завод розробив, конструкторське бюро, новий комбайн "СКІФ". Зараз наші наукові установи їх випробують. До речі, є позитивні такі предпосилки, що цей комбайн буде ефективний, і ми обов'язково у формі аграрного лізингу, мінімум, 20 відсотків коштів будемо направляти на цей комбайн і нашу вітчизняну сільськогосподарську техніку, щоб її експлуатувати і доопрацювати в режимі експлуатації. Це ж зрозуміло, що люба техніка доопрацьовується в режимі експлуатації, в режимі виявлення недоліків і їх усунення. Ми з Херсонським комбайновим заводом, з конструкторським бюро домовилися,&nbsp;що перші три роки за кожним комбайном буде закріплений фахівець заводу, щоб, працюючи на цьому комбайні, виявляв недоліки, які будуть виявлені в процесі експлуатації. І переконаний, що таким шляхом, ставши на один рівень з іноземними виробниками, ми зможемо шляхом локалізації і шляхом тих законів, які ви прийняли, замотивувати виробництво сільськогосподарської техніки на території нашої держави.</p>
<p>Стосовно фермерів. Я,&nbsp; наприклад, є ярим прихильником створення МТСів, які колись працювали 25-30 років назад. Ми не можемо сьогодні заставляти фермера, маючи 100 гектарів землі, купувати комбайн за 2 мільйони гривень і щоб він стояв, не використовувався на повну потужність. Правильно чи ні?</p>
<p>&nbsp;</p>
<p>ГОЛОВУЮЧИЙ.&nbsp; Дякую. Партія регіонів, народний депутат Звягільський Юхим Леонідович, прошу.</p>
<p>Включіть мікрофон народного депутата Звягільського.</p>
<p>&nbsp;</p>
<p>11:01:51</p>
<p>ЗВЯГІЛЬСЬКИЙ Ю.Л.</p>
<p>Уважаемый Сергей Геннадиевич! Уважаемые народные депутаты! В Донецкой области успешно работает научно-исследовательский институт травматологии и ортопедии в котором выполняются 2 тысячи уникальных сложных операций, тут лечат больных со всей Украины, ежегодно спасают здоровье десятками тысяч людей. Вопреки здравому смыслу, руководство Министерства здравоохранение, а именно заместитель министра Толстанов Александр Константинович решил, что в Украине такого медицинского учреждения не нужно…</p>
<p>&nbsp;</p>
<p>ГОЛОВУЮЧИЙ.&nbsp; Раїса Василівна, я прошу. Ви не закінчили ще? Прошу.</p>
<p>&nbsp;</p>
<p>11:03:09</p>
<p>ЗВЯГІЛЬСЬКИЙ Ю.Л.&nbsp; … уничтожают институт. &nbsp;Мы требуем, жители восточно-промышленного региона знают, что Институт травматологии – это место, где в любое&nbsp; время ночью и днем пострадавших на авариях шахтеры, металлурги, строители принимаются безотказно. Это единственный институт в&nbsp; Украине, где вопросы острой травмы и его последствий решаются.&nbsp; Этот институт, который&nbsp; в течение своей деятельности летальных пациентов при острых травмах сократил на 40 процентов.</p>
<p>Товарищ заместитель министра Толстанов считает, что в таком заведении Украина не нуждается и предлагает сократить его финансирование, койки, штатное расписание, территории и так далее, и так далее.</p>
<p>Мы считаем, что Украина не нуждается в таком безответственном чиновнике.</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>11:04:22</p>
<p>ЗВЯГІЛЬСЬКИЙ Ю.Л.</p>
<p>Депутаты Украины требуют от руководства&nbsp; Министерства здравоохранения немедленно прекратить процесс развала и уничтожения&nbsp; донецкого Института травматологии и ортопедии. Мы требуем от товарища Толстанова отозвать свое некомпетентное письмо.</p>
<p>И самое главное, я обращаюсь к министру здравоохранения Богатыревой&nbsp; Раисе Васильевне. Уважаемая Раиса Васильевна,&nbsp; путевку в жизнь вам дал Донецкий регион, поэтому не&nbsp; плюйте в колодец, кто вас родил.</p>
<p>&nbsp;</p>
<p>ГОЛОВУЮЧИЙ. Раиса Васильевна, прошу.</p>
<p>&nbsp;</p>
<p>БОГАТИРЬОВА Р.В. Звертаюсь до Героя України, пана Звягільського Юхима Леонідовича, думаю, всім варто пам’ятати і про корені, і намагатися творити українську державу, так як ви робите, і ми з свого боку, тут я думаю ми з вами спільники.</p>
<p>Я б не радила вам так переживати, а треба прочитати&nbsp; документ, який підписав пан Толстанов, &nbsp;жодної строчки, які начебто ви наводили як приклад, в цьому листі немає. Мова не йде про закриття інституту, про відбір ліжок, про скорочення його фінансування. У мене цей документ зараз в руках і я попрошу розповсюдити його серед депутатів.</p>
<p>Думаю, що останнім часом інсинуації, які завжди створюються навколо того чи іншого питання в охороні здоров'я, вони мають трохи інших зміст. А депутатами я б радила звертатися безпосередньо і приходити в міністерство, якщо є питання. Ви будете отримувати завжди об'єктивні і чіткі відповіді і допомогу.</p>
<p>Тому, пане Юхиме Леонідовичу Звягільський, я вас прошу, заспокоїтися, і той, хто вам написав цей виступ, мабуть, вас підвів, не бажаючи цього. Вибачте його, будь ласка. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. У нас є… <i>(Шум у залі)</i> У нас… <i>(Шум у залі)</i> Я чую! Заспокойтесь! Заспокойтесь, я чую! Я прошу включити мікрофон Звягільського для репліки. Я прошу заспокоїтись.</p>
<p>&nbsp;</p>
<p>11:07:03</p>
<p>ЗВЯГІЛЬСЬКИЙ Ю.Л.</p>
<p>Уважаемая Раиса Васильевна, я вас хочу предупредить, что вы когда еще пешком ходили, я был кандидатом, доктором технических наук в Московском горном институте. Поэтому учить вас, я учил, и буду учить, как надо дальше жить и работать. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні депутати, у нас є для закінчення цього питання ще 7 хвилин. Я прошу депутатів записатися для запитань. Сім хвилин, прошу.</p>
<p>Позафракційний Івахів, включіть мікрофон. Прошу, хвилину. До кого питання і яке? Прошу.</p>
<p>&nbsp;</p>
<p>11:08:03</p>
<p>ІВАХІВ С.П.</p>
<p>Депутат Івахів, 21 виборчий округ, Волинь.</p>
<p>В мене запитання до міністра агарної політики. Микола Володимирович, я постарався уважно послухати ваш виступ. Я без емоцій – конкретні запитання. Так сталося, що являюся ініціатором проекту Закону підтримки родинних ферм. Я&nbsp; звірив ваш виступ з тими відповідями, які дало міністерство мені як депутату.</p>
<p>Тому питання номер один, ви мені дали відповідь, що ви взагалі не ведете статистики, скільки родинних ферм є в Україні, а з трибуни заявили, що в вас існує програма підтримки родинних ферм.</p>
<p>Питання номер два. Два тижні назад точно не було програм підтримки одноосібників. З трибуни ви....</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>11:09:16</p>
<p>ІВАХІВ С.П.</p>
<p>... що в вас існують програми підтримки одноосібників.</p>
<p>І питання номер три. В Україні існує чотири мільйони одноосібників. Ви в 2012 році допомогли 340 тисяч. Не буду казати як, це програм підтримки ВРХ&nbsp;і доїльні апарати китайські, 340 тисяч із чотири мільйони. Чи можна вважати, що це підтримка? Відповідає за створення програм підтримки Міністерство агарної політики. Дякую.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>ПРИСЯЖНЮК М.В.&nbsp; Питання всі цікаві, особливо для Волинської області. Тому що Волинська область в нас є лідером по отриманню дотацій для одноосібників за утримання молодняка. А от знаєте, от китайський доїльний апарат ще треба спочатку подивитися, скільки, чи є в Китаї корови, щоб були доїльна апарати там. Значить,&nbsp; всі доїльні апарати, які компенсує програма державна, це національного виробництва, ви це знаєте всі у спішно і правильно знаєте.</p>
<p>Друге питання, сімейні ферми, родинні, я з трибуни сказав чітко, ми мотивуємо створення сімейних ферм, а ставити їх на облік – я не бачу в цьому доцільності. Це перше. Ми ж вами не в такому обліковому бюро. По-друге, це завдання сільського, селищного голови – створювати громаду свою і гуртувати. По-третє, по підтримці. Ще раз повторюю: другий рік поспіль діє програма компенсації по тисячу гривень на утримання молодняка на рік, і з цього року ми прийняли порядок використання коштів, ще раз повторюю, на компенсацію великовагової худоби, зданої на переробні підприємства:&nbsp; 2 гривні 50 копійок тільки для одноосібників і для фермерів; півтори гривні для стандартного поголів'я свиней, тобто до 120 кілограм; і гривня – для свиней на забій на живу вагу 150 кілограм.</p>
<p>Які результати цієї програми, я чітко озвучив. У червні ми її тільки розпочали минулого року. Звичайно, звичайно, я вам ще раз кажу, я б сам хотів, щоб за один рік всі - 4 з половиною мільйони у нас одноосібників, - щоб у нас за один рік всі отримали допомогу, всі створили сімейні ферми, тоді в нас не буде самозайнятого населення на селі, тоді в нас не буде вимирання українських сіл і тоді в нас не буде так званої української сільської резервації.</p>
<p>Я з вами тут згідний, але давайте так. З 4 з половиною 450 тисяч – це вже перший крок. Якщо ми кожний рік будемо нарощувати по 10 відсотків, повірте мені, це буде ефективно.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "УДАР&nbsp; Віталія Кличка". Палатний, прошу.</p>
<p>&nbsp;</p>
<p>11:12:45</p>
<p>ПАЛАТНИЙ А.Л.</p>
<p>Дякую. Прошу слово передати Негою Федору Федоровичу.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>11:12:54</p>
<p>НЕГОЙ Ф.Ф.</p>
<p>Федір Негой, 186 округ, Херсонщина, фракція "УДАР Віталія Кличка".</p>
<p>У мене запитання до міністра аграрної політики.</p>
<p>Пане міністре, у мене є три запитання. Чи підтримуватиме держава і надалі будівництво та облаштування оптових сільськогосподарських ринків?</p>
<p>Друге запитання. Скільки їх наразі діє на території України? І яка їх потужність?</p>
<p>І третє запитання. Як&nbsp; влада забезпечує доступ сільгоспвиробника на ці ринки, якщо орендна плата за квадратний метр на цих ринках, в часності по Столичному, 200 гривень за квадратний метр.</p>
<p>Дякую.</p>
<p>&nbsp;</p>
<p>ПРИСЯЖНЮК М.В.&nbsp;&nbsp; Дякую.&nbsp; Питання звичайно важливе. Чому держава пішла на такий крок підтримки і мотивації будівництва оптових ринків?</p>
<p>Я в своєму виступі говорив, що ми з вами успішно спостерігали, спокійно спостерігали як в державі була знищена Споживспілка.&nbsp; І це питання не тільки центральної гілки влади, це питання місцевого самоврядування, це питання і сільських, і селищних голів, і, на превеликий жаль, Споживспілка, ви знаєте, мала&nbsp; 9&nbsp; мільйонів пайщиків, сьогодні вона їх має 400 тисяч. Ви знаєте, Споживспілка мала біля 1700 базарів і ринків, де повинні були&nbsp;&nbsp;&nbsp; торгувати сьогодні хто? Фермери і одноосібники. На превеликий жаль, їх туди&nbsp; не пускають. І сьогодні&nbsp; держава, вивчивши досвід світовий, а до речі, Споживспілка – це була самий ефективний&nbsp;&nbsp;&nbsp;&nbsp;&nbsp;&nbsp;&nbsp; досвід для нас. Ми сьогодні мотивуємо створення заготовачів на селі, а навіщо? Якщо ми можемо… могли би використати той досвід, який був.</p>
<p>Питання, чи буде держава підтримувати далі шляхом компенсації з бюджетів, я&nbsp; надіюсь, що при внесенні змін до бюджету на 2013 рік буде стаття на підтримку… фінансову підтримку будівництва оптових ринків шляхом&nbsp; компенсації витрат на комунікації, на дороги, як у всьому світі, я маю на увазі на оптовому ринку. Питання: скільки оптових ринків? У нас сьогодні отримана ліцензій на створення оптових ринків 12. Скільки працює? Працює 3. Працює 3. На скільки працює ефективних, скільки працює ефективних? Працює ефективно один поки, львівський "Шувар".</p>
<p>А що таке ефективно? Оптовий ринок, це не ринок і це не база в нашому розумінні. Оптовий ринок, це та точка, куди приїжджає роздрібна торгівля і купує у сільгоспвиробника продукцію. Сьогодні нам ще не вдалось досягти цієї культури. Але ми переконані, крок за кроком, час за часом, рік за роком ця культура буде. Тут ще необхідно частково, звичайно, змінити законодавство особливо видачі податкових накладних через оптові ринки, щоб торгівельні роздрібні мережі могли купувати на цих оптових ринках продукцію спокійно.</p>
<p>&nbsp;</p>
<p>ГОЛОВУЮЧИЙ. Дякую. Останнє питання, фракція "Батьківщина" не задавала письмових питань, має право на одне питання. Народний депутат Кужель, прошу, останнє питання.</p>
<p>&nbsp;</p>
<p>11:17:04</p>
<p>КУЖЕЛЬ О.В.</p>
<p>Дякую. Олександра Кужель, фракція "Батьківщина". Миколо Володимировичу! Якщо не можете написати нормальної програми, подивіться, будь ласка, Програму розвитку села 2009 року Прем'єра Юлії Тимошенко. Там була запланована і вже почалась реалізація сільськогосподарських кооперативів. І те, що ви зараз робите, це є великі ринки для сільгоспвиробника.</p>
<p>А у мене питання до вас дуже важливе для країни. Бо я представляю комітет з підприємництва. І отримую велику кількість листів на страшенну корупцію у вашому відомстві. То дайте мені в собі відповідь. Скажіть мені будь ласка, коли ви створили 4 фірми, через які оператори повинні були, зернотрейдери всієї країни працювати іноземці пішли?</p>
<p>Друге. Скажіть, яким чином "Хліббудінвест", стовідсотково державна компанія, стала тепер стовідсотково кіпрською компанією? Скажіть мені, будь ласка, яким чином сьогодні…</p>
<p>&nbsp;</p>
<p>ГОЛОВУЮЧИЙ. Прошу, Микола Володимирович. Уже відповідати нема часу.</p>
<p>&nbsp;</p>
<p>ПРИСЯЖНЮК М.В. Я хотів би сказати відповідь…</p>
<p>&nbsp;</p>
<p>ГОЛОВУЮЧИЙ. Дайте Кужель завершити.</p>
<p>&nbsp;</p>
<p>11:18:29</p>
<p>КУЖЕЛЬ О.В.</p>
<p>Останнє. Я звернулася до Президента України, яким чином людина, яка є вашим родичем, була призначена першим заступником Державної ветеринарної служби, не маючи на це профільної освіти. Дайте, будь ласка, на це відповідь.</p>
<p>&nbsp;</p>
<p>ГОЛОВУЮЧИЙ. Прошу. Хвилина у вас.</p>
<p>&nbsp;</p>
<p>ПРИСЯЖНЮК М.В. Дякую. Що стосується програм, що стосується програм. Звичайно, програми, я вам скажу, наш принцип такий – любі програми, любі програми попередні, і саме головне, попередній досвід ми враховуємо і… це наш принцип. Ми враховуємо і досвід ефективної роботи колгоспів, і ми враховуємо досвід, ефективність роботи споживспілки, і ми враховуємо, будемо враховувати досвід попередніх урядів. На превеликий жаль, тільки там видавалися молоковози, і сьогодні ми їх знайти не можемо. Якщо ви зможете допомогти нам, ми їх найдемо і включимо в програму.</p>
<p>Що стосується ринку зерна. На щастя, отут, на щастя, ні один іноземець не пішов, а навпаки прийшли. І сьогодні, коли ми в 2010 році вимушені були ввести, я не постесняюсь цього слова певну регуляцію зерна, коли в аграрному фонді миші повісилися замість зерна, ми, нам необхідно було цей крок зробити. Ми розуміли, що це не ринковий крок і в уряді були дискусії жорсткі на цю тему. Але ми зробили це. Да, це не ринковий, може, неефективний, але сьогодні ми працюємо з зернотрейдерами в стовідсотковому порозумінні. В нас існують меморандуми, ми щомісячно регулюємо квоти, не квоти, а можливості, прогнози експорту і внутрішні баланси в порозумінні в протоколі і все правильно.</p>
<p>Друге питання. Я думаю, на той лист, який ви написали, буде певна відповідь, яка дасть вам роз'яснення. Якщо вам необхідно після засідання ми з вами зустрінемося, я з задоволенням вам теж роз'ясню, і в тому числі на це питання.</p>
<p>&nbsp;</p>
<p>ГОЛОВУЮЧИЙ. Завершуйте. Дякую. "Година запитань до Уряду" закінчена. Тому давайте ми таке рішення приймемо: уряд – 30 хвилин відпочине від нас, а ми розглянемо відповідно до статті 25 Регламенту Верховної Ради України депутатські оголошення запитів. І через 30 хвилин продовжимо розгляд питань стосовно уряду.</p>
<p>Надійшли запити народних депутатів України:</p>
<p>від Сергія Капліна до Президента України щодо необхідності вжиття невідкладних&nbsp; заходів, спрямованих на впровадження системи екстреної допомоги населенню за єдиним телефонним номером 112.</p>
<p>Тому я ставлю на голосування для підтримки цього запиту. Прошу народних депутатів голосувати.</p>
<p>&nbsp;</p>
<p>11:22:11</p>
<p>За-159</p>
<p>Проти - 4, утрималось – 10, не голосували – 212. Рішення прийнято.</p>
<p>Ставлю на голосування для направлення запиту Президенту, потрібно 226 голосів. Ставлю на голосування. Прошу голосувати народних депутатів.</p>
<p>&nbsp;</p>
<p>11:22:48</p>
<p>За-145</p>
<p>Проти – 2, утрималось – 15, не голосували – 225. Рішення не прийнято.</p>
<p>По фракціях.&nbsp; Партія регіонів – 0, "Батьківщина" – 68,&nbsp;&nbsp; "УДАР Віталія Кличка" – 31, "Свобода" – 32, Компартія – 3,&nbsp; позафракційні – 11.</p>
<p>Запит В'ячеслава Кириленка і Лілії&nbsp; Гриневич до Президента&nbsp; України про недопущення підвищення плати за навчання&nbsp; дітей у навчальних закладах системи позашкільної освіти, скорочення мережі таких закладів та&nbsp; переведення їх на самофінансування.</p>
<p>Ставлю на голосування про підтримку цього запиту, прошу народних депутатів визначатись.</p>
<p>&nbsp;</p>
<p>11:23:46</p>
<p>За-155</p>
<p>Проти – 1, утрималось – 12, не голосували – 222. Рішення прийнято.</p>
<p>Ставлю на голосування про направлення цього запиту до Президента. Прошу народних депутатів визначатись.</p>
<p>&nbsp;</p>
<p>11:24:17</p>
<p>За-150</p>
<p>Проти – 2, утрималось – 15, не голосували – 222. Рішення не прийнято.</p>
<p>Для запиту, для підтримки,&nbsp; а для направлення, згідно Регламенту,&nbsp; 226&nbsp; потрібно.&nbsp;</p>
<p>Запит Миколи Кучерука до Президента України щодо призупинення дії&nbsp; Постанови Кабінету&nbsp; Міністрів України від 4 березня 2013 року (№ 231),&nbsp; деякі питання проведення оцінки майна для цілей оподаткування та нарахування її сплати, і інших обов'язкових платежів, які&nbsp; справляються, відповідно до&nbsp; законодавства.</p>
<p>Прошу проголосувати за підтримку цього запиту. Прошу&nbsp; народних&nbsp; депутатів голосувати.</p>
<p>&nbsp;</p>
<p>11:25:25</p>
<p>За-153</p>
<p>Підтримано.</p>
<p>Проти – 3, утрималося – 13, не голосували – 217. Рішення прийнято.</p>
<p>Ставлю на голосування запит Микола Кучерука про направлення Президенту України. Прошу народних депутатів голосувати.</p>
<p>&nbsp;</p>
<p>11:25:58</p>
<p>За-150</p>
<p>Рішення не прийнято.</p>
<p>Проти – 3, утрималося – 18, не голосували – 216.</p>
<p>І останній запит до Президента України Тетяни Слюз щодо неналежного розслідування правоохоронними органами зникнення громадянки Ірини Філісюк. Прошу народних депутатів голосувати по підтримці цього запиту.</p>
<p>&nbsp;</p>
<p>11:26:42</p>
<p>За-155</p>
<p>Рішення прийнято.</p>
<p>Проти – 2, утрималося – 12, не голосували – 218.</p>
<p>Пропозиція про направлення запиту Президенту України. Прошу народних депутатів визначатися.</p>
<p>&nbsp;</p>
<p>11:27:13</p>
<p>За-151</p>
<p>Шановні депутати, тепер розглянемо запити до керівників відомств, міністерств.&nbsp;Прошу.</p>
<p>&nbsp;</p>
<p align=center>Веде засідання Перший заступник Голови Верховної Ради України І.Г.КАЛЄТНІК</p>
<p align=center>&nbsp;</p>
<p>ГОЛОВУЮЧИЙ. Олега Кулініча до міністра юстиції України щодо неповернення депозитних внесків Кредитною спілкою "Лубно" жителям міста Миргород Полтавської області.</p>
<p>Олега Кулініча до міністра освіти і науки України щодо виділення шкільного автобуса для Державної спеціалізованої художньої&nbsp;школи-інтернату І-ІІІ ступенів "Колегіум мистецтв у Опішні".</p>
<p>Олександра Сича до міністра освіти і науки України щодо невідповідності підзаконних&nbsp; нормативно-правових актів з Законом України в галузі освіти.</p>
<p>Олександра Табалова до міністра екології та природних ресурсів України щодо фінансування виконання гідрологічних та санітарно-очищувальних робіт для поліпшення екологічного стану річки Інгул.</p>
<p>Руслана Сольвера до міністра оборони України стосовно зволікання з вирішенням питання щодо передачі у комунальну власність Фастівської міської ради Київської області земельної ділянки розміром 0,9 га на території ліквідованої військової частини – військове містечко № 6 у місті Фастові по вулиці Інтернаціональна, 20.</p>
<p>Сергія Гринивецького до міністра закордонних справ України щодо відкриття міжнародного пункту пропуску Орлівка (Україна) – Ісакча&nbsp; (Румунія).</p>
<p>Рустама Раупова до міністра оборони України, голови Житомирської обласної державної адміністрації щодо надзвичайної ситуації, що щодо надзвичайної ситуації, що склалася в житловому фонді селища міського типу Озерне Житомирської області.</p>
<p>Юрія Сиротюка до Прем'єр-міністра України щодо планування та стану виконання заходів, приурочених до Дня вшанування пам'яті жертв голодоморів у зв'язку з 80-ми роковинами Голодомору.</p>
<p>Сергія Терьохіна до Національного банку України, прокуратури міста Києва, Київської міської державної адміністрації про побудову дитячого садка та школи замість багатоквартирного дому для чиновників Нацбанку України та про притягнення до юридичної відповідальності окремих посадових осіб, які проміняли благополуччя дітей на благополуччя банкірів.</p>
<p>Сергія Кузьменка до Голови Національної комісії, що здійснює державне регулювання у сфері комунальних послуг, прокурора Кіровоградської області щодо необґрунтованого підвищення цін і тарифів у сфері комунальних послуг в місті Олександрія та Олександрійському районі Кіровоградської області.</p>
<p>Руслана Марцінківа&nbsp; до Голови Служби безпеки України стосовно надання інформації щодо масових вбивств репресованих українців в Халявинському лісі, на території Халявинської сільської ради Чернігівського району Чернігівської області в 30-х роках ХХ сторіччя.</p>
<p>Олександра Табалова до Голови Державного агентства земельних ресурсів України щодо вирішення проблеми збереження та захисту археологічних пам'яток.</p>
<p>Романа Ілика до Голови Фонду державного майна України щодо існуючого стану Державного гірничо-хімічного підприємства "Полімінерал" та перспективи його розвитку.</p>
<p>Тетяни Слюз до Голови Державної інспекції України з питань праці щодо законності та доцільності скорочення чисельності працівників державного підприємства "Укрзалізниця".</p>
<p>&nbsp;Василя Гладія до першого заступника Голови Державного агентства автомобільних доріг України щодо вжиття невідкладних заходів з проведення поточного ремонту автомобільної дороги "Стрий-Чернівці" в селищі міського типу Заболотів Снятинського району Івано-Франківської області.</p>
<p>&nbsp;Миколи Катеринчука до генерального директора Державної адміністрації залізничного транспорту України щодо поліпшення обслуговування залізничним транспортом мешканців міста Калинівка Вінницької області.&nbsp;</p>
<p>&nbsp; Юрія Крука до першого заступника Голови Державного агентства автомобільних доріг України щодо завершення поточного ремонту автомобільної дороги державного значення Р-33 "Рені-Орлівка-Ізмаїл".</p>
<p>&nbsp; Ярослава Дубневича до Голови Державної служби України з надзвичайних ситуацій, голови Львівської обласної державної адміністрації щодо налагодження дієвих механізмів координації майбутніх аварійно-рятувальних та інших невідкладних робіт між органами місцевої виконавчої влади, підрозділами служби з надзвичайних ситуацій та іншими службами, а також приведення у готовність відповідної техніки та необхідних засобів у зв'язку з можливими повенями та паводками на Львівщині.</p>
<p>&nbsp;Андрія Павловського до першого заступника голови Пенсійного фонду України щодо припинення виконання Пенсійним фондом України судових рішень, які набрали законної сили та виконувались відповідачами за судовими справами (боржниками&nbsp; по виконавчим провадженням або вдобровільному порядку) по всій території України.</p>
<p>&nbsp;&nbsp; Олександра Шевченка&nbsp; та Олега Махніцького до Генерального прокурора України, Голови Служби безпеки України, Міністра внутрішніх справ України, Міністра юстиції України, Міністра фінансів України, Голови Державної прикордонної служби України щодо усунення порушень норм Конституції України при затвердженні Інструкції про організацію проведення негласних слідчих (розшукових) дій та використання їх результатів у кримінальному провадженні.</p>
<p>&nbsp;&nbsp; групи народних депутатів (Геращенко, Павленка та інших. Всього 4 депутатів) до Генерального прокурора України, Голови Національної комісії, що здійснює державне регулювання у сфері енергетики, Міністра освіти і науки України, Голови Антимонопольного комітету України щодо законності та обґрунтованості встановлення цін на газ для відділів освіти та інших установ, що фінансуються з державного і місцевих бюджетів;</p>
<p>&nbsp;Юрія Шаповалова до Генерального прокурора України, прокурора Полтавської області, начальника управління Служби безпеки України в Полтавській області, прокурора міста Кременчука щодо перевірки фактів про незаконне привласнення майна в особливо великих розмірах та завдання державному підприємству (Публічному товариству "Укртранснафта", що належить Національній акціонерній компанії "Нафтогаз України" та державі Україна) багатомільйонних збитків.</p>
<p>&nbsp;Сергія Капліна до Генерального прокурора України, Міністра оборони України, Голови Фонду державного майна України щодо необхідності вжиття невідкладних заходів, спрямованих на недопущення незаконного заволодіння майновим комплексом - Державним підприємством Міністерства оборони України "Центральний військовий санаторій "Ялтинський" з боку колишнього генерального директора Олександра Шаптала.</p>
<p>&nbsp; Андрія Пишного до Генерального прокурора України щодо недопущення порушення законодавства України окремими установами та організаціями державної та комунальної форм власності в частині закупки газу за цінами, що суттєво перевищують граничний рівень.</p>
<p>&nbsp;Світлани Фабрикант до Генерального прокурора України, Міністра освіти і науки України, Міністра екології та природних ресурсів України, Міністерства культури України, Голови Державного агентства земельних ресурсів України щодо незаконного будівництва промислового об'єкту підстанції "Маразлієвська" Відкритого акціонерного товариства "ОДЕСАОБЛЕНЕРГО" у центральному парку-пам'ятці садово-паркового мистецтва міста Одеси та загрози наукової діяльності астрономічної обсерваторії.</p>
<p>Андрія Путілова до Генерального прокурора України щодо здійснення Генеральною прокуратурою України перевірки дотримання положень Конституції і законів України та вжиття відповідних заходів прокурорського реагування з метою недопущення доведення до банкрутства державного підприємства ПАТ "Мелітопольський завод "Автокольорлит" та захисту прав і інтересів трудового колективу зазначеного підприємства.</p>
<p>Василя Деревляного до Генерального прокурора України щодо забезпечення всебічного, повного та об'єктивного розслідування обставин дорожньо-транспортної пригоди, що сталась 2 листопада 2011 року на 365 кілометрі автодороги Київ-Одеса поблизу селища Ширяєве, внаслідок якої загинув Михайло Гринчак.</p>
<p>Андрія Тягнибока до Генерального прокурора України щодо вжиття невідкладних заходів, спрямованих на перевірку факту бездіяльності правоохоронних органів.</p>
<p>Валентина Матвєєва до Генерального прокурора України щодо неправомірності дій керівництва Відкритого акціонерного товариства "Тернопільське об`єднання "Текстерно" при видачі документів для призначення працівникам пенсій на пільгових умовах.</p>
<p>Віктора Губара до Генерального прокурора України стосовно вжиття відповідних заходів для прискорення розслідування кримінальної справи, порушеної Ріпкинською районною прокуратурою по факту привласнення майна членів товариства з обмеженою відповідальністю "Лан" села Мохначі Ріпкинського району Чернігівської області.</p>
<p>Віктора Развадовського до Генерального прокурора України про неналежне реагування працівників органів прокуратури різних рівнів на неодноразові звернення щодо протиправних дій голови Новогуйвинської селищної ради Житомирської області Валерія Гарбуза.</p>
<p>Віталія Немілостівого до Генерального прокурора України щодо законності отримання постачальниками природного газу та електричної енергії авансових платежів.</p>
<p>Ігоря Бриченка до Генерального прокурора України, міністра фінансів України щодо стану будівництва газопроводу-відводу до міста Снігурівка та порушення вимог законодавства при проведенні газифікації міста Снігурівка Миколаївської області.</p>
<p>Володимира Бондаренка до Генерального прокурора України стосовно ігнорування прокурором міста Києва Миколою Бескишким депутатського звернення щодо невідповідності Регламенту Київради нормам Закону України "Про статус народного депутата України", що призвело до позбавлення народних депутатів України передбаченого законодавством права дорадчого голосу на сесії Київської міської ради.</p>
<p>Ігоря Сабія до Генерального прокурора України стосовно правомірності дій Хмельницької обласної державної адміністрації, департаменту охорони здоров'я Хмельницької обласної державної адміністрації, районних і міських рад Хмельницької області щодо реформування галузі охорони здоров'я.</p>
<p>Ігоря&nbsp; Васюника до Генерального прокурора України щодо незаконного відчуження гуртожитків колишнього Львівського автобусного заводу.</p>
<p>Павла Кириленка до Генерального прокурора України, Міністра внутрішніх справ України, Голови Служби безпеки України щодо результатів розслідування кримінальної справи за фактом вбивства лідера молодіжної патріотичної організації "СіЧ" Максима Чайки 17 квітня 2009 року в місті Одеса.</p>
<p>Миколи Джиги до Генерального прокурора України, голови Вищої кваліфікаційної комісії суддів України стосовно перевірки фактів порушення норм процесуального права суддею Ленінського районного суду міста Вінниці Юрієм Ковбасою та посадовими особами прокуратури Вінницької області при розгляді кримінальної справи щодо обвинувачення Олега Яковлєва та Марини Багдасарової, що призвело до порушення конституційних прав та свобод зазначених громадян.</p>
<p>Михайла Блавацького до Генерального прокурора України щодо невжиття правоохоронними органами України заходів з притягнення до кримінальної відповідальності посадових осіб Львівської обласної клінічної лікарні.</p>
<p>Олега Гелевея до Генерального прокурора України, Міністра внутрішніх справ України щодо фактів фальсифікації виборчих документів, підсумків голосування та перевірки причетності до вчинення злочинів голови окружної виборчої комісії № 93, членів окружної та дільничних виборчих комісій, голови райдержадміністрації і посадових осіб місцевого самоврядування.</p>
<p>Олега Медуниці до Генерального прокурора України щодо факту розкрадання бюджетних коштів на суму 74 мільйони гривень злочинним угрупуванням, створеним за участю посадових осіб Державної податкової адміністрації та Товариства з обмеженою відповідальністю ІТЦ "Сумиавтогаз".</p>
<p>Олега Осуховського до Генерального прокурора України щодо невиконання Приватним акціонерним товариством "Західінкомбанк" зобов'язань з повернення депозитних коштів.</p>
<p>Віталія Яреми до Генерального прокурора України, міністра внутрішніх справ України, міністра охорони здоров'я України щодо надання правової оцінки фактам зловживань з боку керівництва Київської міської клінічної лікарні №1, що оприлюднені засобами масової інформації.</p>
<p>Олега Осуховського до Генерального прокурора України щодо бездіяльності прокуратури Рівненської області у розслідуванні шахрайських дій посадових осіб та державних службовців по факту фальсифікації іменних акцій 3200 акціонерів Закритого акціонерного товариства "Зоря", село Зоря Рівненського району Рівненської області, з метою заволодіння чужим майном.</p>
<p>Олега Тягнибока до Генерального прокурора України щодо необхідності вжиття заходів, спрямованих на захист порушених прав Андрія Омельченка.</p>
<p>Олександра Бригинця до Генерального прокурора України щодо недопущення знищення понад 2 тисяч зелених насаджень у рекреаційній зоні в Оболонському районі міста Києва.</p>
<p>Олександра Зубчевського до Генерального прокурора України щодо встановлення винних осіб, які проводили експертизу по встановленню причин виникнення пожежі в приміщенні Мелітопольського міського комітету Комуністичної партії України, висновки яких виявилися неправдивими та призвели до скоєння наступних підпалів і злочинів в місті Мелітополі Запорізької області.</p>
<p>Олександра Голуба до Генерального прокурора України щодо притягнення до відповідальності судді Першотравневого районного суду міста Чернівці Григорія Попова за винесення завідомо неправосудного рішення.</p>
<p>Олександра Дубового до Генерального прокурора України стосовно проведення перевірки законності дій державного службовця по відношенню до журналіста, порушення присяги державного службовця, наявності у його діях ознак складу злочину, передбаченого статтею 171 Кримінального кодексу України, у результаті яких було здійснено зумисне перешкоджання професійній діяльності журналіста, а також щодо вжиття заходів реагування із притягнення до встановленої законодавством України кримінальної відповідальності.</p>
<p>Олександра Присяжнюка до Генерального прокурора України щодо розслідування факту нападу на представників Компартії України та Ленінського комсомолу в місті Коростишів Житомирської області.</p>
<p>Ольги Михайленко до Генерального прокурора України щодо порушення законодавства при відведенні земельних ділянок в зеленій зоні відпочинку міста Скадовська керівництвом Херсонської області.</p>
<p>Юлія Іоффе до Генерального прокурора України, Міністра внутрішніх справ України стосовно невжиття правоохоронними органами України заходів щодо притягнення до кримінальної відповідальності осіб, винних в порушенні законодавства про вибори депутатів.</p>
<p>&nbsp;Юрія Вознюка до Генерального прокурора України, Міністра юстиції України, голови Вищої кваліфікаційної комісії суддів України стосовно забезпечення належного та своєчасного закінчення зведеного виконавчого провадження щодо стягнення з Публічного акціонерного товариства "Західінкомбанк" грошових коштів на користь фізичних осіб.</p>
<p>Павла Кириленка до Генерального прокурора України щодо вчинення незаконних дій слідчими податкової міліції, що містять ознаки кримінального правопорушення, передбаченого статтею 162 Кримінального кодексу України (порушення недоторканості житла чи іншого володіння особи, незаконне проведення обшуку), статтею 351 Кримінального кодексу України (перешкоджання діяльності народного депутата України) та статтею 365 Кримінального кодексу України (перевищення службових повноважень).</p>
<p>&nbsp;Петра Симоненка до Генерального прокурора України про стягнення заборгованості із виплати заробітної плати та захисту інших трудових прав.</p>
<p>Руслана Зелика до Генерального прокурора України щодо порушення службовими особами Управління МВС України в Івано-Франківській області посадових обов'язків при розслідуванні кримінальних справ та неналежного прокурорського нагляду за діяльністю правоохоронних органів.</p>
<p>Руслана Зелика до Генерального прокурора України щодо вчинення незаконних дій працівниками управління МВС України в Чернівецькій області, що містять ознаки кримінального правопорушення, передбаченого статтею 351 Кримінального кодексу України (перешкоджання діяльності народного депутата України) та статтею 365 Кримінального кодексу України (перевищення службових повноважень).</p>
<p>Рустама Раупова до Генерального прокурора України, голови Київської обласної державної адміністрації щодо поновлення права на отримання електроенергії.</p>
<p>Сергія Гриневецького до Генерального прокурора України щодо відновлення конституційних прав громадянина на житло.</p>
<p>Сергія Міщенка до Генерального прокурора України щодо неналежного розслідування правоохоронними органами України справи про надання в оренду земельних наділів близьким родичам керівництва Київської обласної державної адміністрації Олександру Присяжнюку та Ірині Москаленко за завідомо заниженими цінами.</p>
<p>Сергія Фаєрмака, Фаєрмарка, прошу вибачення, до Генерального прокурора України щодо звернення Валентини Дмитрової, Федори Івасєвої, Світлани Точинської стосовно порушення їх житлових та майнових прав відкритим акціонерним товариством "Одессільмаш".</p>
<p>Юрія Сиротюка до Генерального прокурора України щодо перешкоджання здійсненню депутатських повноважень Юрія Сиротюка посадовими особами Звенигородської міської ради, сільських рад сіл Моринці та Шевченкове Звенигородського району та іншими посадовими особами Черкаської області.</p>
<p>Ярослава Федорчука до Генерального прокурора України щодо фактів психологічного тиску на Юлію Тимошенко через цілодобове і необмежене відео спостереження за місцем її ув'язнення та постійну варту тюремників, зокрема чоловіків, безпосередньо в палаті Центральної клінічної лікарні "Укрзалізниці" №5 у місті Харкові.</p>
<p>Ярослава Федорчука до Генерального прокурора України щодо перевірки фактів, які переконливо свідчать про непричетність Юлії Тимошенко до замовлення та вбивства Євгена Щербаня, а також до зловживань по справі "Єдині Енергетичні Системи України".</p>
<p>Групи народних депутатів (Гінки, Парубія, Марцинківа) до Генерального прокурора України стосовно перевірки інформації щодо легалізації мером міста Одеси Олексієм Костусєвим доходів, здобутих злочинним шляхом.</p>
<p>Групи народних депутатів (Іонової, Матіос, Геращенко) до Генерального прокурора України щодо перевірки законності передачі під забудову житла для працівників Національного Банку України земельної ділянки по вулиці Вільямса 10, виділеної для будівництва дитячого дошкільного закладу на 240 місць.</p>
<p>Групи народних депутатів (Кличка, Ковальчука та інших. Всього 35 депутатів) до Генерального прокурора України щодо вжиття термінових заходів з притягнення до відповідальності посадових осіб Служби безпеки України, котрі вчинили протиправні дії та порушили законні права народного депутата України Ярослава Дубневича.</p>
<p>Групи народних депутатів (Матвєєва, Топалова, Гордієнка) до Генерального прокурора України щодо розгляду звернення&nbsp;громадськості міста Ужгорода стосовно законності відчуження земель міського стадіону "Авангард" та продажу спортивних і господарських об'єктів, розташованих на його території.</p>
<p>&nbsp;Групи народних депутатів (Одарченка, Бригинця та інших. Всього четверо депутатів) до Генерального прокурора України щодо недопущення "тіньової" приватизації будівлі Гостинного двору та встановлення осіб, винних у недоотриманні Державним бюджетом Укаїни понад 150 мільйонів гривень.</p>
<p>Романа Романюка та Ігоря Побера до Генерального прокурора України щодо взяття на контроль та організацію всебічної перевірки фактів неналежного виконання окремими працівниками медичних закладів міста Тернополя своїх професійних обов'язків, що спричинило смерть Марії Деркач.</p>
<p>Групи народних депутатів (Тягнибока, Яценюка, Кличка)до Генерального прокурора України щодо вчинення незаконних дій, що містять ознаки кримінального правопорушення, передбаченого статтею 361 Кримінального кодексу України (несанкціоноване втручання в роботу електронно-обчислювальних машин (комп'ютерів), автоматизованих систем, комп'ютерних мереж чи мереж електрозв'язку), статтею 351 Кримінального кодексу України (перешкоджання діяльності народного депутата України) статті 163 Кримінального кодексу України (порушення таємниці листування, телефонних розмов, телеграфної чи іншої кореспонденції, що передаються засобами зв'язку або через комп'ютер).</p>
<p>Групи народних депутатів (Баличцького, Дудки та інших. Всього 6 депутатів) до Генеральної прокуратури України, Міністерства внутрішніх справ України стосовно необхідності всебічного розгляду хуліганських дій 16 лютого 2013 року у місті Охтирка Сумської області народного депутата України від Всеукраїнського об'єднання "Свобода" Ігоря Мірошниченка та подальшої його відповідальності.</p>
<p>Андрія Шевченка до голови Київської обласної державної адміністрації, прокурора Київської області щодо можливого негативного впливу від господарської діяльності підприємства "Ла Фарж" на інфраструктуру Київської області.</p>
<p>Володимира Ар'єва до голови Київської міської державної адміністрації стосовно надання інформації щодо видатків на прибирання та вивезення снігу у місті Києві.</p>
<p>Ольги Левченко до голови Київської міської державної адміністрації щодо закриття відділу виробництва препаратів&nbsp;крові Київського міського центру крові.</p>
<p>Ольги Левченко&nbsp; до Київської міської ради про внесення у порядок денний наступної сесії Київради проекту рішення "Про скасування рішення ІХ сесії VI скликання Київської міської ради від 12 липня 2012 року "Про надання дозволу на розроблення проекту землеустрою щодо відведення земельної ділянки комунальному підприємству з утримання та експлуатації житлового фонду спеціального призначення "Спецжитлобуд" по вулиці Андрія Бубнова, 4 у Голосіївському районі міста Києва для будівництва, експлуатації та обслуговування житлового будинку (в тому числі за програмою будівництва (придбання) доступного житла у місті Києві на 2010-2017 роки)".</p>
<p>Олега Шаблатовича&nbsp; до прокурора міста Києва щодо невиконання рішення суду за фактом нанесення матеріальних збитків.</p>
<p>Ігоря Бриченка до голови Миколаївської обласної державної адміністрації щодо неякісного виконання ремонтних робіт в Новобузькій центральній районній лікарні Миколаївської області.</p>
<p>Дениса Дзензерського до Дніпропетровського міського голови стосовно здійснення заходів з облаштування території дошкільного навчального закладу № 310 Дніпропетровської міськрадою.</p>
<p>Дениса Дзензерського&nbsp; до Дніпропетровського міського голови щодо проведення невідкладних заходів із благоустрою території Севастопольського парку в місті Дніпропетровську.</p>
<p>Миколи Кучерука до Львівського міського голови щодо нарахування вартості орендної плати за користування землею господарюючими суб'єктами в місті Львів.</p>
<p>Олега Шабалтовича&nbsp; до прокурора Запорізької області щодо необґрунтованого закриття кримінальної справи за фактами, що мають ознаки шахрайства.</p>
<p>Віталія Журавського до прокурора Житомирської області щодо порушення норм чинного законодавства Житомирською регіональною організацією Всеукраїнської молодіжної громадської організації "Молодіжний союз "Наша Україна" та Житомирським міським комітетом молодіжних організацій.</p>
<p>Василя Пазиняка до Міністра внутрішніх справ України, Міністра доходів і зборів України щодо недопущення грубого порушення положень Глави ІІІ статей 5, 7, 9 Стамбульської Конвенції від 26 червня 1990 року про тимчасове ввезення товарів (у тому числі транспортних засобів) на територію України, незаконного затримання та вилучення транспортних засобів комерційного призначення тимчасово ввезених на територію України на підставі документів, передбачених Конвенцією, працівниками дорожньої автоінспекції та вжиття заходів із забезпечення законних конституційних прав громадян України з боку працівників міліції ти митної служби.</p>
<p>Олександра Мирного до Прем'єр-міністра України, голови Житомирської обласної ради стосовно вжиття заходів щодо фактів несправедливого та упередженого використання бюджетних коштів місцевими органами державної влади та органами місцевого самоврядування Житомирської області, що призводить до розбалансування бюджету України.</p>
<p>Віктора Чумака до Генерального прокурора України щодо прокурорського реагування на порушення чинного законодавства при досудовому розслідуванні злочину стосовно вбивства громадянина Павла Васьковського.</p>
<p>Олександра Сича до Прем'єр-міністра України щодо забезпечення рівності прав громадян перед законом та належного фінансування в освітній галузі.</p>
<p>Віктора Развадовського до Прем'єр-міністра України щодо звернення виборців 67 виборчого округу, селян Житомирського, Любарського, Романівського та Чуднівського районів про необхідність підняття закупівельних цін на молоко, м'ясо та інші сільськогосподарські продукти.</p>
<p>Ольги Борити&nbsp; до Прем'єр-міністра України, Міністра охорони здоров'я України стосовно недопущення закриття та скорочення персоналу районної лікарні №1 селища міського типу Антонів Красилівського району Хмельницької області.</p>
<p>Ольги Борити до Прем'єр-міністра України, Міністра інфраструктури України стосовно невчасного отримання державних субвенцій Хмельницьким комунальним підприємством "Електротранс".</p>
<p>Валентина Королюка до Прем'єр-міністра України щодо необхідності вирішення питання доплат за вислугу років працівникам державних і комунальних закладів культури, які працюють у сфері культури та мистецтв.</p>
<p>Арсена Авакова до Прем'єр-міністра України стосовно дискримінаційних та недружніх дій з боку Республіки Казахстан відносно українських підприємств кондитерської галузі.</p>
<p>Володимира Мисика до міністра охорони здоров'я України щодо бездіяльності, халатності медичних працівників Тернопільської міської лікарні №2 та Тернопільської міської лікарні №1, що призвели до смерті пацієнтки Марії Деркач.</p>
<p>Сергія Аверченка до Генерального прокурора України, міністра внутрішніх справ України щодо неналежного реагування правоохоронних органів на правопорушення, вчинені громадянами Анатолієм Литвином та Оленою Тихнюк стосовно громадян Петра Ткаченка, Ніни Єлгазіної, Богдана Пустовидка та Андрія Бризицького.</p>
<p>Лідії Котеляк до Прем'єр-міністра України, міністра екології та природних ресурсів України, міністра охорони здоров'я України щодо виконання плану заходів з адаптації законодавства України до законодавства ЄС та розробки сучасних нормативів гранично допустимих викидів забруднюючих речовин згідно із Директивами ЄС.</p>
<p>Лідії Котеляк до міністра екології та природних ресурсів України щодо проведення державної екологічної експертизи стосовно впливу функціонування Плугівського та Великовільшанецького водозаборів на стан довкілля.</p>
<p>Сергія Саса до Прем'єр-міністра України щодо належного вирішення питання капітального ремонту систем централізованого водопостачання та водовідведення Кіровоградської області.</p>
<p>Час для оголошення запитів народних депутатів використано.</p>
<p><b>&nbsp;</b></p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Я прошу запросити депутатів до сесійної зали.</p>
<p>Ще питання не об'явив, яка процедура? Давайте зараз запросимо депутатів, зараз все розглянемо, Володимир Олександрович.</p>
<p>Давайте от є оголошення, відповідно до статті 60 Регламенту&nbsp; Верховної Ради України повідомляю про створення у Верховній Раді України сьомого скликання міжфракційного депутатського об’єднання "Рівноправ'я". Співголовами міжфракційного депутатського об'єднання "Рівноправ'я" обрано народних депутатів України: Бережну Ірину Григорівну та Єремеєва Ігоря Мироновича.&nbsp;</p>
<p>Є ще одне повідомлення, поки депутати підходять, у зв'язку з прийняття 16 квітня 2013 року Постанови Верховної Ради України "Про включення до порядку денного другої сесії Верховної Ради України сьомого скликання законопроекту про внесення змін до статті 98 Конституції України і&nbsp; про його направлення до Конституційного Суду України відповідно до частини 5 статті 148 Регламенту Верховної Ради&nbsp; України інформую, що відповідне звернення разом із законопроектом надіслано до Конституційного Суду України.</p>
<p>Шановні народні депутати, відповідно до статті 87 Конституції України, статті 13 Закону України "Про Кабінет Міністрів України" та статті 231 Регламенту Верховної Ради&nbsp; України 174 народних депутата внесли до Верховної Ради &nbsp;України пропозицію про розгляд питання про відповідальність Кабінету Міністрів України. Тому давайте привітаємо Прем'єр-міністра України Миколу Яновича Азарова, який присутній (<i>Шум у залі)</i> на засіданні Кабінету Міністрів України. <i>(Оплески)</i></p>
<p>Шановні депутати, у нас підійшов час перерви. Будемо робити перерву чи будемо працювати? Голосувати надо? Прошу проголосувати працювати без перерви. Не кричіть, а голосуйте, шановні.</p>
<p>&nbsp;</p>
<p>12:01:52</p>
<p>За-199</p>
<p>Рішення не прийнято.</p>
<p>Я прошу сісти на свої місця, то я поставлю ще раз на голосування це питання. <i>(Шум у залі)</i> Не кричіть, бо вас не чути! Не кричіть! Ставлю на голосування.</p>
<p>Прошу... Об'явили ви, щоб депутати зайшли до сесійної зали? Давайте заходьте. Ставлю на голосування, шановні депутати, про продовження роботи Верховної Ради України без перерви. Прошу голосувати.</p>
<p>&nbsp;</p>
<p>12:03:29</p>
<p>За-279</p>
<p>Проти – нуль, утрималось – 29, не голосувало – 76. Рішення прийнято.&nbsp;</p>
<p>По фракціях. Партія регіонів – 152, "Батьківщина" – 75, "УДАР Віталія Кличка" – 3, "Свобода" – 36, Компартія – нуль, позафракційні – 13.</p>
<p>Пропонується наступна процедура розгляду цього питання: для доповіді народному депутату уповноваженому з числа ініціаторів внесення питання про відповідальність Кабінету Міністрів надається до 20 хвилин. Для відповіді доповідачу на усні запитання представників депутатських фракцій та народних депутатів надається до 10 хвилин. Для виступу Прем'єр-міністра України Прем'єр-міністр просить 45 хвилин. <i>(Шум у залі)</i> Для виступу представникам комітетів та депутатських фракцій пропонується до 30 хвилин, по 3 хвилини на виступ. Після закінчення обговорення провести голосування щодо прийняття Постанови Верховної Ради (реєстраційний номер 2617) про відповідальність Кабінету Міністрів України. Прошу від фракцій записатися по процедурі розгляду.</p>
<p>Прошу, фракція регіонів, Чечетов.</p>
<p>&nbsp;</p>
<p>12:05:42</p>
<p>ЧЕЧЕТОВ М.В.</p>
<p>Уважаемый Владимир Васильевич, уважаемые коллеги, действительно, процедура предварительно проговаривалась о сегодняшнем дне отчета правительства. <i>(Шум у залі)</i> Здесь есть и время для выступления от оппозиции, вопросы для оппозиции, время для обстоятельного ответа на вопросы, для отчета Премьер-министра Азарова, выступления… Только в выступлениях просьба, чтобы мы дали сперва представителям от фракций выступить, чтобы каждая фракция, в остаток времени – от комитетов. И за 1 час 45 – лимит вполне нормальный и оптимальный, - подвести черту.</p>
<p>Мы предлагаем утвердить данную повестку дня и данный лимит времени. Спасибо.</p>
<p>&nbsp;</p>
<p>ГОЛОВУЮЧИЙ. Шановні депутати, я не чув депутата із-за криків, але так зрозумів, що він підтримує такий регламент, як я оголосив.</p>
<p>Прошу, фракція "УДАР Віталія Кличка", Павленко.</p>
<p>&nbsp;</p>
<p>12:06:47</p>
<p>ПАВЛЕНКО Р.М.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Прошу, Ірина Геращенко.</p>
<p>&nbsp;</p>
<p>12:06:53</p>
<p>ГЕРАЩЕНКО І.В.</p>
<p>Шановний пане Голово, ми хочемо нагадати статтю 232 Регламенту Верховної Ради України, що ініціатор питання має 45 хвилин на доповідь свою. І ми би хотіли, щоб був паритет для доповіді Арсенія Яценюка, який є представником від трьох опозиційних фракцій тут, і потім уряду.</p>
<p>І взагалі хочемо звернутися і до вас як до головуючого, і до уряду. Все-таки, шановні колеги-міністри, ми би хотіли, щоб ви демонстрували європейський підхід у спілкуванні з парламентом. Це не є нормальним, коли щоп'ятниці "година запитань до Уряду" перетворюється на ваш такий скучний… доповідь годинну, де ми слухаємо про покращання. Ми і преса. І у журналістів, і у нас немає можливості почути відповіді на запитання, насправді те, що і складає це&nbsp; "годину запитань до Уряду" в європейському розумінні цього контексту.</p>
<p>Ви намагаєтеся весь час переробити це під ваш зручний формат. 45 хвилин бубоніння ні про що, і потім щоб не було можливості задати питання.&nbsp;Ми протестуємо&nbsp; проти цього. Дякую.</p>
<p>&nbsp;</p>
<p>ГОЛОВУЮЧИЙ. Я хочу відповісти депутату. Що стосується доповідача. Він попросив 20 хвилин. Але як є друга пропозиція, ми послухаємо. По Регламенту, дійсно, він може до 45&nbsp; хвилин.</p>
<p>Що&nbsp; стосується розгляду питання, то це питання не до уряду. Це питання до Верховної Ради. Як ми з вами визначилися з Регламентом, так ми і працювали. Ну&nbsp; давайте будемо розглядати Регламент, і уряд буде&nbsp;&nbsp; виконувати. Нема ніяких питань.</p>
<p>Прошу об'єднання "Свобода". Народний депутат Мельник.</p>
<p>&nbsp;</p>
<p>12:08:36</p>
<p>МЕЛЬНИК Є.І.</p>
<p>Всеукраїнське об'єднання "Свобода", Євген Мельник. Прошу передати слово депутату Олегу Махніцькому.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:08:48</p>
<p>МАХНІЦЬКИЙ О.І.</p>
<p>Олег Махніцький, Всеукраїнське об'єднання "Свобода".</p>
<p>Володимир Васильович, давайте якось будемо, якщо дотримуємося Регламенту, то дотримуватися його в повному розумінні. Тому що якщо ви скорочуєте цю процедуру, то її скорочувати паритетно. Регламентом передбачено 45 хвилин&nbsp; ініціатору проекту постанови і порушення цього питання, 45 хвилин – за запитання і 45 хвилин – Прем’єр-міністру. Якщо ви скорочуєте, то скорочуйте порівно. Якщо ви вже порушуєте Регламент, то якось паритетно його. А ні так, що там давайте по повному часу, а тут ми будемо скорочувати. І це перетворюється на клоунаду. Тому я прошу вас, якщо ви вже допускаєте якісь порушення, то вже хоча би співрозмірно.</p>
<p>&nbsp;</p>
<p>ГОЛОВУЮЧИЙ. Менше кричіть, а більше слухайте.</p>
<p>Я другий раз кажу. Що доповідач попросив 20 хвилин. Він скаже свою думку. І я строго дію по Регламенту! Ви ж хоч слухайте, що я кажу. Фракція "Батьківщина", Ілик. От, зараз скажуть, прошу.</p>
<p>&nbsp;</p>
<p>12:10:07</p>
<p>ІЛИК Р.Р.</p>
<p>Роман Ілик, фракція "Батьківщина". Шановний Володимире Васильовичу! Прошу передати слово фундаментальному знавцю Регламенту Сергію Сасу.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>12:10:21</p>
<p>САС С.В.</p>
<p>Дякую. Сергій Сас, "Батьківщина". Шановний Володимире Васильовичу! Ну, мабуть, хоч у цьому важливому випадку треба дотримуватись все-таки Регламенту. Він є законом. А органи державної влади, відповідно до частини другої статті 19, повинні діяти на підставі, в межах та у спосіб, визначений законом. І там зазначено, що ініціатору надається до 45 хвилин. Використає всі він чи частину, це вже справа ініціатора.</p>
<p>Тому давайте, от, хоч один раз дотримаємося процедури, передбаченої 232 статтею Регламенту Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. Там написано, до 45 хвилин. І буде виступати, нема питань ніяких! Всі виступили? Всі виступили Хвилина від позафракційних і починаємо працювати.</p>
<p>&nbsp;</p>
<p>12:11:24</p>
<p>ЛЯШКО О.В.</p>
<p>Володимире Васильовичу! Олег Ляшко. Володимире Васильовичу! Ви оголосили процедуру розгляду питання, де передбачено виступи від комітетів і від фракцій. Але я хотів би нагадати, що в парламенті є значна частина позафракційних депутатів. Крім того, відповідно до процедури, мають право і депутати, незалежно від фракційної приналежності, виступати в обговоренні питання.</p>
<p>Тому, Володимире Васильовичу, прошу передбачити, так як це передбачено Законом про Регламент, можливість усім народним депутатам України взяти участь в обговоренні питання відставки уряду Азарова.</p>
<p>Крім того, прошу надати можливість депутатам задавати питання Прем'єр-міністру. Адже у нас є не стільки питання до доповідача і ініціаторів цього питання. Ми погоджуємося із темою відставки уряду, але у нас є питання конкретно до Прем'єр-міністра. Регламент надає таку можливість. Прошу вас як Голову Верховної Ради дотримуватися Регламенту. Дякую.</p>
<p>&nbsp;</p>
<p>ГОЛОВУЮЧИЙ. Дякую, дякую. Переходимо до розгляду питання. Слово для доповіді надається уповноваженому з числа ініціаторів внесення питання про відповідальність Кабінету Міністрів України народному депутату Яценюку Арсенію Петровичу. <i>(Оплески) </i>Включіть мікрофон на трибуні. Прошу.</p>
<p>&nbsp;</p>
<p>12:12:59</p>
<p>ЯЦЕНЮК А.П.</p>
<p>Пане головуючий, члени парламенту, дозвольте все-таки розпочати з процедури розгляду цього питання. Шановний Володимире Васильовичу,&nbsp; вчора у вашому кабінеті було чітко домовлено про те, як розглядається це питання. Виступ ініціатора – 20 хвилин. Відповіді на запитання – 10 хвилин. Виступ Прем'єр-міністра – 20 хвилин, відповіді на запитання – 1- хвилин. А далі виступи від фракцій. І я прошу вас як Голову прийняти рішення, яке вчора вами було озвучено. Давайте не будемо починати з махлювання розгляд даного питання.</p>
<p>Друге, що стосується відставки Кабінету Міністрів, і це найважливіше питання, яке ми сьогодні повинні розглянути. Шановні члени парламенту, це вперше за 3 роки президентства Віктора Януковича в цих стінах опозиція домоглася розгляду питання про відставку Кабінету Міністрів України.</p>
<p>Мова йде про відповідальність не просто уряду України, а мова йде про відповідальність Віктора Януковича та Миколи Азарова та всіх членів уряду, які не виконують свої обов'язки <i>(Оплески)</i> і які повинні бути відправлені у відставку.</p>
<p>Дорогі громадяни, шановні українці, адже це не просто відставка уряду. Це відповідальність цього уряду перед великою сорокап'ятимільйонною українською державою. Це відповідальність перед кожним українцем, який дійсно сподівався на зміни в своєму житі, який дійсно сподівався на покращення, який сподівався на те, що завтра може бути набагато краще, ніж є сьогодні, який довірив свої голоси. Але, на превеликий жаль, народ України був обманутий цією владою, цим Президентом і цим урядом.</p>
<p>У нас немає особистих претензій до Прем'єр-міністра чи до Президента Януковича, чи до членів його уряду. Це не особисте, це державне.</p>
<p>Якщо ви отримали мандат довіри для того, щоб змінити країну, треба було скористатися цим мандатом. Ви змінили багато що. Щоправда, ви це змінили для себе, для своїх кишень, для своїх родин, а не для 45 мільйонів українців.</p>
<p>І тоді, коли до цієї зали заходив Прем'єр-міністр і так звана більшість йому аплодувала, пане Голово, в наступний раз запустіть до зали українців, які ходять по вулицям, і я думаю, що аплодисменти будуть зовсім інші – п'ятами накидати буде весь цей уряд від того, до чого вони довели життя українців сьогодні. <i>(Оплески)</i></p>
<p>&nbsp;Ми не хочемо, щоб це питання перетворилося виключно в політичну балаканину і в розгляд питання не по суті, а по формі. Завдання уряду – це працювати на свою країну. Завдання уряду – це вирішувати ті проблеми, які в українській державі не вирішувалися десятками років. І коли ми кажемо, десятками років, то я хочу нагадати, що цей уряд не вперше при владі. І Партія регіонів також не вперше при владі. Саме цей уряд, цей Президент і ця партія перебували при фактичній владі майже 10 років.</p>
<p>І тому те, що відбувалося в українській державі за останні десятиліття – це заслуга цих людей, які знаходяться зараз в ложі уряду, і це заслуга Віктора Януковича, якого тут немає і, на жаль, він не скористався своїм конституційним обов'язком – прийти до парламенту і до 31 березня звернутися до українського народу з посланням до нації з приводу того, що треба робити в країні і як треба робити.</p>
<p>Була маса економічних і політичних програм і перед президентськими виборами Віктор Янукович&nbsp; та&nbsp; Партія регіонів&nbsp; оприлюднили те,&nbsp; що буде зроблено для народу України. І сталось так, що все це зроблено,&nbsp; тільки зроблено для маленької купки людей, які представляють владу і які здурили українське суспільство. Ми хотіли би почати, в першу чергу,&nbsp; з економічних&nbsp; цифр. Цифри, вони чіткі, прості, зрозумілі, а для тих, хто не розуміє, в першу чергу, для цього&nbsp; уряду, ми спробуємо пояснити як&nbsp; опозиція.</p>
<p>Нам розповідав тут, з цієї трибуни, Прем'єр-міністр Азаров&nbsp; в 2010 році, що економічна криза подолана, що накінець-то уряд вийшов на позитивний&nbsp; тренд розвитку української економіки і що жодних застережень стосовно того,&nbsp; що українська економіка буде падати. Все, настало покращення&nbsp; з 2010 року.</p>
<p>А тепер повернемося до того, що реально відбувається. Відповідно&nbsp;&nbsp; до звіту Державного&nbsp; комітету статистики&nbsp; є&nbsp; один з індикаторів економічного зростання і взагалі здоров'я української економіки – це ріст так званого валового внутрішнього продукту, якщо він позитивний, це&nbsp; означає, що економіка росте, якщо він на рівні 0, то це означає, що&nbsp; економіка в стагнації.&nbsp; Покращення відбулось&nbsp; і економічне зростання також відбулось. Ріст валового внутрішнього продукту української економіки за&nbsp; 2012 рік склав 0 відсотків. Це те покращення, яке ви&nbsp; привнесли, і за це покращення саме ми вас хочемо відправити у відставку. На противагу того,&nbsp; що всі світові країни, підкреслюю, основні світові країни,&nbsp; які після кризи 2008-2009 року, дійсно&nbsp; оправились, показали позитивну тенденцію і динаміку. І сьогодні загальносвітовий ріст&nbsp; економіки складає на рівні 4 відсотків.&nbsp;</p>
<p>Уряд зараз продає те, що начебто, в Україні зупинився ріст цін. Дійсно, за даними&nbsp; Державного комітету статистики в Україні нульова інфляція. Хтось може сказати, що це добре, накінець-то&nbsp; настало покращення, тому що ціни в Україні перестали рости. Але це є ще однією брехнею&nbsp; і не відповідає дійсності.</p>
<p>Ми на цих слайдах… А де вже, що слайди пропали, пане Голово? Для тих, у кого немає слайдів, є книжечка. Хто вміє читати, я звертаюсь до уряду, там напевно ще залишилися люди, які вміють читати. Подивіться, що відбувалося з цінами за останній рік. Ціни на так званий продуктовий набір або "борщовий набір", як його називають в народі України, зросли на 61 відсоток.</p>
<p>Тому наш другий висновок. Окрім того, що українська економіка не продемонструвала жодного відсотку росту, українська економіка сьогодні знаходиться в стагнації. Ціни не ростуть на ті товари, на які українці не можуть собі дозволити витрачати кошти. Але на ті товари, які стосуються їхнього повсякденного життя, це їда, це житлово-комунальні послуги, це навчання, це, в кінці кінців, одягнути свою дитину і відправити до школи, ціни ростуть. І свідчення того, що на 61 відсоток виросла вартість продуктивного набору, є яскраве усвідомлення, яким чином сьогодні в Україні відбувається таке зване економічне покращення.</p>
<p>Україна знаходиться в стадії економічної рецесії і нульовий ріст цін, шановні можновладці, пов'язаний тільки з одним, ви повністю стиснули споживчий ринок, у людей немає грошей за що купувати. І таким чином, вся загальноекономічна ситуація завмерла, це називається стагнація, яка потім переходить в економічну рецесію і це буде наступний крок.</p>
<p>Третє. Що стосується того, за рахунок, чого жила країна? Країна дійсно якось виживала. Як може жити країна, в якій не росте економіка, в якій падає промислове виробництво, в якій немає жодного зростання індексу економічної активності? Вона може виживати тільки тим чином, який запропонував цей уряд. Цей уряд позичив за останніх три роки суму, яка рівна за позиченням української держави за всі попередні 20 років. Загальний борг української держави це прямий державний гарантований борг складає 67 мільярдів доларів США. До моменту їхнього покращення&nbsp;загальна сума боргу була вдвічі менша завдяки такій політиці уряду. Мало того, що українці сплачують за обслуговування цих боргів іноземним кредиторам мільярди доларів на рік, які можна було відправити на нові лікарні, на нові школи, на інфраструктуру, на нашу освіту, на нашу медицину, ми їх відправляємо кредиторам.</p>
<p>І при цьому при всьому навантаження, а точніше борг кожного українця перед кредиторами складає сьогодні 12 тисяч гривень. Якщо зараз народилась дитина в пологовому будинку, ця дитина з першої секунди свого народження вже винна 12 тисяч гривень завдяки тим, хто знаходиться в цій ложі так званого уряду.</p>
<p>Боргове навантаження вплинуло не тільки на економіку. Тепер погляньте, що відбулося з золотовалютними резервами країнами. Золотовалютні резерви країни як основний індикатор стабільності не тільки національної валюти, але і індикатор довіри іноземних інвесторів до того чи здатна країна оплатити і трьох і шестимісячний імпорт. Чи здатна країна в тому випадку, коли відбуваються будь-які економічні колапси, втримати свою валюту, втримати свою банківську систему і втримати свою економіку? Якщо би в Україні росла економіка, якщо би ріс обсяг експорту і ми отримували валютну виручку, то напевно золотовалютні резерви повинні були б рости, логічно. Але, якщо Україна сьогодні має 16 мільярдів доларів негативного сальдо торгівлі товарами та 14 мільярдів доларів негативне сальдо поточного рахунку платіжного балансу. Що відбувається з золотовалютними резервами? Вони тануть, вони тануть як той сніг, який не прибрали в місті Києві.&nbsp; Залишилося сьогодні з цих 34 мільярдів доларів 24 мільярди. Центральний банк втратив за останні три роки 10 мільярдів доларів США,</p>
<p>Окремо хочу зупинитись на питанні промисловості. За останні півроку українська промисловість не падає, вона валиться, мінус 6 відсотків росту промисловості. І мене дивує, як може статися таке, що провладна партія, яка демонструє, що вони начебто професіонали, і вони, представники великого бізнесу, в першу чергу, індустріального, довели свою повну професійну нездатність. Ви навіть не вмієте керувати власними підприємствами і компаніями. Тому що основний промисловий потенціал, який був сконцентрований саме в Центрі і на Сході, сьогодні демонструє не просто динаміку до падіння, а до закриття виробництв. У Запоріжжі, в Донецьку йдуть масові скорочення людей. І коли ми кажемо про масові скорочення, це десятитисячні скорочення на заводах, які ще декілька років тому демонстрували&nbsp; темпи росту, які ще декілька років тому приносили в українську економіку плюс у вигляді як доходів, так і експортних надходжень.</p>
<p>Що стосується іноземних інвестицій. Зараз всі іноземні інвестиції, ті, які не прогоріли від цього уряду і знаходилися на Кіпрі, доходять до України виключно з офшорних зон. І так само, до речі, на офшорні зони виводяться. Ті іноземні інвестори, які насправді хочуть розвитку України, ті іноземні інвестори, які, починаючи з 2005 року вкладали в українські банки, вкладали в український агропромисловий сектор, вкладали&nbsp; в те, щоб українська економіка, дійсно, розвивалася, вони тікають. Тільки за минулий рік основні країни-інвестори, починаючи з Німеччини і закінчуючи Австрією, вивели з України два мільярди доларів США справжніх і реальних інвестицій. Вони чітко заявили, ми не можемо працювати в країні, де корупцію очолює уряд і президент, ми не можемо працювати в країні, де суди, міліція і прокуратура – це бізнес-організації, це установи, які доять країну, а не установи, які повинні захищати честь, гідність, закон, справедливість і право власності.</p>
<p>Економічна картина сьогодні жахлива, і ті цифри, які говорять про ріст економіки, кажуть тільки одне: в цього уряду немає ні бачення розвитку економіки, ні плану. І саме тому протягом останніх трьох років жодного разу Кабінет Міністрів України не вніс до парламенту програму дій уряду.</p>
<p>Це є пряме порушення Конституції. І цей уряд немає права виконувати свої конституційні функції, так як вони порушили українську Конституцію і не сказали саме важливе народу України, що і як вони будуть робити.</p>
<p>Як ці цифри тепер відображаються на долю 45-и&nbsp; мільйонів українців? Адже за цифрами ми можемо забути про те, як себе почувають люди у нашій країні. Адже це їх відповідальність, вони взяли владу, вони отримали всі повноваження і таких повноважень як у Віктора Януковича, у Партії регіонів, цього уряду, ніколи в жодної політичної сили не було за двадцять років, ні в кого. Вони скористали ці повноваження виключно для власного збагачення, а не для своєї країни.</p>
<p>А які зараз відчуття у тих людей, які сподівалися на те, що в житті може бути краще? Вдумайтесь, дев'ять з десяти українців, які мають вищу фахову освіту, заявили про те, що вони хочуть виїхати з країни. 60 відсотків української молоді, а це саме найцінніше, що є в нашій державі, сказали: "Ми не хочемо жити в цій країні, ми не бачимо майбутнього в цієї країни. Тому що ми бачимо, хто керує цією країною". Рівень безробіття за останніх три роки, якщо в 2010 у нас на одне місце претендувало вісім осіб, то сьогодні – вже 11. Як було два мільйони безробітних в час кризи, так їх і залишилося. А за останні місяці темпи росту зареєстрованого безробіття&nbsp; – 171 тисяча людей.</p>
<p>Як зараз можна охарактеризувати те, що відчувають люди? Вони відчувають страх, вони відчувають невпевненість, вони не знають, що буде завтра. Але вони впевнені в тому, що завтра точно не буде краще ніж сьогодні. І основний лейтмотив того, за що відповідальний цей уряд, вони не просто відповідальні за цифри, вони не просто відповідальні за економічні показники, цей уряд і Віктор Янукович відповідальні за зневіру, відповідальні за страх і відповідальні за безнадію, яка з'явилася&nbsp; в нашій країні саме завдяки їм. Коли країна думає про те, як знайти собі щастя за кордоном, ми повинні думати про те, як повернути в країну людей, як дати їм роботу, як забезпечити їм майбутнє і як дійсно принести зміни в країні.</p>
<p>Ми як опозиція не просто критикуємо. Ми як опозиція маємо дуже чіткий план, дуже чіткий план того, що треба робити в Україні, дуже чіткий план того, які завдання стоять зараз перед Українською державою, які рішення нам потрібно прийняти і куди нам треба рухатись.</p>
<p>Ми хотіли би розпочати в першу чергу з геополітичного вибору. Це той вибір, який сьогодні визначить майбутнє України не на десятки, а на сотні років. Саме на сотні років колись, 300 років тому, цей вибір не був зроблений. І ми як опозиція кажемо про свій вибір: наш вибір – це Україна – член Європейського Союзу, наш вибір – це Україна і європейське майбутнє.</p>
<p>Часто запитують про те, а який план найкращий для країни. Цей план готовий, цей план вже написаний і цей план парафований. Це угода про політичну асоціацію та зону вільної торгівлі, яка повинна бути підписана у Вільнюсі у цьому році. І ми як опозиція наполягаємо на підписанні угоди.</p>
<p>Що стосується наших позицій по тому, чого вимагає сьогодні українська економіка. Звичайно, в першу чергу, окрім підписання угоди і те, що передбачено нашою угодою з Європейським Союзом, - це не просто боротьба, це війна з корупцією. Ви знаєте, нещодавно мені на очі спав журнал "Економіст", і там була стаття про Україну. Мені прикро, коли такі відомі світові видання пишуть таке про нашу країну саме з-за тих людей, які зараз знаходяться в ложі уряду.</p>
<p>Там було&nbsp; написано наступне. Нас, тобто їх – світових економістів, нобелевських лауреатів, людей, які знають, що таке світова економіка і як над нею працювати, людей, які знають, що таке демократія і що таке її&nbsp; цінність, так от вони пишуть: "Нас дивує, як може бути таке, що український уряд стільки краде і там ще щось залишається в бюджеті". Це загальне сприйняття сьогодні країни. І вони додали ще одну фразу: "Ви знаєте,&nbsp; складається враження про те, що Україна як автомобіль в тумані, який не має ні фар, ні стопів, ні&nbsp;gps-навігації, і невідомо куди він&nbsp; рухається".</p>
<p>Ми, як опозиція, знаємо ту дорогу, по якій треба їхати, і ми проведемо Україну європейським цивілізованим шляхом. Наші завдання – в боротьбі з корупцією, і ми підкреслюємо: скільки б податків не зібрали, який би не був бюджет, вони настільки талановиті, що за ними&nbsp; не встигнеш навіть побачити, як вони розтягнуть весь Державний бюджет.&nbsp; Тому в боротьбі з корупцією є два підходи.</p>
<p>Перший, який вже запропонувала опозиція. Це наш антикорупційний пакет, запропонований трьома опозиційними фракціями. Створення національного антикорупційного бюро, антикорупційна люстрація, перевірка доходів&nbsp; і витрат всіх чиновників. Прийняття закон про конфлікт інтересів.</p>
<p>Але прийняття цих законів мало. Ми повинні чесно і відверто усвідомити, що тільки&nbsp; у тому випадку, якщо ми проведемо серйозну реформу системи адміністративного управління, ми здатні подолати корупцію.</p>
<p>Кожен чиновник, який&nbsp; утримується за кошти платників податку, він почуває себе як цар і Бог. Він думає, що з того українця, на якого він повинен працювати, з нього…</p>
<p>&nbsp;</p>
<p>ГОЛОВУЮЧИЙ.&nbsp; Включіть мікрофон.</p>
<p>&nbsp;</p>
<p>ЯЦЕНЮК А.П. …з нього можна отримувати хабара і що цей українець буде батрачити.</p>
<p>В нашому адміністративному плані змін передбачено, в першу чергу, скорочення не просто кількості чиновників,&nbsp; а скорочення функцій чиновників, за які ці бюрократи беруть хабарі з кожного&nbsp; українця. Наше завдання –&nbsp; це&nbsp; скоротити кількість міністерств і ліквідувати функції, де інколи декілька міністерств мають одну й ту саму функцію. Погляньте, яких вони монстрів сьогодні по створювали – це доходи сім'ї, не доходи державного бюджету. І тому в країні повинна бути проведена наша адміністративна реформа, яка передбачає скорочення кількості міністерств, скорочення впливу державних чиновників, і скорочення функцій тих міністерств, які&nbsp; перетворилися в місце для хабара, а не в місце для розвитку економіки.</p>
<p>Друге. Що стосується суду. Український суд – це стало&nbsp; те місце, де можна отримати будь-які рішення суду тільки за конверт, за конверт і за те, що та людина, яка хоче отримати законне рішення суду, вона не зможе обпертись на закон, на право, на справедливість, вона може тільки обпертись тільки на хабар або на зв'язки.</p>
<p>Наше друге завдання – це побудова чесної і справедливої судової системи. Ми як опозиція внесли до&nbsp; парламенту законопроект щодо відновлення статусу Верховного Суду України. Відповідно до Конституції Верховний Суд України є, був і повинен бути найвищою судовою інстанцією в Україні. Порядок призначення&nbsp; суддів повинен передбачати виключно незалежних суддів. І в нашому юридичному пакеті є цей законопроект, він буде&nbsp; прийнятий.</p>
<p>Що стосується економіки, то в економіці є ще одна ракова пухлина. Це монополії. Демонополізація української економіки, це ключове завдання для того, щоб в Україні з'явилась конкуренція. Це ключове завдання для того, щоб декілька людей не контролювали всі ключові сектори української економіки.</p>
<p>Зараз немає куди пропхнутися малому підприємцю, малого бізнесу немає. Залишився тільки великий бізнес і акціонерами цього великого бізнесу є виключно акціонери фракції Партії регіонів. Ви приватизували країну. Ви думаєте, що ви її можете приватизувати. Акціонерами України не буде Партія регіонів! Тільки народ України є власником цієї держави. І тільки він буде визначати, хто і як буде керувати в українській державі. <i>(Оплески)</i></p>
<p>&nbsp;Окреме питання, яке стосується Податкового кодексу. І я окремо зупинюсь на реформах. Податковий кодекс був дійсно прийнятий. Але ми вважаємо, що Податковий кодекс по суті своїй не повинен бути фіскальним механізмом, як здоїти корову у вигляді української економіки, яка ледве стоїть на ногах. Україні потрібен кодекс економічного зростання! І завдання Податкового кодексу не в обсязі стягнутих податків, а в стимулюванні розвитку економіки.</p>
<p>Спочатку треба дати можливість заробити. А потім можна оподатковувати. Тому в нашому пакеті передбачено прийняття кодексу економічного зростання. Більше сотні різного роду податків і зборів повинно бути ліквідовано! В Україні повинно бути прийнято сім базових податків. Чим простіша податкова система, тим важче з одного боку її обійти, і тим легше для простого підприємця працювати.</p>
<p>Ми усвідомлюємо, що знищення малого і середнього бізнесу є не тільки економічна мета цієї влади. Ми усвідомлюємо, що знищення малого і середнього бізнесу, це політична мета. Так робили більшовики тоді, коли спочатку оголосили НЕП, а потім знищували тих людей, які маленький бізнес, які мали маленьку ділянку, які мали маленький заробіток.</p>
<p>Тому що вони представляли небезпеку для режиму. Зараз та людина, яка може заробити на себе, та людина, яка може прогодувати себе, та людина, яка має клепку в голові, вони представляють для них небезпеку. Тому нашому завданні – це прийняття кодексу економічного зростання і повна і тотальна демонополізація української економіки.</p>
<p>Що стосується питання по офшорам. Я думаю, що ви чудово знаєте про цифри, які за останніх 2 роки виведені до офшорних зон. Вдумайтеся, за офіційною статистикою до офшорних зон з України виведено 72 мільярди доларів США. Це два річних бюджети. Два річних бюджети виведені в ті зони, де рахунки тримають сьогоднішні урядовці, де рахунки тримають члени їхніх сімей, де рахунки тримають ті, хто обкрадали народ України.</p>
<p>Тому наше завдання – це не просто розірвати угоди про усунення подвійного оподаткування з офшорними зонами, але через Національний антикорупційний комітет добратися до кожного рахунку, до кожного посадовця, який крав гроші з країни, повернути кошти у країну і притягнути корупціонерів до кримінальної відповідальності. Це наше завдання. <i>(Оплески)</i></p>
<p>Нам треба зреалізувати низку соціальних програм. Хтось може сказати, що опозиція займається популізмом, тому що грошей немає. І це є брехня. Гроші є. Гроші є на утримання Президента – 1,2 мільйони гривень коштує 1 день утримання Віктора Януковича. Гроші є на підняття витрат на Генеральну прокуратуру, на Службу безпеки України на правоохоронну систему, на Кабінет Міністрів, на Верховну Раду. За останніх 3 роки загалом в бюджеті видатки на органи державного управління були підвищені майже на 30 мільярдів гривень. 30 мільярдів, які можна було відправити на пенсії, на заробітні платні і на розвиток України.</p>
<p>Тому наше завдання – не жити в борг. Скорочення витрат на державне управління, скорочення державного боргу, запуск економіки і можливість для того, щоб&nbsp; з зароблених коштів ми як опозиція провели свою соціальну програму.</p>
<p>В нашій соціальній програмі чотири пункти. Звичайно, що наші політичні опоненти провели вже декілька реформ соціальних. Я почну з сумнозвісної пенсійної реформи. Пригадуєте, скільки було тут тріскотні в парламентській залі про те, що всі пенсіонери будуть щасливі, всім дадуть велику пенсію. І підвищення пенсійного віку ніяким чином не впливає на те, що наші жінки і чоловіки просто не доживають до пенсійного віку.</p>
<p>Ми вважаємо, що ця пенсійна реформа не принесла нічого. Окрім: перше – підвищення пенсійного віку, друге – підвищення пенсійного стажу і третє – підвищення дефіциту Пенсійного фонду, і четверте – реального зменшення купівельної спроможності для кожного українського пенсіонера. Наше завдання – скасувати пенсійну реформу. І ми це зробимо або в опозиції, або у владі, до якої ми прийдемо після виборів. <i>(Оплески)</i></p>
<p>&nbsp;В нашому пакеті щодо пенсійної реформи, який вносила Людмила Денісова і напрацьовані нашими партнерами по опозиції. Є низка питань, які стосуються відновлення справедливості в нарахуванні пенсій. І тут окремо повинен зазначити про те, що процедура осучаснення пенсій, а саме збільшення розміру пенсії не тільки на індекс інфляції, а на реальну вартість життя повинна бути прийнята в цій Верховній Раді України.</p>
<p>Робочі місця. Ми окремо зазначили про те, що Україні потерпає від безробіття. Вдумайтесь, до речі, про інвестиції. Ви знаєте, шановні члени парламенту, хто став зараз найбільшим інвестором української економіки? Трудові мігранти. Сім мільярдів доларів – це ті люди, які втекли від цього уряду, це ті люди, які втекли від цієї влади, поїхали за кордон. Сім мільярдів доларів було перераховано нашими заробітчанами з-за кордону в Україну. Наше ключове завдання – ці люди повинні отримати гідну роботу, гідну зарплату і гідне майбутнє тут в Україні.</p>
<p>Тому, окрім кодексу економічного зростання є програма створення&nbsp; робочих місць. Запустить економіку, дайте можливість людям працювати і не просто працювати, а заробляти.</p>
<p>І окреме&nbsp; питання, яке&nbsp;&nbsp;&nbsp; стосується, безпосередньо заробітків. Вдумайтесь,&nbsp; при середній заробітній платі по Україні в&nbsp; 2600 гривень, як ви думаєте, скільки кожен українець&nbsp; витрачає на утримання держави і влади? Половину&nbsp; зароблених коштів, 50 відсотків наша людина, які вона&nbsp; заробила чесним&nbsp; трудом, віддає на&nbsp;&nbsp; податки, на збори, на будь-які інші платежі для того, щоб утримати тих, які в цій ложі. А на інших 50 відсотків, ці люди жевріють. Наші&nbsp; люди навіть у тому випадку,&nbsp; якщо вони мають роботу, вони не мають можливості жити,&nbsp; немає за що.</p>
<p>Цифра по бідності в Україні три четверти, 7 з 10 українців є на межі&nbsp; бідності. Це 45-мільйонна українська держава, яка є сусідом великого Європейського Союзу, яка має &nbsp;все, яка має землю, яка має ресурси, яка&nbsp; має воду, яка має саме найважливіше –&nbsp; має мудрих і&nbsp; трудолюбивих людей. Має такий бездарний уряд і бездарного Президента, які повинні&nbsp; бути відправлені у відставку! <i>(Оплески)</i></p>
<p>&nbsp;</p>
<p>&nbsp;ГОЛОВУЮЧИЙ.&nbsp; Арсеній Петрович, скільки вам ще хвилин потрібно?</p>
<p>&nbsp;</p>
<p>ЯЦЕНЮК А.П.&nbsp; Ви побачите скільки, побачите.</p>
<p>Шановні члени парламенту, ми ні в якому випадку, не повинні забувати не тільки про робочі місця,&nbsp; але і про підготовку нашої молоді до того, щоб&nbsp; отримати гідне майбутнє в Україні, для того, щоб отримати гідні знання, для того, щоби мати можливість, скориставшись своєю освітою,&nbsp; скориставшись своїми знаннями і тими здобутками, які&nbsp; вони отримали чи то у виші, чи то&nbsp; в середній школі, мати гідну роботу і мати&nbsp; гідне майбутнє.</p>
<p>Ми як опозиція внесли до парламенту Закон про вищу освіту. Погляньте, жоден український ВУЗ сьогодні не знаходиться ні в сотні, ні в п'яти сотнях, ні в&nbsp; тисячі, навіть&nbsp;&nbsp; провідних ВУЗів світу.&nbsp; Це країна, яка має&nbsp; інтелект, це країна, яка має знання, це країна, яка повинна демонструвати найяскравіші і найкращі темпи як росту економіки, так і росту інтелектуального потенціалу. Ми не просто пасемо задніх, нас немає навіть у світових чартах, нас немає навіть у світових індексах.</p>
<p>Тому ми вважаємо, що система освіти потребує не просто кардинальних змін, а негайних і радикальних змін, починати необхідно з дитячого садка, дитячий садок. Я нещодавно повернувся з Вінниці і Житомира, Львова і Тернополя, де підходять жінки і кажуть, треба заплатити тисячу гривень для того, щоб маленьку дитинку взяли у дитячий садок. І тільки чотири з десяти українських дітей можуть, і мають можливість потрапити до дитячого садка. Яку освіту ми можемо дати, як ми можемо підготувати нашу молодь, нашу найвищу цінність, якщо у нас немає базового першого рівня освіти і виховання особистості? Тому відновлення мережі дитячих садків і фінансування, в першу чергу, вихователів, які на тисячу гривень не думають, як виховати дитину, а вони думають, як прожити їхній сім'ї. Це при тому при всьому, що статки уряду за останній рік зросли, це тільки офіційні, на 300 відсотків.</p>
<p>Школа. Школа і вища освіта, вони не просто повинні давати знання. Школа і вища освіта повинні зразу зв'язувати знання, і ринок праці. І саме тому прийняття нашого законопроекту про вищу освіту дасть можливість не витрачати мільярдні кошти на продукування людей, а точніше нашої молоді, яка разом із свідоцтвом чи із сертифікатом вищої освіти, зразу отримає свідоцтво реєстрації на біржі безробітних.</p>
<p>Окреме питання про медицину, яке тут розглядалося. Одна з найбільш корумпованих систем і тих систем, які корумповані не тільки фінансово, це в першу чергу моральна корупція. Це цинізм, коли люди, які не мають ліків на те, щоб боротися з онкологією, коли люди, які не мають ліків на те, щоб боротися з цукровим діабетом, коли люди потерпають від туберкульозу, це в країні, яка в центрі Європи, коли люди не можуть вилікувати базові хвороби. При цьому за державні кошти цей уряд і це міністерство закуповують в десятки разів дорожче медичні препарати і медичні послуги.&nbsp; Ми вважаємо, що в країні повинна бути проведене серйозна не просто зміна, а перегляд всієї системи медицини.</p>
<p>І опозиція наполягає на прийнятті: перше –&nbsp; державного гарантованого рівня надання медичних послуг. Українську Конституцію ніхто не скасовував. Мільярдні витрати, які&nbsp; йдуть на утримання системи&nbsp; охорони здоров'я не повинні розкрадатися, а повинні направлятися на лікування за конкретним переліком хвороб, які держава повинна прогарантувати.</p>
<p>Ми виступаємо за введення державної страхової медицини як другого рівні, тому що погляньте, що відбувається з нашим населенням? Кількість –&nbsp; ми від року до року старіємо, вимираємо і нас стає все менше і менше. Тільки за останні два роки 500 тисяч людей померло і це 500 тисяч людей менше населення України ніж було. Тому медична реформа і проведення реальних змін в соціальній сфері є нашими завданнями як опозиції.</p>
<p>Окремо хотів би зазначити про інфраструктуру. Та інфраструктура, яка начебто так добре відбудовувалася під час Євро-2012. На Євро-2012 було витрачено 10 мільярдів доларів США.&nbsp; <i>(Шум у залі) </i>&nbsp;10 мільярдів доларів США, з яких половину розкрали, а половину цих коштів пішли в ті об’єкти, які сьогодні не експлуатуються. Тому ми створюємо спеціальну слідчу комісію, яка розслідує всі факти зловживань, використання державних коштів на так звану інфраструктуру тому що зрозуміло, що за ці&nbsp; гроші ви будували не інфраструктуру в Україні, а ви будували свої хати: у кого на Кіпрі, у кого у Франції, у кого в Німеччині. І це стане здобутком українського народу, будемо там дітей наших вивозити, щоб побачили як розкрадалися кошти державного бюджету.</p>
<p>Шановні члени опозиції! Ті, хто представляє уряд і Президента, якого немає.&nbsp; У нас сьогодні не просто голосування&nbsp; за відставку Кабінету Міністрів,&nbsp; ми усвідомлюємо про те, що цей уряд, який&nbsp; корумпує країну, який корумпує політиків, буде триматися за останнє для того, щоб кожний день ще пробути в кріслі чи то прем'єра, чи то міністра, чи то Президента і далі грабувати країну.</p>
<p>Але це&nbsp; голосування буде показовим. Воно буде показовим тому, що ми побачимо, який реальний рівень підтримки в цього уряду. Той, хто голосує проти постанови – це той, хто підтримує: цей Кабінет Міністрів України, це той, хто підтримує безробіття, той хто підтримує корупцію, той хто підтримує підвищений пенсійний вік, той хто підтримує закрити 900 шкіл, той хто підтримує закритих 300 лікарень, той хто підтримує 894 гривні мінімальної пенсії, той хто підтримує беззаконня, корупцію і безнадію в нашій країні.</p>
<p>Ми як опозиція чітко заявляємо: ми зреалізуємо свій план, ми знаємо, що робити, ми знаємо, як робити і ми це зробимо.</p>
<p>І сама тому наша вимога, яка оголошується в цій парламентській залі – це відставка уряду Януковича-Азарова. А&nbsp; 18 травня на Європейській площі&nbsp; на День Європи опозиція виставить вимогу&nbsp; -&nbsp; відставка Президента Януковича як тієї людини, яка винна в усьому, що&nbsp; відбувається сьогодні в країні. (<i>Оплески).</i></p>
<p>Шановні члени парламенту, ми продемонструємо їм, як треба керувати країною. Ми продемонструємо їм, яка Україна буде в найближчому майбутньому. Знайте, адже це голосування – це не голосування&nbsp; опозиції, за нас проголосувало більше половини українців бльше половини українців, більше 50 відсотків українців проголосували за опозицію за пропорційною системою. Відставка Януковича і Азарова – це вимога більше ніж половини України. І це обов'язково станеться! Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні депутати, прошу записатися на питання. 10 хвилин. Народних депутатів прошу записатися.</p>
<p>Партія регіонів, народний депутат Мисик.</p>
<p>&nbsp;</p>
<p>12:54:32</p>
<p>МИСИК В.Ю.</p>
<p>Прошу передать слово народному депутату Стояну.</p>
<p>&nbsp;</p>
<p>12:54:37</p>
<p>СТОЯН О.М.</p>
<p>Знаєте, якби ви, доповідач, виступали в іншій країні, можна було б повірити. А слухаючи вас, це, знаєте, дежавю часів Ющенко-Тимошенко. Це – програма, яку ви, обдуривши мільйони людей, оголосили на Майдані у 2004 році, і з цією програмою будучи при владі 5 років – з 2005 по 2010 рік – зовсім не справилися.</p>
<p>І тому у мене до вас є питання, пане доповідачу, чому ви не зробили елементарну річ, будучи 5 років при владі, тому що і ви були на всіх високих посадах в цій державі, чому ми на два роки заморозили мінімальну пенсію, і ми змушені були тут вибивати у трибуни її, чому ви на два роки заморозили виплати у бюджетній сфері, чому ви нічого не зробили для того, щоб якось погасити борги, які ви побрали у Міжнародному валютному фонді, а тепер…</p>
<p>&nbsp;</p>
<p>ЯЦЕНЮК А.П.&nbsp;Дякую за дуже змістовне запитання від Партії регіонів. Тому що, в принципі, змістовність всіх ваших запитань протягом останніх трьох років зводиться тільки до одного: в усьому винні "попередники". <i>(Оплески)</i> Ви вже, в принципі, той уряд, який є попередників. Це перше.</p>
<p>Друге. Ви знаєте, ви згадали про Юлію Тимошенко і я не можу тут про це не згадати. Ви – такі боягузливі, що ви її закрили в тюрму як свого основного політичного опонента. Тому наша політична вимога зараз: звільнення Юлії Тимошенко, повернення її в політичне життя! <i>(Оплески)</i>&nbsp; І я вам скажу, далі...</p>
<p>&nbsp;</p>
<p>ГОЛОСИ ІЗ ЗАЛУ. Юлі волю! Юлі волю! Юлі волю! Юлі волю! Юлі волю! Юлі волю!</p>
<p>&nbsp;</p>
<p>ЯЦЕНЮК А.П. І наостанок, шановний пане, не...</p>
<p>&nbsp;</p>
<p>ГОЛОВУЮЧИЙ. Дайте завершити відповідь.</p>
<p>&nbsp;</p>
<p>ЯЦЕНЮК А.П. І наостанок. Не за горами той час, коли в цій парламентській залі буде і Юлія Тимошенко, і вся опозиція тільки не в меншості, а в більшості, і в кріслі Президента, і в кріслі Голови парламенту, і в&nbsp; кріслі уряду, і які проведуть ці реформи, про які ми сказали.<i> (Оплески)</i></p>
<p>&nbsp;</p>
<p>ГОЛОВУЮЧИЙ. Фракція "Батьківщина", Бондаренко.</p>
<p>&nbsp;</p>
<p>12:57:24</p>
<p>БОНДАРЕНКО В.Д.</p>
<p>Володимир Бондаренко, "Батьківщина", об'єднана опозиція.</p>
<p>Шановний пане Арсенію Петровичу, ви знаєте ставлення цього уряду до органів місцевої влади, ви знаєте, що залишили на місцях лише маленький шматочок бюджету – біля одної четвертої частини, хоча завжди фінансували біля 50 відсотків. Але мене цікавить, чи цей уряд здатний піти на такий&nbsp; мужній крок, як дозволити киянам обрати свою владу, не маніпулювати законодавством, не використовувати продажний Конституційний суд, а дати киянам обрати свою владу? І ставленик нинішнього глави уряду, який сьогодні керує Києвом, показав, на&nbsp; що він здатний, він показав, як треба керувати в період снігопадів, повеней і так далі. Він сьогодні з легкістю віддав 8 або 6 мільярдів в іншому випадку міських грошей киян, так чи цей уряд сьогодні, як ви думаєте, здатний на мужній крок: провести вибори в Києві?</p>
<p>&nbsp;</p>
<p>ЯЦЕНЮК А.П. Дякую, пане Володимир. Перше ваше запитання дуже важливе: стосовно того, як цей уряд ділить кошти між регіонами.</p>
<p>Я хотів би звернутися до Партії регіонів. Після того, як ви три роки керуєте країною, вам треба перейменувати, напевно, партію: не Партія регіонів, а "Партія знищення регіонів", - тому що ви знищили місцеве самоврядування, ви знищили місцеві бюджети, ви ділите кошти тільки між тими, які ближчі до вас.</p>
<p>Тут є слайд про те, що ви взагалі Україну поділили на касти: ті, які підтримують і голосували за Партію регіонів, ті отримують з загального котла; а ті українці, які підтримують демократію, ті українці, які не підтримують корупцію, ті українці, які підтримують опозицію, чомусь виведені за межі фінансування державного бюджету. Ми маємо нашу політичну реформу, на якій ми зупинимося обов'язково. Але зараз, відповідаючи на питання по місту Києву.</p>
<p>Ви пригадуєте, як вони перед виборами розповідали, що вони ж партія професіоналів. Ви сніг в Києві прибрати не умієте, а ви країною взялися керувати!</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", Каплін.</p>
<p>&nbsp;</p>
<p>12:59:46</p>
<p>КАПЛІН С.М.</p>
<p>Оскільки у мене запитання до іншого доповідача, я б хотів передати слово Оксані Продан.</p>
<p>&nbsp;</p>
<p>ГОЛОВУЮЧИЙ. Прошу, Оксані Продан.</p>
<p>&nbsp;</p>
<p>12:59:57</p>
<p>ПРОДАН О.П.</p>
<p>Дякую дуже. Оксана Продан, фракція "УДАР Віталія Кличка".</p>
<p>Шановний Арсенію Петровичу, ви дуже правильно сказали, що основними інвесторами в Україні сьогодні є заробітчани – ті люди, які взяли на себе сьогодні відповідальність влади і забезпечують інвестування в Україну. Натомість всі інвестори виводять сьогодні, іноземні інвестори виводять сьогодні інвестиції з України. І навіть уряди розвинених економічно країн прийняли рішення про відкликання своїх гарантій і про виведення інвестицій з України. Чому це відбувається? Тому що вся бізнес-структура монополізована владою, корупційною владою, тому що весь бізнес в Україні знекровлений неповерненням ПДВ, авансовими платежами по податку на прибуток і тиском на заробітні плати.</p>
<p>Фракція "УДАР Віталія Кличка" внесла законопроект, депутати від фракції, законопроект 1182 при зниження ставки єдиного соціального внеску. Я…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>13:00:59</p>
<p>ПРОДАН О.П.</p>
<p>Я хочу вас запитати, Арсеніє Петровичу, чи ви підтримуєте нашу ініціативу по зниженню тиску на заробітні плати людей і те, що наступний уряд зобов'язаний почати свою роботу з створення умов для легальної праці і достойної оплати праці людей? Дякую.</p>
<p>&nbsp;</p>
<p>ЯЦЕНЮК А.П. … пані Оксано, ви праві, що звідси тікає капітал, справжній капітал, іноземний капітал.</p>
<p>Єдиний шлях його&nbsp; повернути – це встановити правила гри. Це те, щоби кожен інвестор знав, що суд не корумпований, що суд буде захищати його&nbsp; право власності, що податкова – це не інструмент примусу, а податкова – це інструмент виконання закону. Що правила гри не міняються під час ведення бізнесу і що ця країна, наша країна, у випадку підписання&nbsp; угоди про політичну асоціацію і економічну інтеграцію з Європейським Союзом стане подібна на високі стандарти Європи.</p>
<p>А що стосується нашого спільного плану, то пані Оксана, ви знаєте, яка буде найкраща відповідь? Найкраща відповідь буде&nbsp; наступна. Якщо ми як три опозиційні партії – "Батьківщина", "Свобода" і "УДАР" – вийдемо з єдиною програмою змін в країні перед президентськими виборами 2015 року. І тоді перемога за нами.</p>
<p>&nbsp;</p>
<p>ГОЛОВУЮЧИЙ. Фракція Компартії України. Народний депутат Кудря.</p>
<p>&nbsp;</p>
<p>13:02:31</p>
<p>КУДРЯ В.І.</p>
<p>Фракція Комуністичної партії України, Володимир Кудря, Кіровоградщина, Олександрія.</p>
<p>Пане добродію! Ваш депутат з вашої фракції Живаго заборгував вугільній промисловості міста Олександрії мільйони гривень&nbsp; по заробітній платні.</p>
<p>Перше питання. Скажіть, коли ж він виплатить нашим простим людям гірникам заборгованість по зарплаті, якщо ви такий керівник великий.</p>
<p>І друге. Шановні колеги! У цій… <i>(Шум у залі)</i> Шановні колеги! У цій залі тільки що відбувся великий плагіат. Цей доповідач&nbsp; повністю виклав нашу антикризову програму <i>(Шум у залі) </i>&nbsp;по виводу України з кризи. Придумайте що-небудь своє, свіжіше. Дякую.</p>
<p>&nbsp;</p>
<p>ЯЦЕНЮК А.П. Нешановні мною комуністи! Направляю вас по адресі, де забрати заробітну платню, - фракція Партії регіонів. Тому що він у фракції Партії регіонів. Це перше.</p>
<p>Друге. Я сподівався, що зараз Комуністична партія виступить з наступним. Ми усвідомили свою помилку, ну, да, була історія. Десь гроші давали, десь нам помагали, - проголосували ми за Азарова. Але зараз ми її виправимо і проголосуємо за відставку Азарова. Так ви голосувати будете чи ні, шановні комуністи? Ви на це відповідь дайте. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Депутат Дерев'янко, позафракційний, прошу.</p>
<p>&nbsp;</p>
<p>13:04:24</p>
<p>ДЕРЕВ’ЯНКО Ю.Б.</p>
<p>Юрій Дерев'янко, 87 виборчий округ, Івано-Франківська область, позафракційний.</p>
<p>Шановний Арсенію Петровичу! Діючий уряд уже впродовж трьох років реалізує так звані реформи. Скажіть будь ласка, чи можна вважати ті всі кроки, які здійснював уряд за ці всі три роки, дійсно реформами? Коли сьогодні наші батьки, які на пенсії або які мають вийти на пенсію, практично не можуть звести кінці з кінцями задля того, щоб вижити. Їм тих коштів вистачає максимум на ліки і більше ні на що.</p>
<p>Друге питання. Уряд нещодавно відзвітувався про те, що 98 відсотків доріг, ямковий ремонт зроблено. Чи ви знаєте ті 98 відсотків, де вони знаходяться? Де ремонт, де дороги відремонтовані?</p>
<p>І наступне. Сьогодні уряд у ручному режимі керує бюджетом і казначейство блокує всі, без виключення, кошти для місцевих рад. Скажіть будь ласка, чи це відповідає Конституції і законам України на сьогодні? Дякую.</p>
<p>&nbsp;</p>
<p>ЯЦЕНЮК А.П. Дякую вам за запитання. Знаєте, от, ми, коли ставили питання про відставку уряду, я спеціально сказав, що це просто зведення політичних рахунків. От на них… Отам Микола Янович сидить, бачите? Не перший рік, до речі, в цьому кріслі сидить. Тут мав би сидіти Віктор Янукович. Ну, на них відповідальність за країну. Вони повинні усвідомити були, що це велика країна, 45 мільйонів людей, з неймовірними можливостями, з тим, щоб показати просто справжній прогрес. Це може бути країна взірцева на теренах Європи. Вони знищили цей шанс. І саме тому їх треба гнати у відставку, тому що це бездарні, безвідповідальні, ще й злодійські представники уряду. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Сідайте, Арсеній Петрович. Час вичерпано.</p>
<p>&nbsp;</p>
<p>ЯЦЕНЮК А.П. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава! <i>(Оплески) </i></p>
<p>&nbsp;</p>
<p>ГОЛОВУЮЧИЙ. Слово для виступу надається Прем'єр-міністру України Миколі Яновичу Азарову. <i>(Оплески) (Шум у залі) </i>Прошу заспокоїтися. Будь ласка, Микола Якович.</p>
<p>&nbsp;</p>
<p>АЗАРОВ М.Я.</p>
<p>На превеликий жаль, шановні народні депутати, ми замість змістовного аналізу вкрай непростої ситуації в країні услышали банальний набір фраз, звинувачень. На мій погляд, це… <i>(Оплески)</i> не прикрашає опозицію і не прикрашає особисто Яценюка, который працював в наших урядах неодноразово. <i>(Оплески)</i></p>
<p>Шановні громадяни України, шановні народні депутати, дякую всім народним депутатам, які завжди висловлюють об'єктивну критику на адресу уряду. Коли в критиці є раціональне зерно,&nbsp;ми завжди її сприймаємо. І готові співпрацювати, якщо критика продиктована щирою турботою про інтереси народу України.</p>
<p>За роки співробітництва з Верховною Радою України минулого і нинішнього скликання уряду в більшості випадків вдавалося знаходити погоджені з народними депутатами рішення спрямовані, в першу чергу на стабілізацію соціально-економічної ситуації та розвиток країни. Ми це високо цінуємо.</p>
<p>Це, безумовно, дуже важливе надбання як конструктивної частини депутатського корпуса, так і уряду. Ми разом напрацювали позитивний досвід узгоджених суспільних інтересів шляхом обговорення життєво важливих іноді гострих проблем з громадськістю, з народними депутатами, з експертним середовищем. Так стали законами визначальні для розвитку держави Податковий, Митний, Кримінально-процесуальний кодекси та багато інших важливих документів.</p>
<p>Тому наш уряд принципово налаштований на конструктивну співпрацю і з парламентською більшістю, і з опозицією, і з громадянським суспільством.</p>
<p>На превеликий жаль, сьогодні ми побачили, що натомість певним силам потрібно лише максимально ускладнити ситуацію. Вони знову пускають вхід їх улюблений метод і- брехню, демагогію і популізм. Але ми все це ж проходили.</p>
<p>Згадайте, як відбувалися парламентські вибори минулого року. Скільки було апокаліптичних прогнозів: що гривня обвалиться, економіка зупиниться, ціни зростуть і зникнуть якісь товари. Цим вони тільки активно підігрівали валютним спекулянтам, недобросовісним підприємцям, які розкручували ціновий ажіотаж і вчергове спустошило кишені простих людей.</p>
<p>Я хочу запитати спростованих життям оракулів, які зараз сидять в цій залі і намагаються нагнітати різні жахи: де ваші пророцтва, кому вони були на руку - простим людям чи спекулянтам?</p>
<p>Я хочу запитати: хто з вас відповів за шкоду, яку ви заподіяли людям?&nbsp;Яку відповідальність ви будете нести за ті провокаційні висновки і прогнози,&nbsp; які і сьогодні озвучувались в цій залі?</p>
<p>А громадян України я прошу вдуматись&nbsp; і порівняти, хто вболіває&nbsp; за майбутнє України і пропонують практичні кроки, а хто вболіває за власне політичне майбутнє і&nbsp; перекладає відповідальність на інших. Відома крилата&nbsp; істина: "Все познается в сравнении". Давайте проаналізуємо і порівняємо два періоди в історії незалежної України: той,&nbsp; за який&nbsp; відповідає наш уряд і той,&nbsp; за який не хочуть брати відповідальності&nbsp; ініціатори розгляду&nbsp; довіри до уряду, той, коли вони були при владі.</p>
<p>Лідери опозиції&nbsp; говорять про крах економіки і&nbsp; збідніння людей сьогодні, тому запитаємо:&nbsp; а що було 3 роки тому, якщо зараз зростання&nbsp; валового внутрішнього продукту порівняно з&nbsp; 2009 роком становить майже 10 відсотків, зростання промислового виробництва –&nbsp; біля 18 відсотків,&nbsp; збільшення обсягу житлового&nbsp;&nbsp; будівництва – в 1,7&nbsp; рази, зростання товарообігу –&nbsp; в 1,6 рази,&nbsp; реальної заробітної плати –&nbsp; в 1,4, то як назвати&nbsp;&nbsp; те, що відбувалося&nbsp; в 2008-2009 роках?&nbsp;</p>
<p>Якщо фонд оплати праці порівняно з 2009 роком&nbsp; збільшився в 1,5 рази, а видатки Пенсійного фонду –&nbsp; в 1,4 рази. Якщо протягом трьох років уряд&nbsp; 18 разів поспіль&nbsp; підвищував&nbsp; заробітну плату бюджетникам і 34&nbsp; рази пенсії для різних категорій пенсіонерів, то де ви бачите&nbsp; падіння доходів?&nbsp; До речі, підвищення ми робили поступово, крок за кроком і тому не&nbsp; допустили інфляції, як це було не раз раніше.&nbsp;</p>
<p>Я чудово розумію, що доходи наших&nbsp; людей ще не такі,&nbsp; щоб забезпечити їм належний&nbsp; добробут. Проте ми крок&nbsp; за кроком робимо все,&nbsp; щоб збільшити&nbsp; доходи наших громадян. Але як тоді&nbsp; назвати те, що&nbsp; в 2009 році&nbsp;&nbsp; всі заробітні плати, пенсії, соціальні виплати,&nbsp; були протизаконно&nbsp; заморожені? Чому ви не згадуєте про свою відповідальність за цей удар по народу України?</p>
<p>Три роки тому перед країною&nbsp; на повен зріст&nbsp; постали&nbsp; дві головні проблеми,&nbsp; які вели до соціально-економічного колапсу і банкрутства: найбільша в Європі ціна на газ, яка загрожувала зупинкою базових галузей промисловості та зубожінням населення, і падіння доходів, підкреслюю реальне падіння доходів, заморожені соціальні гарантії, що обумовлювали скорочення внутрішнього ринку.</p>
<p>Зусиллями лідерів нинішньої опозиції Україна була втягнута в газову кабалу. Газовий контракт був справжньою зрадою національних інтересів, господа із "Свободи". Нас змушували під загрози драконічних штрафів купувати 52 мільярда кубів газу за найдорожчою в Європі ціною, за півроку Україна мала стати банкрутом. Ми і зараз переплачуємо, господин Яценюк, суму, яка дорівнює дефіциту бюджету Пенсійного фонду або річними витратами на охорону здоров'я. Дякуючи вам, ми це переплачуємо. <i>(Оплески)</i></p>
<p>Нам вдалося врятувати ситуацію. Завдяки домовленості з Росією, було отримано значну економію в оплаті за імпортний газ. Таким чином, щороку в реальному секторі економіки залишалося біля п'яти мільярдів доларів. Завдяки цьому перепочинку не зупинилась металургія і хімія, держава отримала можливість комплексно стимулювати збільшення власного видобутку газу, шукати альтернативні джерела постачання та енергозбереження. Чи міг хто-небудь у дев'ятому році уявити, що Україна зможе у рази знизити обсяги споживання російського газу? Але факти вперта річ.</p>
<p>В поточному році ми купили у "Газпрому" у вісім разів менше газу ніж рік тому. За 2012 рік ми скоротили споживання, мне трудно говорить, я прошу, імпортного газу на 12 мільярдів кубів газу, до 33 мільярдів кубів. Порівняйте це з 52 мільярдами, які нам нав'язували. Перше. Ми модернізували теплоелектростанції, перевели частину агрегатів на вітчизняне вугілля та оновлені потужності атомних та гідроелектростанцій.</p>
<p>До речі, видобуток енергетичного вугілля за 2012 рік зріс на 4,2 мільйони тонн, нарощений власний видобуток природного газу. Вперше в нашій історії для пошуку та видобутку вуглеводнів залучені світові лідери в цій сфері Shell, Chevron,&nbsp;ExxonMobil.</p>
<p>Ми домовились і здійснюємо постачання дешевшого газу з європейського спотового ринку. Розпочато будівництво власного заводу з виробництва ядерного палива. З початку 2010 року по березень 2013 року потужність альтернативної енергетики, яка виробляє електричну енергію з відновлювальних джерел, зросла в п’ять разів. Это вам не закон болтать вот на этой трибуне!</p>
<p>Все це результат практичних кроків, які зменшують тягар енергетичний залежності України. Лідери опозиції нікого не згадують, хто є ініціатором підвищення тарифів на енергоносії для населення. Я нагадаю чий підпис стоїть під зобов’язаннями Міжнародного валютного фонду підвищити тарифи для населення? Колишнього Прем'єр-міністра Тимошенко. Це вам український народ завдячує не тільки кабальною ціною на газ, а і постійною вимогою МВФ до України, щоб громадяни повністю таку ціну оплачували.</p>
<p>Натомість, наш уряд прийняв рішення: не перекладати на громадян України всю вагу надмірних цін на газ. Ціна на газ населення залишалась незмінною. Хватить брехати. Ціна залишалась незмінною протягом останніх 32 місяців, тарифи на електроенергію впродовж 24 місяців. Переважна більшість населення в Україні за газ платить 724&nbsp; гривень за тисячу кубічних метрів. Для порівняння: вартість газу в сусідній Росії залежить від регіону і складає від 800 до 1358 гривень, споживачі в Румунії купують тисячу кубічних метрів газу за 3 тисячі 757, в Угорщині за 4 тисячі 236, Болгарії за 7 тисяч 433. Ще в середині 2010 року ми&nbsp; знизили планку, з якої починається компенсація витрат на послуги в ЖКХ: до 15 відсотків сімейного бюджету для працездатних громадян до 10 відсотків для непрацездатних &nbsp;пенсіонерів.</p>
<p>Шановні колеги, з початку економічної кризи більшість країн на рекомендації&nbsp; МВФ вдалися до бюджетної економії, затягування поясів у соціальній сфері. Ми обрали інший&nbsp; принципово інший шлях: збільшення доходів населення, завдяки цьому зростанню внутрішнього ринку. Тому першим кроком нашого уряду було підвищення соціальних стандартів.&nbsp; І вже впродовж трьох років ми послідовно проводимо політику підвищення добробуту людей. Це велика і складна робота,&nbsp; якій протипоказаний популізм, адже зростання статків громадян може базувати лише на розвитку економіки. Наша опоненти, намагаючись сподобатись своїм виборцям, ллють гіркі сльози, що наші літні люди отримують низькі пенсії, на&nbsp; які неможливо прожити. Я навіть не став би сперечатись, якби це питання піднімали не ви. Знову нагадаю, чий підпис стоїть під зобов’язанням України перед МВФ&nbsp; -&nbsp; здійснити&nbsp; пенсійну реформу. Чий? Знову ж так – Тимошенко. (<i>Оплески</i>)&nbsp;</p>
<p>А представники її політичної сили мають нахабство ставити нам це в провину. Яке ви маєте право плакатися про важке життя старих людей? В цьому залі присутній колишній міністр соціальної політики в уряді Тимошенко. Де були ваші сльози в&nbsp; 2009 році, коли наші пенсіонери отримували пенсію 556 гривень 60 копійок? (<i>Оплески</i>)</p>
<p>Я не намагаюсь малювати райдужної картинки і не буду говорити, що мене&nbsp; влаштовують сьогодні розміри пенсійних виплат. Не влаштовують. Але ми робимо все, щоб наші громадяни отримували більше і могли достойно жити на пенсію.</p>
<p>За час роботи нашого уряду середній розмір пенсійної виплати збільшився в 1,4 рази і зараз складає 1 тисяча 471 гривню.&nbsp; На вимогу Глави держави в минулому році були проведені перерахунки пенсій майже 13 мільйонам пенсіонерам, в 2012 році – 580 тисячам колишнім військовослужбовцям в три етапи підвищувався розмір пенсійних виплат. Середній розмір&nbsp;&nbsp; пенсій військовослужбовців станом на 1 січня 2013 року збільшився до 2350 гривень, або майже на 600 гривень більше в місяць,</p>
<p>Скажіть своїм виборцям, чому у 2008-2009 році влада намагалась не помічати проблем пенсійного забезпечення чорнобильців? Як ви мирилися з тим, що у&nbsp; 2009 році учасник ліквідації аварії на ЧАЕС інвалід першої групи повинен був виживати на 1200 гривень? Як?&nbsp; Сьогодні йому не мають права платити менше 2548. В листопаді 2011 року ми прийняли рішення, завдяки якому на початок 2013 року середній розмір пенсії для учасників ліквідації наслідків аварії на Чорнобильській АЕС збільшився майже в 2,2 рази, до 4280 гривень. Наприклад, сьогодні середня пенсія інвалідів першої групи складає 5170 гривень, інвалідів другої групи 4744, інвалідів третьої групи 3222.</p>
<p>Наші опоненти дуже часто грають на проблемах соціально назахищених категорій громадян і звинувачують владу у тому, що розміри соціальних домог, доплат та інших соціальних виплат занадто малі. А де було їх сумління, коли вони були&nbsp; при владі? Підвищення соціальних виплат якщо і було, то воно знецінювалось інфляцією. Наприклад, у 2009 році прожитковий мінімум, який є базою для обрахунків, збільшився лише&nbsp; на 5 відсотків, а нагадаю, що інфляція була вдвічі вища – 12,3. Наш уряд за 2010-2013 роки 15 разів поспіль збільшував розмір прожиткового мінімуму. В цьому році він в 1,7 рази більше, ніж у 2009 году.</p>
<p>Чому у 2008 году, коли максимальний розмір допомоги по догляду за дитиною складав тільки 316 гривень в місяць, вас це влаштовувало? Ми вважали це неправильним, і без зайвого галасу майже в 4 рази збільшили розмір цих виплат. Ми в 1,6 рази збільшили максимальний розмір допомоги на дітей одиноким матерям. Виплати при народженні дитини за цей період збільшились у 2,4 рази. Мабуть, колишній міністр соціальної політики та її заступник, нині палкі опозиціонери, виявляли уникальную турботу,&nbsp; коли розмір державної соціальної допомоги малозабезпеченим семьям для непрацездатних осіб складав в 2009 році аж 188 гривень в месяц. Де ж ваша совість? <i>(Оплески) </i>&nbsp;Ми збільшили ці витрати в п'ять разів, на дітей, що проживають в малозабезпечених сім'ях такая допомога збільшена в 2,6 раза. Хто вам заважав це робити, зробити? Криза? Так і зараз криза, нікуди вона не зникла. За 2010-2013 роки урядом збільшені розміри державної соціальної допомоги&nbsp; інвалідам з дитинства першої групи в 1,8 раза, інвалідам дитинства второй і третьої групи – в 1,6 раза. При вас розмір державної допомоги на догляд за інвалідами першої чи другої групи складав менше 70 гривень в місяць. Забули про це? <i>(Оплески)</i> Так я вам нагадаю. Як можна було на ці гроші існувати і що це забота держави про людей була? Ми в 18 разів збільшили цю допомогу, в 18 разів. Зараз люди отримують одна тисяча 147 гривень і вона постійно буде підвищуватися.</p>
<p>Хочу особливо звернути увагу, що кроки уряду в сфері соціального захисту населення – це не механічне збільшення соціальних виплат, це в першу чергу ліквідація несправедливості і поліпшення якості надання соціальних послуг та їх адресності. В той час як певні політики тільки на словах опікуються дітьми-сиротами та дітьми, які залишились без батьківського піклування, ми працюємо, щоб забезпечити їм сімейний затишок. В 2,4 рази збільшили розмір допомоги при усиновленні дитини. В 1,6 рази – допомога на дітей, над якими встановлено опіку чи піклування, за період з 2010 року з'явилася одна тисяча 644 нових прийомних сімей, створено 286 нових дитячих будинків сімейного типу. Всього в прийомних сім'ях та дитячих будинках сімейного типу виховується 12 тисяч 137 дітей.</p>
<p>Протягом останніх років видатки на фінансове забезпечення прийомних сімей і дитячих будинків збільшилося в середньому на 30 відсотків щорічно. Або ще одне: надзвичайно гостро стояла проблема&nbsp; забезпечення людей з особливими потребами протезами та інвалідними візками. Протягом 2010-2012 року було видано 385,6 тисячі протезно-ортопедичних виробів та більше 70 тисяч візків. Ми забезпечили всіх. хто станом на 1 вересня 2012 року набули права на отримання протезів і візків.</p>
<p>Збільшено розмір грошової допомоги ветеранам війни, яка виплачується щорічно до 5 травня. Так, якщо в 2009 році інвалід війни першої групи отримував 500 гривень, то в 2013-у – вже 2 тисячі 415 гривень. Держава четвертий рік поспіль забезпечує безкоштовно житлом інвалідів війни. За останні 3 роки автомобілями забезпечено більше 3 тисяч інвалідів війни.</p>
<p>Я хочу запитати у вас: чому таких практичних справ не було у 2008-2009 роках? Що тоді вам заважали?</p>
<p>Наші опоненти ллють крокодилячі сльози щодо того, які низькі в країні зарплати. Я погоджуюсь, що наша мета – набагато більші доходи людей. Тільки ми не сльози ллємо, а приймаємо рішення, спрямовані на збільшення доходів. Згоден, що зарплати зростають не так швидко, як хотілось би, проте складно заперечувати той факт, що доходи населення і оплата праці після різкого падіння в 2008-2009 році стабільно збільшувалися. Порівняйте: у грудні 2012 року середня зарплата склала майже 3 тисячі 400, а в 2009 році – лише 1 тисяча 900.</p>
<p>Опозиція все одно заявляє, що нічого не зроблено. Але 4 з половиною мільйона працюючих українців не забули, що в грудні 2009 року вони отримували лише менше півтори тисячі гривень. За 3 роки реальна заробітна плата з урахуванням інфляції зросла на 37 відсотків, а заощадження наших громадян в банках зросли – вдумайтесь в эту цифру! – на 171 мільярд гривень.</p>
<p>Уряд і року в рік послідовно підвищує зарплати в бюджетній сфері. Ставши до роботи в березні 2010 року, уряд перш за все прийняв Постанову про підвищення розміру посадового окладу працівника першого тарифного розряду. Причому рахували збільшення з 1 січня 2010 року. Всього тариф збільшувався 18 разів поспіль. І впродовж наступних років ця робота продовжувалася, не&nbsp; дивлячись на високе боргове навантаження на бюджет кабальної ціни на імпортований газ, високі ціни на нафту, коливання&nbsp; попиту на традиційні товари українського експорту. Останнє рішення про підвищення оплати праці в бюджетній сфері уряд прийняв 27 березня 2013 року.</p>
<p>Я хотів би звернути увагу на ще один важливий аспект. На початку моєї каденції в уряді в березні 2010 року&nbsp; довелося в повній мірі відчути негативні наслідки ігнорування влади&nbsp; проблем вчителів, лікарів, військових тощо. Разом з підвищенням посадових окладів&nbsp; протягом 2010-2013 років ми ухвалювали рішення, спрямовані на підвищення престижності праці в бюджетній сфері та закріплення кваліфікованих кадрів. Перелік цих рішень досить широкий, тому наведу&nbsp; найбільш резонансне.</p>
<p>В 2010 році встановлено: допомога працівникам державних і комунальних закладів культури на оздоровлення;&nbsp; матеріальна допомога на вирішування побутових питань, щомісячна грошова винагорода військовослужбовцям, які обіймають посади льотного і плавскладу Збройних сил; надбавка в розмірі 15 відсотків посадового окладу за особливі умови праці лікарям, молодшого медичного персоналу, які працюють в&nbsp; будинках-інтернатах для громадян похилого віку, пансіонатах. На 20 відсотків&nbsp; було збільшено грошове забезпечення військовослужбовців, контрактників і офіцерського&nbsp; складу Збройних сил.</p>
<p>До речі, в 2010 році уряд почав виплату надбавок, які попередній уряд тільки обіцяв, для всіх педагогічних працівників, учителів шкіл і викладачів профтехучилищ в розмірі 20&nbsp; відсотків посадового окладу. Для бібліотекарів – в розмірі 50 відсотків. Медичним працівникам встановлена надбавка за&nbsp; вислугу років – 10-30 відсотків окладу.</p>
<p>В 2011 році підвищено посадовий оклад та надбавку за тривалість безперервної роботи в розмірі від 30 до 60 відсотків&nbsp; медичним працівникам, які надають медичну допомогу хворим на туберкульоз.</p>
<p>Встановлено надбавки за вислугу років від 10 до 30 відсотків посадового окладу окремим категоріям працівників установ соціального захисту населення. Щорічну допомогу на оздоровлення медичним, фармацевтичним працівникам. Одноразову адресну грошову допомогу в 5-кратному розмірі мінімальної заробітної плати випускникам медичних та фармацевтичних вищих навчальних закладів, які виявили бажання працювати в сільській місцевості.</p>
<p>Серед рішень цього року – встановлення допомоги на оздоровлення та щорічної матеріальної допомоги для вирішення соціально-побутових питань працівникам медичної сфери. Надбавки за особливий характер праці в розмірі до 20 відсотків посадового окладу з підвищенням надбавки за особливі умови праці в розмірі до 20 відсотків посадового окладу. Та виплата матеріальної допомоги для вирішення соціально-побутових питань медичним працівникам системи екстреної медичної допомоги.</p>
<p>Прийнято рішення поетапного збільшення щомісячно додаткової винагороди військовослужбовцям Збройних Сил. Зокрема, з 1 квітня 2013 року – до 20 відсотків, з 1 вересня – 40 відсотків, з 1 січня 2014 року – 60 відсотків, з 1 квітня 2014 – 80 відсотків, а з 1 липня 2014 – в розмірі місячного грошового забезпечення.</p>
<p>Головне, що це підвищення організовано на системній основі, а не під вибори! Все це економічно обґрунтовано. Наші опоненти не жалкують яскравих слів, щоб переконати, ніби в Україні знищується бізнес. Я хочу спитати у записних&nbsp; захисників бізнесу, назвіть хоч одне б рішення, хоч одне рішення 2008-2009 року, яке б практично покращило умови ведення бізнесу в Україні? Не було таких рішень.</p>
<p>Натомість бізнес досі проклинає владу за знищення інвестицій, противоправний розрив контрактів, штучне банкрутство банків, втрату вкладів, знецінення національної валюти вдвічі.</p>
<p>Саме наш уряд здійснює системне перетворення в податковій, регуляторній, інвестиційній сферах. Кожна зміна дається важко. Стикається з опором і бюрократією приватних власників, які ведуть бізнес нецивілізовано. Але зміни відбуваються!</p>
<p>Істотно розширений простір для ділової активності, вільний від державного втручання. Кількість податків і зборів скорочено за ці роки вдвічі, з 43 до 23, ставки основних податків значно зменшені, на прибуток з 25 до 17 відсотків, податок на додану вартість з нинішніх 20 в 2014 році знизиться до 17.</p>
<p>Запроваджено систему податкових стимулів для модернізації виробництва, впровадження енергозберігаючих та енергоефективних технологій. Всупереч роздуванню міфів про утиски малого бізнесу, фактична кількість спрощенців на початок поточного року зросла більш ніж на 300 тисяч осіб. Значно спрощені митні процедури. Наприклад, законодавчо визначені терміни митного оформлення вантажів скоротилися порівняно з 2010 років в 10 разів. Кардинально скорочена кількість документів, що подаються з митною декларацією. Тепер їх лише три. Майже на третину скорочений перелік видів господарської діяльності, що підлягають ліцензуванню.</p>
<p>Країна перейшла на єдине вікно реєстрації та видачі документів дозвільного характеру. Підприємницька діяльність буде повністю звільнена від позапланових&nbsp; і необґрунтованих перевірок. Революційне спрощення відбулося в сфері доступу до електричних та газових мереж.</p>
<p>Це тільки частина того, що зроблено. Ми зробили ці всі кроки, долаючи опір, тому що принципово переконані, тільки розширення економічної свободи дозволить країні вистояти в надзвичайно кризових умовах.</p>
<p>Безумовно, далеко не все вирішено. Глава держави справедливо критикує чиновників за те, що зміни в сфері свободи підприємництва здійснюються повільніше ніж ми планували. Но ми твердо налаштовані завершити дерегуляцію, тому що від цього залежить успіх боротьби з корупцією.</p>
<p>&nbsp;Реально знаючи масштаб і застарілість корупційних ризиків, ми почали системно їх долати. Прийняті закони про боротьбу з корупцією, декларування доходів і витрат державних службовців, про державні закупівлі, доступ до публічної інформації. Всі кандидати на посади в публічній службі проходять спеціальну перевірку. Так, протягом 2010-2012 років до кримінальної відповідальності було притягнуто біля 10 тисяч осіб, вдвічі більше, ніж за попередні роки. Чи задумувався хтось, що коли опозиціонери нагнітають істерію з приводу корупції, вони використовують усі факти і приклади, які реально виявлені урядом та розслідувані Генеральною прокуратурою, Міністерством внутрішніх справ. Ці факти свідчать не тільки про масштаби корупції, а про масштаби її подолання. Але ми усвідомлюємо, що роботи ще багато.</p>
<p>І ще одне питання є у мене з цього приводу. Швидше навіть не до опонентів, а до громадян, яким намагаються заморочити голову розмовами про нібито економічний провал і розгул корупції. Якщо все розкрадається, то поясніть, будь ласка, за рахунок чого ми збільшили виплату пенсій на 83 мільярди в рік? Заробітної плати – на 193 мільярди в рік. Разом, разом, підкреслюю, мозги ж мають бути, разом – це перевищили видатки державного бюджету в 2009 році. Що ж ви тоді робили?! <i>(Оплески)</i></p>
<p>Немає логіки у демагогії опозиції. Ми розгорнули наймасштабніше інфраструктурне будівництво в історії України і продовжуємо його. Політики змінюються, а стадіони, мости, аеропорти, розв'язки, дороги, школи, медичні центри будуть слугувати людям.</p>
<p>В 2011-2012 роках капітальні витрати державного бюджету були втричі більші, ніж в 2009 році. І у ці дуже непрості кризові роки ми залучили сотні тисяч українських робітників та сотні вітчизняних підприємств до виконання цих робіт. Відбулася глибока реконструкція чотирьох міжнародних аеропортів. В Києві введено в експлуатацію п'ять нових станцій метрополітену. Ввели в експлуатацію залізничний автомобільний міст через річку Дніпро. Відкрито рух на ділянці дороги Київ-Чоп, Житомирської та Рівненської. Відремонтовані дороги Київ-Ковель-Яготин. За 2010-2012 роки введено в експлуатацію 4,6 тисячі кілометрів доріг або втричі більше, ніж&nbsp; попередніх роки.</p>
<p>Багато це чи&nbsp; мало? Зрозуміло,&nbsp; що&nbsp; недостатньо. Ось би як&nbsp; "газовий зашморг"&nbsp;&nbsp; уряду України&nbsp; уряду Тимошенко не змушували Україну переплачувати Росії за природній газ, ми змогли б побудувати і капітально відремонтувати&nbsp; в 3 рази більше&nbsp; доріг, ніж зараз.&nbsp;</p>
<p>А наскільки збільшилось&nbsp; будівництво шкіл&nbsp; і лікарень,&nbsp; цього ж теж не бачать&nbsp; наші опоненти&nbsp; і людей змушують не бачити. Так я доповім. Опозиційні політики&nbsp; нав'язують думку, що наш уряд тільки те і робить,&nbsp; що закриває школи. Це неправда. Певну&nbsp; оптимізацію мережі&nbsp; навчальних закладів там, де замало учнів,&nbsp; не можна порівняти&nbsp; з 2008-2009 роками,&nbsp; коли було ліквідовано&nbsp; 231 навчальний заклад. Насправді, уряд з перших днів роботи зробив&nbsp;&nbsp; акцент на відновленні інфраструктури дошкільних загальноосвітніх учбових закладів. За 3 роки&nbsp; введено в експлуатацію 74&nbsp; нові сучасні школи,&nbsp; капітально відремонтовані 6400&nbsp; загальноосвітніх навчальних закладів. Школи відкрито там, де їх чекали десятками років, з 2010 по 2013 роки відкрили 1345 дошкільних навчальних закладів.</p>
<p>Глава&nbsp; держави поставив перед урядом завдання: забезпечити&nbsp; охоплення 85 відсотків дітей дошкільними закладами. І це завдання&nbsp; буде виконано. Високими темпами реалізується програма "Шкільний автобус". Нагадаю,&nbsp; що ця програма&nbsp; була ініційована в 2004 році нинішнім Президентом&nbsp; України Януковичем. За 2010-2012 роки&nbsp; придбано 1579 автобусів тобто&nbsp; дві третини всіх автобусів,&nbsp; закуплених за весь час реалізації програми.&nbsp;&nbsp;&nbsp;&nbsp;&nbsp;&nbsp; В 2013 році ми плануємо закупити та поставити&nbsp; до шкіл ще 400 автобусів. Продовжується комп’ютеризація шкіл, тільки в 2012 році українські школярі отримали&nbsp; 23 тисячі комп'ютерів, якими&nbsp;&nbsp; оснащено біля 3 тисяч комп'ютерних класів.</p>
<p>&nbsp;А ще, уряд розгорнув загальнонаціональне будівництво і&nbsp;&nbsp; реконструкцію медичних&nbsp;&nbsp; закладів від регіонального до високоспеціалізованих клінік і медичних центрів. За 2010-1012 роки реконструйовано, відремонтовано та побудовано&nbsp; 240 закладів охорони здоров'я, чого ніколи не вміли робити і ніколи не делали.</p>
<p>За 2011-2012 роки відкрито вісім перенотальних центрів, яких до цього взагалі не було в Україні. Серед високоспеціалізованих медичних об'єктів світового класу в Україні тепер можна назвати Центр з використанням ПЕТ-технологій, перший дитячий центр клінічної токсикології, інтенсивної та еферентної терапії. В 2011 році здійснено реконструкцію, оснащена медичною технікою Науково-практичного медичного центру дитячої кардіології, відкрито новий хірургічний корпус Національного інституту раку, здійснена реконструкція з розширенням будівель Центру інфекційних хвороб, проведена реконструкція та оснащена сучасною медичною технікою Українського науково-практичного центру ендокринної хірургії, трансплантації ендокринних органів і тканин. Будується новий корпус дитячої лікарні Охматдит з Центром онкогематології та трансплантації кісткового мозку, що вперше дозволить в Україні надавати медичну допомогу за світовими стандартами дітям з онкологічними захворюваннями.</p>
<p>Я назвав вам тільки окремі об'єкти і цю роботу ми будемо продовжувати. Тому що стан охорони здоров'я в країні нікого не задовольняє. Тільки на відміну від опозиції, ми не голосуємо про це, а область за областю, район за районом робимо медицину якіснішою і доступнішою. Хто заважав нинішній опозиції працювати так само? За три роки передано медичним закладам біля 2 тисяч медичних автомобілів.</p>
<p>Ще один міф, яким дорікають нашому уряду, про недостатню увагу до культури. Але факти свідчать про інше. Наприклад, у 2012 році обсяги фінансування галузі культури з державного бюджету були в 1,8 разів більші порівняно з 2009 роком. Якщо говорити в цілому, то за каденції нашого уряду введено в експлуатацію після ремонту, реконструкції та будівництва 420 об'єктів культурного призначення. Це в сім разів більше ніж за попередні роки.</p>
<p>Протягом 2010-2012 року було введено в експлуатацію такі важливі об’єкти як мала сцена Національного академічного драматичного театру імені Івана Франка,&nbsp; Кіровоградський академічний український&nbsp; театр, масштабна реконструкція та відкриття нової експозиції музею Тараса Григоровича Шевченка. Нагадаю, що протягом 2008-2009 років не збудовано, не введено в експлуатацію жодного об’єкту такого рівня.</p>
<p>Інший приклад. З 2010 по 2012 роки за рахунок державних коштів знято 100 фільмів, з них в 2012 році –&nbsp; 87, що в 7,6 разів більше порівняно з попередніми роками.</p>
<p>В 2012 році урядом вперше за останні п’ять років забезпечено придбання україномовних книг для поповнення фондів публічних бібліотек, в тому числі для&nbsp; сільських придбано понад 400 тисяч примірників і видань. В 2012 році вперше за останні десятиліття&nbsp; завдяки державній підтримці випуск книжкової продукції в Україні досягнув 1,36 примірників на одного жителя. За останні два роки майже вдвічі збільшено фінансування випуску книжкової продукції на умовах державного замовлення, що здійснюється за програмою "Українська книга".</p>
<p>Шановні громадяни України! Шановні народні депутати!&nbsp; Сьогодні, зважаючи&nbsp; виконану роботу, я не підбиваю підсумки, а заявляю, що зробити треба набагато більше. Докорінно ……&nbsp; потрібно велику європейську країну – нашу країну. Це потребує значних ресурсів, цілеспрямованої волі. Так з'явилась програма активізації економічного розвитку, яку 27 лютого цього року ухвалив Кабінет Міністрів. Могла вона з'явитися, коли ми починали роботу? Об’єктивно, ні. Тому що тоді ми рахували копійки на виплати за газ, на зарплати і пенсії. Важко було уявити, що держава зможе здійснити програму вартості 450 мільярдів гривень. Тоді податкова система ніяк не стимулювала розвиток, зарегульована економіка не дала б розкритися діловій ініціативі, банки ледве виживали. Ми не могли захищати свої інтереси на зовнішніх ринках, тобто тільки ті перетворення, які уряд здійснив за останні три роки, створили фундамент для амбіційної програми нової індустріалізації України. Сьогодні уряд&nbsp; дав реальній економіці практичні механізми, активізацію розвитку пріоритетних галузей для України – це,&nbsp; насамперед, сфера АПК.</p>
<p>Перше. Ми подвоїмо частку сільгосптехніки вітчизняного виробництва. Для цих та інших проектів передбачені державні гарантії на суму 5 мільярдів гривень. Додам, що державна підтримка створить умови для&nbsp; успішної роботи понад 120 машинобудівних та&nbsp; металургійних підприємств.</p>
<p>Друге. Ми маємо на меті до&nbsp; 2014 року&nbsp; збільшити обсяги реалізації вітчизняної і сільськогосподарської продукції на внутрішньому ринку на 25 відсотків. Для цього впродовж двох років буде збудовано та&nbsp; модернізовано 153 тваринницьких комплексів, подвоїться площа високопродуктивних тепличних господарств.</p>
<p>Третє. Ми збільшимо питому вагу готової продукції в структурі експорту української агропродукції.</p>
<p>Однією із провідних вітчизняних експертних галузей залишається металургія. Тут, по-перше, відбудеться переорієнтація&nbsp; на внутрішній ринок, інфраструктурне будівництво, модернізація ЖКХ, житлово-промислове будівництво, розвиток швидкісних залізниць, транспортного сільхозмашинобування, суднобудування, модернізація енергетики, відродження суднобудування забезпечить&nbsp; попит на рівні трьох мільйонів тонн металопродукції. По-друге, будуть створюватися нові сучасні виробничі потужності і модернізуватися старі в напрямку виробництва готової продукції з високою й доданою вартістю.</p>
<p>Найбільший потенціал&nbsp; з точки зору інвестицій у майбутньому мають високотехнологічні галузі. Насамперед, це&nbsp; стосується аерокосмічних галузей. Ми повинні вийти на серійне виробництво, що найменше&nbsp; 50 літаків на рік. А вчора ми провели перший літак серійний 158. Поаплодуйте! (<i>Оплески</i>)&nbsp; Це ж наші досягнення!</p>
<p>На новий рівень також виходять українсько-космічні ракетобудування. Реалізація програми активізації економіки дасть змогу найближчим часом, як мінімум в півтора рази збільшити обсяги виробництва ракетно-космічної техніки. Участь України у проектах "Антарес" бразильських космодромів Алкантара, створення ракетного комплексу "Циклон-4" та національної системи супутникового зв'язку забезпечить довгострокове завантаження підприємств, вихід на нові ринки збуту, а також збереження понад 10 тисяч високооплачуваних робочих місць.</p>
<p>Обсяги експорту вітчизняної наукоємної продукції зростатимуть на 20 відсотків щороку. У сфері залізничного машинобудування реалізуватиметься проект створення на Крюковському вагонобудівному заводі заводу-лінійки міжрегіональних двухсистемних електропоїздів із швидкістю 160 кілометрів на годину.</p>
<p>Податковий стимул&nbsp; для індустрії програмної продукції дадуть прискорення темпів зростання галузі до 40-45 щорічно процентів і створення 30 тисяч додаткових робочих місць, збільшення надходжень до Державного бюджету та позабюджетних фондів на 10 мільярдів гривень, а також щорічного надходжень додаткових 10 мільярдів гривень від експорту продукції програмної індустрії.</p>
<p>В рамках програми також розвиватиметься низка важливих інноваційних проектів у галузі медичної техніки, які спрямовані на створення високотехнологічного виробництва і водночас, заміна імпорту більш дешевими та якісними українськими аналогами. Ряд інноваційних проектів, передбачених програмою, дозволить значно підвищити енергетичну ефективність.</p>
<p>Реалізовується низка проектів з модернізації портової інфраструктури, серед яких будівництво підхідних каналів морського торгівельного порту Южний та Іллічівського морського торгівельного порту, реконструкція причалів Феодосійського морського торгівельного порту, створення глибоководного судового ходу річка Дунай-Чорне море на українській ділянці дельти.</p>
<p>Я не можу перерахувати всі проекти, всі можливості, закладені в програмі активізації економіки. Підкреслю лише, що уряд буде всіляко підтримувати ділову ініціативу, захищати економічну свободу і забезпечувати рівні умови роботи на українському ринку.</p>
<p>Шановні громадяни України, шановні народні депутати! Багато в чому успіх перетворень залежить від того,&nbsp;наскільки злагоджено працюють усі гілки влади. Безумовно, в 2010 році нам було б значно важче витягнути країну з прірви, де вона знаходилась, якби не злагоджена робота Президента, тодішнього парламенту і уряду, це дуже важливо для держави, для її громадян. Там, де немає злагодженої роботи – немає і результату. <i>(Оплески)</i></p>
<p>Звертаюсь до всіх, не треба плутати парламент з барикадами, а державну політику з мітингом. Всім нам треба важко працювати заради великої мети – перетворення України на сучасну державу з високими стандартами життя. Ми готові на максимальні компроміси.</p>
<p>Чи є цьому альтернатива? Переконаний, що немає. Протягом 20 років Незалежності Україна жила в ситуації відкладених системних реформ і незроблених капіталовкладень в модернізацію економки та соціальну сфери. Це все одно, що рік у рік відкладати капітальний ремонт будинку, тоді від фундаменту до стріхи все прогніває, ламається, протікає, зношується, звідси ті аварії на підприємствах і в житлово-комунальному господарстві, зруйновані дороги, тощо, все, що так гостро вражає країну. Неможливо заморозити перетворення ще на двадцять років, сподіваючись, що якось воно само владнається, не владнається, шановні колеги. Світова економічна криза сьогодні вибраковує слабких, нерішучих, роз'єднаних, враждующих друг с другом, з політичними чи ідеологічними противоречиями. Тим часом інші вириваються далеко вперед, завойовують міцні позиції на світовому ринку. Я закликаю продемонструвати Україні і світу, що ми здатні згуртуватися заради великої мети. Дякую за увагу. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Сідайте, Николай Янович. Дякую, сідайте.</p>
<p>&nbsp;</p>
<p>ГОЛОСИ ІЗ ЗАЛУ.&nbsp; Ганьба!</p>
<p>&nbsp;</p>
<p>ГОЛОВУЮЧИЙ. Шановні депутати, переходимо до обговорення питання. Прошу записатися від фракцій.</p>
<p>Прошу, фракція "Батьківщина", Аваков. Прошу, народний депутат Соболєв.</p>
<p>&nbsp;</p>
<p>13:53:14</p>
<p>АВАКОВ А.Б.</p>
<p>Прошу Соболєву передати.</p>
<p>&nbsp;</p>
<p>ГОЛОВУЮЧИЙ. 3 хвилини. У нас 15 хвилин, по 3 хвилини представникам фракцій. Прошу.</p>
<p>&nbsp;</p>
<p>13:53:32</p>
<p>СОБОЛЄВ С.В.</p>
<p>Шановні колеги, шановні радіослухачі, телеглядачі! Я розумію, що сьогодні підійшов момент істини, бо коли 45 хвилин ми знову слухали казки про попередників… Я просто згадую молодого Миколу Яновича, який в цій сесійній залі чим тільки не керував. Хто розвалив бюджетний комітет і створив найбільшу корупцію в бюджеті? Голова бюджетного комітету Микола Янович Азаров. Хто розвалив податкову систему і створив найбільш корумповану систему в державі? Голова податкової інспекції Микола Янович Азаров. Хто розвалив економіку України, давайте згадаємо, на всіх посадах: від міністра фінансів до віце-прем'єра, а тепер вже Прем'єр-міністра? Микола Янович Азаров. А тепер ми слухаємо казки про попередників?</p>
<p>Микола Янович, заспокойтесь! Накінець-то прозвітуйте, що ви зробили не для себе, не для родини Януковича, не для десятків олігархів, які тут сидять, що ви зробили для країни Україна.</p>
<p>Що ми послухали за ці 45 хвилин? Знову казки про підняття пенсій і зарплат? Микола Янович, ви коли востаннє зустрічалися з пенсіонерами? Тільки не з тими пенсіонерами, які до вас підходять і підводять до вас глави адміністрацій, а з пенсіонерами, які жевріють за вашого режиму і вашого уряду?</p>
<p>А тепер по суті. Ну невже це доповідь Прем'єр-міністра? Невже ми повинні слухати наскільки він підняв пенсію чи&nbsp; заробітну плату. Та перше, з чого ви&nbsp; повинні були почати, це проаналізувати які структурні реформи ви зробили за 17 років, поки ви при владі і, принаймні,&nbsp; за останні 3 роки.</p>
<p>Ви не можете це зробити. Коротко зробимо ми.</p>
<p>Перше. Ви кажете, ви навели порядок в податковій системі. Чому тоді знову векселя тут гуляють? Та це ви розписалися у власній неспроможності, коли ви пропонуєте платити підприємствам не грошима податок на додану&nbsp; вартість, а векселями, ще й отримуючи від цього прямий зиск.</p>
<p>Ви нам розказували про реформування ключової галузі, яку ви стільки очолювали… податкової інспекції. Ви подивіться у що це перетворилося.</p>
<p>Ви нам розказували про реформи, які ви зробите в ключових напрямках. Ну чому ми не можемо послухати хоча б одне&nbsp; реформування,&nbsp; яке проведено в країні?</p>
<p>Саме тому, я думаю, момент істини наступив. Незалежно від того,&nbsp; скільки зараз буде голосів в цій сесійній залі громадяни України почули, побачили, а тепер вже і аналіз знають, чому країна доведена до такого стану Азаровим, Януковичем і представниками Партії регіонів. І вихід один. Тут повинен був бути, не ваш звіт, а явка з повинною до народу України, і це був би вхід з ситуації. Вам загрожує відставка. Якщо не сьогодні, це буде в найближчий час. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів. Ганна Миколаївна Герман, прошу.</p>
<p>&nbsp;</p>
<p>13:56:48</p>
<p>ГЕРМАН Г.М.</p>
<p>Шановний пане Прем’єр-міністр! Ваша спокійна, аргументована доповідь ще раз переконала всіх, як можна навіть провокацію опозиції перетворити на користь Україні і владі.</p>
<p>Шановний Микола Яновичу! Вам треба просто частіше розповідати людям, що насправді робить&nbsp; український уряд. Я передаю решту свого часу Анатолію Кінаху. Дякую.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>13:57:33</p>
<p>КІНАХ А.К.</p>
<p>Шановні народні депутати! Я прошу всіх заспокоїтись. Звіт уряду в парламенті, це сучасна цивілізована практика. І виходячи з цього, це є унікальна можливість як для влади, так і опозиції на основі системного високопрофесійного аналізу з'ясувати стан справ в державі. І приймати ті рішення, які відповідають інтересам українського народу і держави.</p>
<p>Україна, безумовно, знаходиться в дуже серйозному етапі розвитку як незалежної держави. Особливо маючи на увазі незворотню інтеграцію в економічній і політичній світовій системі. А це конкуренція, яка буде тільки зростати. І ніякий автоматичний підпис тієї чи іншої угоди в разі невиконання нашого українського домашнього завдання не вирішить наші проблеми.</p>
<p>І як підтверджує світовий досвід, та держава, яка незворотньо інтегрується в світ, яка не спроможна захищати внутрішній ринок, підтримати сучасними методами національного виробника, сформувати ефективну експортну політику, організувати взаємодію всіх гілок влади, така держава раніше чи пізніше перетворюється на полігон для споживання імпортної продукції чи експортера дешевої робочої сили. Тому я дуже просив всіх заспокоїтися, виходячи з нашої спільної відповідальності. Це по-перше.</p>
<p>Однозначно залишаються великі проблеми, починаючи із структури економіки, продуктивності праці, енергоємності продукту і таке інше, які накопичувалися десятиліттями. Але ми маємо величезний потенціал і результати, за якими праця тисяч, сотень тисяч людей. Це і космодром в Алькантарі, це і той же літак АН-158, це і сучасні електропотяги Крюківського вагонобудівного, які вже прийняті в експлуатацію.</p>
<p><i>(Шум у залі)</i></p>
<p>&nbsp;І багато іншого. Тому тільки так можна долати ці проблеми. І однозначно, уряд іде по правильному шляху імпортозаміщення, локалізації виробництва, енергетична безпека держави, промислова політика, грошово-кредитні відносини, які є основою для розвитку. І тут є напрацювання. Захист прав власника, створення сприятливого інвестиційного клімату – тільки так можна долати проблеми і бути сучасною державою. Тому, шановні народні депутати, виходячи з того, що ми влада, законодавча влада, а це відповідальність перед українським народом, я хочу чітко зафіксувати і професійну, і політичну позицію фракції Партії регіонів. Ця програма буде виконуватися незалежно на поточні кон'юнктурні особисті чи політичні амбіції, бо вона відповідає інтересам українського народу і держави. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка". Народний депутат Геращенко.</p>
<p>&nbsp;</p>
<p>14:00:55</p>
<p>ГЕРАЩЕНКО І.В.</p>
<p>Шановні виборці, ви знаєте, колись Уїнстон Черчілль, критикуючи британський уряд, сказав, що це найбільше нелогічне і дурне призначення після призначення Калігулою свого коня. Можна собі тільки уявити, що б сер Уїнстон сказав про нинішній уряд, тому що від коня Калігули насправді було набагато менше зла для країни ніж від цього уряду. І очевидно, що сьогодні вони мають піти у відставку. Більше того, всі ці люди, які причетні до корупційних дій, до знищення України, повинні отримати вовчий квиток у професію і більше ніколи в житті не займати жодної посади.</p>
<p>Я не буду повторювати нашого колегу Арсенія Яценюка, який тут навів всі цифри, які знає в країні вже навіть першокласник, коні їх знають, ці цифри, окрім нинішнього уряду, що відбувається в економіці, в соціальній сфері, в гуманітарній сфері.</p>
<p>І зосереджуся на іншому. Ви знаєте, що на дитячу онкологію цей уряд не може знайти в рік 100 мільйонів гривень, в цей час як на Міністерство зборів і доходів, яке вже назвали "Мінздох", бо тут скоро в цій країні здохне все, що шевелится,&nbsp; в бізнесі, знаходять 7 мільярдів гривень. І у вас рука піднімається їх брати, ці гроші, не думаючи про хворих дітей.</p>
<p>Ви знаєте, що в цей час, коли нам тут міністр аграрної політики рвав на собі тельняшку, що в нас села вимирають, то чому ви школи там закриваєте? Чому ви інфраструктуру вбиваєте в тих селах, що в нас до наступного року не залишиться взагалі сіл з історією в Україні.</p>
<p>Я хочу ще навести&nbsp; кілька прикладів. Ви знаєте, що щороку в нас офіційне безробіття збільшується на 40 тисяч. Ми мовчимо про неофіційне безробіття. Перше робоче місце – це стає катастрофою. Ти можеш знайти собі роботу тільки, якщо ти син Президента чи міністра – тоді тебе відразу візьмуть в народні депутати. А якщо ти просто студент-відмінник – то ти не зможеш навіть освіту тут отримати з цими, зараз ще є питаннями по уряду по нашому.</p>
<p>Я хочу сказати, що це найбільш закритий уряд. Ви говорите про євроінтеграційну риторику -&nbsp; ви не пускаєте до себе депутатів. Сьогодні депутати не змогли зайти на роботу, бо ваша охорона відтягувала їх від дверей. Приходьте хоч сюди без охорони. Ми вас не покусаємо. Спілкуйтеся з народом спокійно, будь ласка.</p>
<p>Я хочу сказати, що насправді ми маємо той уряд, який не має контакту не лише з опозицією, він немає контакту з власним народом. Ви втрачаєте щороку мільйони голосів в базових регіонах, в Донецьку. Ви спілкуєтесь лише з підготовленими аудиторіями. Вам потрібно зробити перепочинок оцих ваших теплих місцях, сходити на пенсію, поспілкуватися з нормальними людьми, що відбувається в Україні.</p>
<p>А ми, шановні колеги, в першу чергу апелюю для комуністів, апелюю до позафракційних депутатів у повному складі маємо підтримати відставку цього уряду. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Об'єднання "Свобода", Ігор Мірошниченко. Народний депутат Сич, прошу.</p>
<p>&nbsp;</p>
<p>14:04:06</p>
<p>СИЧ О.М.</p>
<p>Шановний пане Голово, шановні колеги депутати українського парламенту! Позиція фракції Всеукраїнського об'єднання "Свобода" однозначна, принципова і послідовна. Донецький регіональний уряд в Києві має піти у відставку.</p>
<p>До сьогоднішнього дня, як це вимагає закон, цей уряд так і не представив програму дій. Натомість він руйнує економічні і національні основи держави. Він ожебрачує українське суспільство. Він сіє міжнаціональну і міжрегіональну ворожнечу.</p>
<p>Цей уряд коштом всього українського суспільства лобіює інтереси великого бізнесу, який за визначенням є олігархічний, кримінальний, антисоціальний&nbsp; і розвивається за&nbsp; законами дикого капіталізму, який цивілізовані держави відкинули ще на початку ХХ століття. Це&nbsp; й не дивно, бо і сама&nbsp; Партія регіонів, яка є політичною основою&nbsp; цього уряду, є нічим іншим,&nbsp; як інструментом донецького олігархічного кримінального клану. Цей уряд руйнує малий і середній бізнес, руйнує тому, що&nbsp;&nbsp;&nbsp; за визначенням цей бізнес&nbsp; є національний. І руйнує тому, що цей&nbsp; бізнес&nbsp; створює середній&nbsp; клас,&nbsp; і цей бізнес є економічною основою&nbsp; демократії.&nbsp; А цей уряд, і цей режим,&nbsp; будують систему тоталітаризму&nbsp; у нашій державі і намагаються&nbsp;&nbsp; максимально ожебрачити суспільство. Цей уряд&nbsp;&nbsp; зруйнував бюджетну систему, вони не тільки&nbsp; не мають що деребанити і&nbsp; платити заробітну плату&nbsp; вчителям та лікарям, вони навіть&nbsp; не мають за що вже утримувати свою партію. І тому замість того, аби працювати і піднімати&nbsp; економіку, або ж, принаймні, приймати&nbsp; закон, який&nbsp; запропонувало Всеукраїнське об'єднання "Свобода" про повернення коштів&nbsp; із офшорних зон, вони повертаються в дрімучі 90-і і&nbsp; вводять векселі.</p>
<p>Цей уряд&nbsp; є яскраво антисоціальним: пенсійна реформа, сумнозвісне закриття шкіл,&nbsp; лікарень, музичних шкіл, невиплата заробітних плат.&nbsp; Цей уряд&nbsp; є антинаціональний і&nbsp; не тільки тому, що Дмитро Табачник уже давно став символом дрімучої агресивної&nbsp; українофобії, але й тому, що вони&nbsp; свою московську ментальність виставляють над всіма іншими&nbsp; етнічними меншинами України.&nbsp; Прийде час і вам покаже не тільки українська нація,&nbsp; а й всі етнічні меншини в Україні&nbsp; ваше місце.</p>
<p>Цей уряд&nbsp; є злочинний, є антинародний, він мусить&nbsp; піти у відставку!</p>
<p>&nbsp;</p>
<p>ГОЛОВУЮЧИЙ.&nbsp; Фракція комуністів, Петро Симоненко.&nbsp;&nbsp;&nbsp;&nbsp;&nbsp;&nbsp;&nbsp;</p>
<p><b>&nbsp;</b></p>
<p>14:07:34</p>
<p>СИМОНЕНКО П.М.</p>
<p>Уважаемые избиратели, в первую очередь хочу обратить ваше внимание на то, что на протяжении 20 лет независимости Украины с каждым новым правительством, представляющим, к сожалению, интересы только олигархов, жизнь украинцев катастрофически ухудшается и экономика разрушается. И на этом фоне растет только количество олигархов и размеры их состояний, и правительство Азарова, к сожалению, не является в этом исключением. Почему? Потому что, как и все предыдущие правительства, это правительство в главу угла ставит удовлетворение интересов олигархического капитала в экономике Украины, усиливаются запущенные деструктивные процессы. Фактически страна постоянно находится в состоянии социального дефолта. Данных, свидетельствующих о том, что в украинской экономике усиливается кризисные тенденции, более чем достаточно. В частности это падение промышленного производства, сельскохозяйственного, резкое увеличение отрицательного торгового сальдо, рост задолженности по выплатам зарплаты, прогрессирующая бедность населения и разрушение интеллектуального потенциала общества и научной сферы.</p>
<p>За три года работы правительства Азарова разрыв уровня доходов между самыми богатыми и бедными достиг масштаба пропасти более чем в 40 раз. Протестное настроение и социальная напряжённость достигли наивысшей точки за годы независимости. И, безусловно, ответ здесь кроется в том, что нет понимания перспектив развития государства, а также поразившая все сферы в жизни нашего общества коррупции.</p>
<p>В феврале этого года мы, коммунисты, потребовав конкретики системных, антикризисных действий в работе правительства, предупредили, что следующим шагом будет голосование за отставку правительства, если ситуация не изменится.</p>
<p>Я хочу напомнить Николаю Яновичу, когда решался вопрос о его избрании, он лично обещал нам решить острые, стоящие, социально-экономические проблемы. К сожалению, антикризисная программа правительства так и не нашла отражение в нашей работе. Обещали решать вопросы улучшения взаимоотношений с Российской Федерации, вступление в Таможенный союз, в европейское экономическое сообщество. Принципиально, в результатах работы правительства ничего не изменилось.</p>
<p>Поэтому сегодня фракция Компартии, как и предупреждала, будет голосовать за вотум недоверия правительству.</p>
<p>Я хочу обратиться ко всем гражданам Украины. Уважаемые товарищи, вопрос не в личности Премьера, а в самой системе олигархической власти. Любое правительство при сохранении этой&nbsp; системы будет вести Украину к углублению экономического кризиса, падению жизненного уровня украинцев и превращение страны в сырьевой придаток запада.</p>
<p>Подчеркну, это касается и оранжевых. Я еще раз хочу обратить ваше внимание, уважаемые избиратели, на то, что те, кто вносить&nbsp; резолюцию о недоверии и те, кто находиться при власти, представители одного правящего олигархического класса. Этот класс разделен на две части и борьба за власти, прежде всего президентскую, обостряется между ними в связи с тем, что резко уменьшаются государственные богатства то, что создали мы, коммунисты…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>СИМОНЕНКО П.М. Мы, коммунисты требуем, смены политической системы, радикальных изменений в проведении политики, мы хотели бы, чтобы вы об этом знали, уважаемые избиратели. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Все, закінчив виступ, заспокойтесь. Записуються народні депутати на виступ, які працюють в комітетах. 15 хвилин. Прошу записуватися народних депутатів. Прошу записатися і будемо завершувати.</p>
<p>"Батьківщина", Одарченко, народний депутат, прошу. Три хвилини.</p>
<p>&nbsp;</p>
<p>14:11:52</p>
<p>ОДАРЧЕНКО Ю.В.</p>
<p>Прошу передати слово Миколі Томенко.</p>
<p>&nbsp;</p>
<p>ГОЛОВУЮЧИЙ.&nbsp; Я прошу Томенка…</p>
<p>&nbsp;</p>
<p>14:12:09</p>
<p>ТОМЕНКО М.В.</p>
<p>Шановні колеги! Хотів звернути увагу на один аспект, про який тут не говорилося протягом нашої дискусії. Окрім політичної оцінки діяльності уряду&nbsp;найважливішу оцінку уряду завжди в усіх країнах дає суспільство. В незалежності від сьогоднішнього голосування абсолютно очевидно, що останній період маємо уряд, який немає суспільної легітимності. І це найстрашніша історія.&nbsp; З приходом Віктора Януковича і нової команди, яка сьогодні керує Україною, очікування людей досягали&nbsp; 45 ледь не 50 відсотків. Сьогодні за оцінками експертів&nbsp; українських оптимістів залишилось порядку&nbsp; 10-12 відсотків, які говорять, що&nbsp; Україна рухається в правильному напрямку. Сьогодні ступінь довіри до влади загалом і до уряду зокрема має порядку 10-15 відсотків. 75 відсотків людей в усіх регіонах України включно з Донецькою областю не довіряють Президенту і уряду. Ми маємо катастрофічну ситуацію, коли навіть добра справа,&nbsp; аби&nbsp;&nbsp;&nbsp; її почав цей уряд, апріорі не буде сприйнято суспільством. Бо не може влада перебувати не при посадах, коли три четвертих населення всіх регіонів України&nbsp; вважає, що вона корупційна і&nbsp; антинародна. І не треба Президенту чекати розгляду цього питання в уряді, маючи всі соціологічні дослідження, уряд давно мусив бути відправлений у відставку. Тут повинен бути Президент, який повинен запропонувати уряду програму діяльність і логіку нашого життя.</p>
<p>Тому небезпека ситуації полягає ще в іншому, що уряд і влада довела країну до громадянської війни. Якщо ви подивитесь на соціальну диференціацію суспільства, то побачите, що вперше за останні десятки років в Україні, в Україні знижений середній клас, сьогодні маємо порядку півтора, два відсотки надбагатих людей і порядку 60 відсотків, вдумайтесь в цю цифру, людей, які кажуть, що не мають коштів, щоб одягтися. Сьогодні в сільській&nbsp; місцевості в деяких районах до 90 відсотків людей одягаються в секенхенді. Про які покращення чи&nbsp; досягнення ми тут чуємо!? Сьогодні може трапитись соціальний вибух, коли абсолютна більшість бідних людей і тільки з міркувань соціального незадоволення вийде на&nbsp; вулицю і не&nbsp;&nbsp;&nbsp;&nbsp;&nbsp;&nbsp;&nbsp; питатиме, якої ви партії і якої влади, якщо радикально не буде змінений акцент не на розкрадання тендерів, не на пограбування бюджетів, не на вивезення грошей за кордон, тому що у нас же уряд проросійський, а гроші вивозять в Австрію, Швейцарію чи Англію для своїх дітей.</p>
<p>Тому в незалежності від голосування суспільство дало оцінку цьому антинародному уряду. Сподіваємося, не сьогодні, так завтра і парламент відправить його у відставку.</p>
<p>&nbsp;</p>
<p>ГОЛОВУЮЧИЙ.&nbsp; Партія регіонів, народний депутат Безбах.</p>
<p>&nbsp;</p>
<p>14:15:28</p>
<p>БЕЗБАХ Я.Я.</p>
<p>Шановний Голово, передайте, будь ласка…</p>
<p>&nbsp;</p>
<p>ГОЛОВУЮЧИЙ.&nbsp; Прошу, народний депутат Богословська.</p>
<p>&nbsp;</p>
<p>14:15:41</p>
<p>БОГОСЛОВСЬКА І.Г.</p>
<p>Доброго дня, шановні колеги, доброго дня, Україна! Ми проходимо як суспільство і як держава величезне випробування. Ми 21 рік вже існуємо як незалежна держава, і, на превеликий жаль, ніколи в&nbsp; державі суспільство не любило владу. Був маленький період натхнення під час Помаранчевої революції, але сьогодні зі сцени тут, політичної сцени, виступають саме ті, хто вів тих помаранчевих до влади і хто стояв біля тих, хто був тоді президентом і прем'єр-міністром. Фіаско вашої економічної політики бачить все суспільство. <i>(Шум у залі)</i></p>
<p>І тому сьогодні, коли ми питаємо "а судді хто?", то&nbsp; ви такі ж погані судді, як ті, кого ми дуже часто розглядаємо як поганих суддів в цьому залі. <i>(Оплески)</i></p>
<p>Але зараз хочеться звернутися до нашого поважного уряду: шановні,&nbsp; сила реформування і покращання ситуації в країні тільки у співпраці. Ми&nbsp; сьогодні вам кажемо, що парламентська більшість готова підставити плече уряду. Ми готові співпрацювати і у зниженні тиску на заробітні плати, ми вважаємо, що це питання номер один – зниження соціального внеску, єдиного соціального внеску. І давайте працювати, щоб весь бізнес відчув, що не тільки податок на додану вартість&nbsp; і податок на доход знижується, але і величезне, найбільше в Європі соціальне навантаження на заробітну плату. І якщо ми хочемо, щоб бізнес виводив з тіні заробітні плати, то&nbsp; без цього не пройдемо.</p>
<p>Друге питання, яке об'єднує все українське суспільство сьогодні – це підтримка національного виробництва. І правильно, що є програма&nbsp; підтримки, але ми хочемо, щоб цей процес був відкритим, не для своїх, а для всіх і щоб підтримку державну отримували не тільки великий бізнес, але і середній, і малий.&nbsp; І тому ми знову ставимо питання про державні закупівлі, про допуск до держаних закупівель не тільки великих компаній, а середніх і малих і це питання, яке ми повинні вирішувати.</p>
<p>І третє. Ми зараз кажемо про те, що цього&nbsp; року будуть знову підвищені заробітні плати в бюджетній сфері. Ми просимо вас, зверніть увагу на заробітні плати робітників соціальної сфери, вони зараз мають найменшу, найнижчу зарплату. Ми вас підтримаємо, звертайтесь до парламенту.</p>
<p>Сьогодні всі результати, сьогодні було два, чесно вам скажу, я думаю, всі погодяться, хто не на емоціях, а на розсудку, два дуже змістовних доклади: це і доклад міністра агропромислової політики, це було професійно і по суті, дякую вам, і це доклад міністра... Прем'єр-міністра України. Ми правильно рухаємося, але ми рухаємося абсолютно не достеменно. Нам треба кожен час.... <i>(Оплески) </i></p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>БОГОСЛОВСЬКА І.Г. Нам треба кожен час роботи більше і краще, ми на це на лаштовані. Парламент працює, дай Боже нам всім господньої допомоги. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Кириленко.</p>
<p>&nbsp;</p>
<p>14:19:15</p>
<p>КИРИЛЕНКО В.А.</p>
<p>В'ячеслав Кириленко, фракція "Батьківщина", Партія "За Україну!".</p>
<p>Шановні виборці, шановні колеги!&nbsp;&nbsp; Комітет з питань культури ухвалив однозначно рішення про недовіру уряду Азарова. Чому? Тому що в культурі, в гуманітарній сфері суцільні "покращення". Лише деякі назву.</p>
<p>Перше "покращення". В наступному році, якщо їх не зупинити, майже всі музичні школи почнуть закриватися, а батьки будуть змушені у тих школах, що лишилися, платити по три з половиною – чотири тисячі гривень на місяць за навчання своїх дітей. Чим не покращання? Звичайно, покращання. Треба дати їм і надалі таку можливість, напевно.</p>
<p>Друге покращання: Закон про культуру. Напруга вже сягає граничних меж. Надбавки за вислугу років, матеріальні допомоги і інші доплати уряд не виплачує, бо каже, що одним треба їх платити, а іншим не потрібно. Мінфін економить на артистах, на всіх, хто працює в театрах, бібліотеках, бо нема ж грошей. А де всі гроші? А вони на обслуговуванні кланів, на обслуговуванні монополій, на обслуговуванні всього того, що забезпечує діяльність цього уряду і що забезпечує такі закупівлі, після яких поїзди в країні перестають їздити, як цей сумнозвісний "Хюндай", хоча нам сьогодні говорили про якісь "крюківські вагони". Ми знаємо тільки про ті вагони, які зупиняються і не дають можливості людям доїхати.</p>
<p>Третє покращання в культурі. 15 директорів музеїв звільнено: "Софія Київська" заповідник, "Києво-Печерська Лавра" заповідник, "Переяславський заповідник", Національний художній музей. Кого завгодно уряд ставив: галеристів, моделі, фотомоделі, хто завгодно керував, тільки не професіонали, яких цей уряд виганяв із цієї сфери. Покращання? Ну, для них покращання, а для людей – ні.</p>
<p>Четверте: забудова. Пам'ятки фінансуються, інвентаризація і паспортизація – 0,4 відсотка від потреби. Вдумайтесь! А для чого це робиться? Щоб не було можливості в повному обсязі визначити: пам'ятка це чи не пам'ятка. А потім що? А потім виникає Гостинний двір, а потім виникає забудова прямо біля Софії Київської, а потім виникають земельні ділянки, на яких стоять історичні споруди, які передаються у приватні руки без суду і слідства.</p>
<p>І останнє покращання, головне: українська мова. Саме при цьому уряді почався фронтальний наступ і знищення української мови. Фактично цей уряд сповідує, розмовляє російською мовою. Кожен другий міністр не знає української мови і нею не володіє, а апарат уряду переходить повсякчас на російську мову. Те саме в апаратах <a name=Temp></a>&nbsp;міністерств, тобто це по суті у цьому плані п'ята колона Росії, яка тут впроваджує ці імперські цінності, а не цінності&nbsp; Української незалежної держави.</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>КИРИЛЕНКО В.А. Останнє і ключове, шановні колеги із Партії регіонів. Уряд Януковича-Азарова – у відставку!</p>
<p>&nbsp;</p>
<p>ГОЛОВУЮЧИЙ. Об'єднання "Свобода". Народний депутат Михальчишин.</p>
<p>&nbsp;</p>
<p>14:22:54</p>
<p>МИХАЛЬЧИШИН Ю.А.</p>
<p>Шановний пане Голово! Шановні народні депутати! Тут у нас сьогодні звітував уряд – уряд Миколи Азарова. А хто цей уряд? <i>(Шум у залі)</i></p>
<p>&nbsp;Правильно! Це уряд фашистів. Його підтримує хто? Партія регіонів. Це яка партія? Правильно, фашистська. <i>(Шум у залі)</i></p>
<p>&nbsp;Молодці! Представились. Дякую. Мене звати Юрій Михальчишин, Всеукраїнське об'єднання "Свобода". Ви – фашисти. Дуже приємно.</p>
<p>Отже, шановні громадяни, нас&nbsp; зараз&nbsp; називають фашистами через те, що ми хочемо розмовляти українською мовою. Завтра вас називатимуть фашистами через те, що ви захочете вчасно отримати заробітну плату. Післязавтра вас звинувачуватимуть в фашизмі через те, що ви поскаржитесь на низькі пенсії. Потім ви будете скаржитися на те, що закривають школи,зникають дитсадки, закриваються лікарні. І оці прекрасні люди вас називатимуть&nbsp; фашистами.</p>
<p>Так, сьогодні ми кажемо, що Україна окупована. Це є режим донецької кримінальної окупації. При цьому далебі, ми не маємо на увазі донецьких шахтарів, металургів, інженерів, робітників, вчителів та&nbsp; лікарів. Ми маємо на увазі великий кримінальний капітал.</p>
<p>Правильно сказано, що капітал не має національності.&nbsp; Але сьогодні чомусь&nbsp; всі гроші і вся влада в руках не українців. Так, зараз вони біснуються, зараз час їхнього тріумфу. Але ж ми добре знаємо, чим обертається їхній тріумф і перебування при владі для простого українця, незалежно від того чи живе він в Луганську чи у Львові. За останні три роки вони знищили&nbsp; 300&nbsp; шкіл – уряд Азарова&nbsp; і Партія регіонів. Тільки за минулий рік в ручному режимі&nbsp; цей Кабінет Міністрів перерозподілив 1 мільярд гривень видатків споживання за рахунок видатків розвитку. Це означає, не збудовані дитсадки, не відремонтовані дороги, закриті школи, закриті лікарні. Тільки для того, щоб в якійсь державній структурі, якомусь бюрократи відремонтувати офіси або влаштувати теплі крісла в кабінетах.</p>
<p>Також, товариство, ми говоримо про те, що сьогодні в Україні існує заборгованість з виплати заробітної плати – 1 мільярд гривень. Коли завтра ви, шановні українці, в Павлограді, і Червонограді, в Полтаві чи у Львові не мають на що купити хліба, запитайте у Азарова, чому мільярд гривень ваших чесно зароблених коштів сьогодні в їхніх кишенях?!</p>
<p>Цей уряд потребує люстрації. Що маємо на увазі під цим терміном сьогодні? Де русифікація, де путінізація, - іде криміналізація! Тому що теперішня владна команда займається тим, що знищує в Україні все українське, встановлює схожу авторитарну модель влади як в Росії, і привела до влади реально представників організованих злочинних угрупувань. <i>(Шум у залі)</i></p>
<p>&nbsp;Але, товариство, дякую за те, що ви нагадуєте, ким ви є і нагадуєте, як з вами боротися. Поскандуйте ще, побережіть сили. Вони вам знадобляться в близькому майбутньому. Слава Україні! <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Останній виступаючий. Партія регіонів, 2 хвилини, Ярослав Сухий. І будемо приймати рішення. Прошу вас, прошу, прошу. Все, час вичерпано.</p>
<p>&nbsp;</p>
<p>14:26:19</p>
<p>СУХИЙ Я.М.</p>
<p>Любі друзі! У мене є мрія! <i>(Шум у залі) (Оплески)</i> Аби в цьому, напевно, останньому для мене скликанні Верховної Ради нарешті запрацювала Верховна Рада України, нарешті запрацював найвищий законодавчий орган України. Мені думалося, що прихід до Верховної Ради нових молодих симпатичних розумних людей з незамиленим, так би сказати, поглядом принесе щось нове в роботу Верховної Ради, принесе нові конструктивні ідеї, ініціативи.</p>
<p>На превеликий жаль, не так сталося як гадалося. Потенціал нашого нинішнього парламенту і особливо це нинішнє обговорення, на превеликий жаль, переходить на крики, переходить на ґвалти, на чвари, переходить ( я категоричний противник всіляких криків) переходить на примітивне сексоцтво, доносительство, ябеди, хто з ким сидить, хто як голосує і тому подібне. Це не робота Верховної Ради України.</p>
<p>До речі, в нас на очах розгортається цікава інтрига. Головна мета опозиції не альтернативні проекти законів, не внесення пропозицій і висновків, а намагання, виявляється, будь-що привернути до себе увагу. А так як креатив закінчується, вже ми чули про суди, про імпічменти, про відставки, про повстання, далі, видно, що у групи "Фемен" появляться конкуренти. Ті, щоб привернути до себе увагу <i>(Оплески)</i> показують одну частину тіла, цікаво, що той фюрер, що тут нам ручкою махав, покаже дальше, щоб привертати до себе увагу.</p>
<p>І я у виступі опозиції не чув конструктиву. Та ми і так знаємо, пенсії малі, зарплати малі, підтримка вітчизняного товаровиробника заморожена…</p>
<p>&nbsp;</p>
<p>ГОЛОВУЮЧИЙ. Дайте завершити. <i>(Шум у залі) </i></p>
<p>&nbsp;</p>
<p>СУХИЙ Я.М. Я парламентську меншість прошу, не збуджуйтеся. Не нервуйтеся. Ви ж сьогодні ні за що не відповідаєте. Ви ні за що не відповідаєте, в тім числі за щедрі обіцянки людям під час виборів. Колеги, і це ваш привілей. Це прекрасно. Ви собі таку долю самі обрали. Бережіть її. Ваша справа – критика, критика і критика. А наша справа – робота. А в зв'язку з тим… <i>(Оплески) </i>А в зв'язку з тим, що час завершено, я вам скажу словами Василя Симоненка: "А ми, парламентська більшість, спокійно і суворо стрічаємо у праці й бороні наклепи ваші і тупі докори, потоки божевільної брехні".</p>
<p>&nbsp;</p>
<p>ГОЛОВУЮЧИЙ. Шановні депутати, у нас є в залі позафракційні. Я даю, надаю хвилину Ляшку і Володимиру&nbsp;Михайловичу Литвину, і будемо закінчувати. Прошу.</p>
<p>&nbsp;</p>
<p>14:29:41</p>
<p>ЛЯШКО О.В.</p>
<p>Вперше в житті виступаю з папірця: "Дорогий Микіла Янович, сьогодня вас міжуть відправіти у відстійку. І ві маєте туді піті з усіма кровосісями. Ваш Кабінет Міністрів&nbsp; нєефективен, недієздатен. Ви довєлі людей до зубожіння. І коли ви, говірячи про економіку, згаідуєте папєрєдніків…</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Виключіть мікрофон, я сказав. Сідайте.</p>
<p>Прошу включити мікрофон Литвина з місця. Прошу включіть мікрофон Литвина. Прошу говорити. Володимир Михайлович, говоріть. Включіть мікрофон на трибуні.</p>
<p>&nbsp;</p>
<p>14:30:20</p>
<p>ЛИТВИН В.М.</p>
<p>Шановний Володимире Васильовичу, шановний Миколо Яновичу, члени Кабінету Міністрів, шановні колеги! Постановка питання про відповідальність уряду – це, очевидно, має бути&nbsp; надзвичайна подія в Україні. Які ж ми винесли уроки з того, що сьогодні розглядали його майже три години? &nbsp;У якій атмосфері це відбувалося?</p>
<p>Свої враження висловлю словами класика, старше покоління вчило їх&nbsp; у школі: пливе нудьга, пливе безнадія і стиха схлипує сум. Оце, очевидно, шановні колеги, можна винести із обговорення.</p>
<p>Це був сеанс демонстрації ненависті і двобою. Чому? Причини його&nbsp; знаходжу в словах Бориса Чичибабіна: а до свободи розум не доріс. <i>(Оплески)</i></p>
<p>Причому відбулася демонстрація двобою поміж людей, щодо характеристики яких можна навести слова Андрія Дементьєва…</p>
<p>&nbsp;</p>
<p>ГОЛОВУЮЧИЙ. Включіте мікрофон.</p>
<p>&nbsp;</p>
<p>14:30:39</p>
<p>ЛИТВИН В.М.</p>
<p>"Одни идут&nbsp; годами к трудной славе, иным - всего лишь перейти тетрадь".&nbsp;</p>
<p>Є уряд за що критикувати? Абсолютно є. Але чому ми не говорили про ті проблеми, які&nbsp; печуть людям? Пенсійна реформа, є&nbsp; проблеми? Є. Далі, питання, яке стосується медичної реформи, є проблема? Є.&nbsp; Її треба вирішувати, але спочатку&nbsp; треба створити для цього умови.</p>
<p>Миколо Яновичу, приймали в свій час прекрасні&nbsp; закони происпрощення оформлення спадщини. Вибори закінчились –&nbsp; закон заблокований. Приймали&nbsp; закон по молоку. В сільській місцевості люди виживають абсолютно за рахунок тримання худоби. Закон&nbsp; заблокували. Знову ж таки після виборів. А треба виконувати рішення, які обіцяли людям …</p>
<p>І ще, Миколо Яновичу,&nbsp; я чомусь їжджу по дорогах&nbsp; на окрузі&nbsp; і весь час попадаю в 2 відсотки, які не відремонтовані.</p>
<p>І, нарешті,&nbsp; висновок головний. Шановні&nbsp;&nbsp; колеги,&nbsp; сьогодні відбувся процес&nbsp; демонстрації гніву, інколи доходило до екстазу. Але виникає питання: чи буде прийнято рішення&nbsp; про відставку уряду? Ні. Але після того&nbsp; уряд півроку не буде приходити до Верховної Ради,&nbsp; бачачи таке ставлення. Тому перш ніж приймати рішення, треба бачити, які будуть наслідки, а сьогодні це абсолютна&nbsp; балаканина для того, щоб продемонструвати свою принциповість.&nbsp; Дякую.</p>
<p>&nbsp;</p>
<p>&nbsp;ГОЛОВУЮЧИЙ.&nbsp;&nbsp; Шановні народні депутати, переходимо до прийняття&nbsp; рішення.</p>
<p>Ставлю на голосування проект Постанови Верховної Ради України&nbsp; (реєстраційний номер 2617)&nbsp; про відповідальність Кабінету Міністрів України для прийняття&nbsp; за основу, та в цілому.</p>
<p>Прошу&nbsp; народних депутатів голосувати.&nbsp;&nbsp;&nbsp;&nbsp;&nbsp;</p>
<p><b>&nbsp;</b></p>
<p>14:34:42</p>
<p>За-190</p>
<p>Постанова про недовіру Кабінету Міністрів України Верховною Радою не підтримана.</p>
<p>Давайте побажаємо уряду України успіхів, продуктивної роботи на благо українського народу.</p>
<p>По фракціях. Партія регіонів – 0, "Батьківщина" – 88, "УДАР Віталія Кличка" – 35, "Свобода" – 36, Компартія України – 21 і позафракційні – 10.</p>
<p>Є об'ява. Шановні депутати, наступний тиждень робота в комітетах, в комісіях і фракціях. Кінець квітня, початок травня робота з виборцями.&nbsp; Чергове пленарне засідання відбудеться у вівторок 14 травня о 10-й годині. Хочу звернути вашу увагу, що Погоджувальна рада відбудеться 14 травня о 9 годині.</p>
<p>Ранкове засідання Верховної Ради України оголошую закритим.</p>
<p>&nbsp;</p>
<p>&nbsp;</p>

