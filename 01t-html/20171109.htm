Стенограма пленарного засідання
09 листопада 2017
&nbsp;
<p align=center>ЗАСІДАННЯ ДВАДЦЯТЬ ШОСТЕ</p>
<p align=center>Сесійний зал Верховної Ради України</p>
<p align=center>09 листопада 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p><b>&nbsp;</b></p>
<p>10:03:16</p>
<p>ГОЛОВУЮЧИЙ. Доброго ранку, шановні колеги! Я прошу заходити в зал і приготуватись до реєстрації.</p>
<p>Готові зареєструватись чи ні? Добре, я почекаю ще 30 секунд. Будь ласка. Отже, колеги, прошу приготуватись до реєстрації і прошу провести реєстрацію.</p>
<p>&nbsp;</p>
<p>10:04:48</p>
<p>В залі зареєстровано&nbsp;349 народних депутатів.</p>
<p>Ранкове пленарне засідання Верховної Ради України оголошую відкритим.</p>
<p>Дорогі співвітчизники! Сьогодні українці всього світу відзначають День української мови та писемності. І я щиро вітаю у цей день нас усіх. Окремі мої сердечні вітання працівникам культури з нашим професійним святом! Закликаю всіх берегти і плекати нашу мову. І закликаю в цей день тих, хто ще не володіє до кінця українською мовою, заговорити державною рідною мовою і тим відзначити День писемності. Це буде великий вклад в розвиток української ідентичності.</p>
<p>Я переконаний, наші західні союзники допоможуть нам пройти і економічні реформи, і реформи в усіх сферах, але питання національної ідентичності – це наше питання, ніхто крім нас не буде зберігати і розвивати нашу мову, культуру і історію.</p>
<p>Колеги, перед тим, як розпочати питання порядку денного, я зачитаю заяву, яка надійшла до мене в президію від двох фракцій – фракції "Самопомочі" і фракції Радикальної партії. Вони готові замінити перерву на виступ від трибуни. Виступати буде Олег Валерійович Ляшко.</p>
<p>Будь ласка, 3 хвилини.</p>
<p>&nbsp;</p>
<p>10:06:21</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги, учора деякі депутати від "Блоку Петра Порошенка" звинувачували мого колегу по фракції Сергія Рибалка про те, що він тримається за посаду, щоб уникнути відповідальності за розслідування, які проводяться відносно його фірми, яку він очолював до обрання депутатства.</p>
<p>Я хочу сказати, що всі ці заяви абсолютно не відповідають дійсності. Тому що я стверджую, що ні Сергій Рибалко, ніхто із депутатів Радикальної партії не тримається за жодні посади. Тому що для нас посади не є самоціллю, а лише інструментом для реалізації політики Радикальної партії, щоб кожен українець мав роботу і зарплату. Я стверджую, що всі ці заяви на адресу нашої фракції, на адресу членів нашої фракції переслідують одну мету: дискредитувати нашу команду – це цинічні, не відповідаючі дійсності, політичні заяви.</p>
<p>Докази. Коли команда Радикальної партії вийшла із коаліції, Сергій Рибалко подав заяву про відставку з посади голови Комітету з питань фінансів і банків 1 вересня 2015 року. Наша фракція погодила цю заяву про відставку Сергія Рибалки з посади голови комітету. 16 вересня 2015 року Регламентний комітет вніс постанову Верховної Ради&nbsp; про відставку Сергія Рибалки з посади голови комітету. Отже, ці документи свідчать, що ще два роки тому Сергій Рибалко подав заяву про відставку з голови комітету. Ця заява не відкликана. Мною вона погоджена. І жодних підстав звинувачувати Рибалку чи нашу команду в тому, що ми тримаємося за посади, немає. Я звертаюся до Голови парламенту. Щоб зняти всі ці інсинуації, спроби дискредитувати нашу команду, я прошу поставити на голосування проект Постанови про звільнення Сергія Рибалки з посади голови комітету. І, будь ласка, нехай парламент приймає рішення, щоб не було ніяких політичних підстав для необґрунтованих інсинуацій і звинувачень. Я прошу Голову парламенту розглянути це питання.</p>
<p>Окремо я хотів би звернутися до шановних колег із БПП, які розповсюджують недостовірну інформацію про мою команду і депутатів від фракції Радикальної партії. У мене як лідера Радикальної партії дуже високі стандарти і вимоги до членів моєї команди. Ми не тримаємося за посади, ми не прикриваємося депутатськими мандатами і недоторканністю. Якщо хтось вчиняє злочини, якщо хтось не відповідає цим високим стандартам, я не збираюся нікого покривати. Я звертаюся до колег з БПП, ви підтягуйтесь до стандартів Радикальної партії, ви не ховайтесь за мандатами, за недоторканністю і за посадами. Це те, чого вимагають від нас українці.</p>
<p>&nbsp;</p>
<p>ГОЛОВУЮЧИЙ. Олегу Валерійовичу, на сьогодні буде питання включене у порядок денний. І я це питання запропоную включити у порядок денний для розгляду.</p>
<p>Теж хочу повідомити, що сьогодні у цьому блоці "включення до порядку денного сесії" я буду пропонувати згідно з пропозицією Венеційської комісії відкликання з порядку денного сесії Закону про Антикорупційний суд для того, щоб розчистити шлях для внесення нового законопроекту. Цей блок у нас стоїть досить близько і після розгляду буквально двох питань ми зможемо ці пропозиції розглянути.</p>
<p>А зараз хочу вам нагадати, що ми продовжуємо розгляд проекту Закону про житлово-комунальні послуги (1581), це є повторне читання. Вчора ми почали його розгляд і ми завершили нашу дискусію на поправці 474, якщо я не помиляюсь. Так, 474.</p>
<p>Також хочу вас повідомити, що сьогодні в порядку денному стоять надзвичайно важливі питання. Це питання про Державний бюджет України на 2017 рік, перерозподіл фінансів, який стосуються в тому числі і допомоги Донецькій, Луганській області із водопостачанням, із теплом. Це питання економічної політики. І я переконаний, що найважливішим на сьогодні питання є проект Закону про приватизацію державного майна, і також як питання про публічні закупівлі. Також блок аграрної політики, який одночасно включає в себе і закони, які визначають нашу європейську інтеграцію і які входять в перелік&nbsp; законів по європейській інтеграції українського законодавства.</p>
<p>Тому я прошу всіх до активної і системної, і ефективної роботи сьогодні. І зараз я продовжую розгляд правок. І запрошую представника комітету Олену Бабак на трибуну для продовження обговорення проекту закону.</p>
<p>Отже, ми завершили, 474 правка. І я буду перераховувати правки, які далі були відхилені.</p>
<p>479-а. Не наполягає.</p>
<p>480-а. Не наполягає.</p>
<p>482-а. Не наполягає.</p>
<p>483-а. Не наполягає.</p>
<p>484-а. Не наполягає.</p>
<p>489-а. Не наполягає.</p>
<p>490-а. Не наполягає.</p>
<p>490-а. Шпенов.</p>
<p>Включіть, будь ласка, мікрофон.</p>
<p>&nbsp;</p>
<p>10:12:24</p>
<p>ШПЕНОВ Д.Ю.</p>
<p>Шановні колеги, дякую. Я прошу поставити дану поправку на підтвердження, і хочу, щоб в перехідних положеннях пункту було викладено тим, що вступає в силу з 1 січня 2017-го року, як це вже запроваджений, крім пункту 2 цих "Пперехідних положень".</p>
<p>Дякую. Прошу поставити на голосування.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>10:12:51</p>
<p>ГОЛОВУЮЧИЙ. Дякую, колего.</p>
<p>Будь ласка, на вимогу народного депутата Шпенова 490 поправка ставиться на&nbsp; голосування. Прошу зал визначатися.</p>
<p>&nbsp;</p>
<p>10:13:08</p>
<p>За-47</p>
<p>&nbsp;</p>
<p>ГОЛОВУЮЧИЙ. Не підтримана.</p>
<p>Наступна – 493-я, також народний депутат Шпенов. Наполягаєте? Не наполягаєте. Наполягаєте. Вибачте, не помітила. Будь ласка, мікрофон пану Шпенову.</p>
<p>&nbsp;</p>
<p>10:13:20</p>
<p>ШПЕНОВ Д.Ю.</p>
<p>Шановні колеги, в "Перехідних положеннях" додати пункт другий такого змісту: "До моменту передання співвласникам спільного майна багатоквартирного будинку з балансоутримувача,&nbsp; зобов'язані за власний рахунок провести капітальний ремонт будинку та їх внутрішньобудових систем і встановити відповідні засоби обліку, встановлені&nbsp; Кабінетом Міністрів України".</p>
<p>Прошу поставити на голосування. Дякую.</p>
<p>&nbsp;</p>
<p>ГОЛОВУЮЧИЙ. Дякуємо. Дякую дуже.</p>
<p>Зараз&nbsp; на прохання народного депутата Шпенова 493 поправка ставиться на визначення зали. Прошу визначатися. На голосування. 493-я.</p>
<p>&nbsp;</p>
<p>10:14:12</p>
<p>За-36</p>
<p>Не підтримана.</p>
<p>Наступна поправка - Гальченко. 500-а. Не наполягає.&nbsp;</p>
<p>Наступна. Оксана Продан. 504-а. Не наполягає.&nbsp;</p>
<p>Ківалов. 522-а. Не наполягає.&nbsp;</p>
<p>Кодола. 531-а . Не наполягає.&nbsp;</p>
<p>Рухаємося далі. Ківалов. 542-а. Не наполягає.</p>
<p>Шановні колеги, ми пройшли поправки. Немає більше ніяких зауважень до поправок?</p>
<p>Я надаю слово представнику&nbsp; комітету для підсумовування законопроекту,&nbsp; такого ґрунтовного, який ми&nbsp; розглянули.</p>
<p>Шановні&nbsp; колеги, буквально за 2 хвилини відбудеться голосування за законопроект, над&nbsp; яким так довго працювали і сесійна зала, і комітет.</p>
<p>Будь ласка, зараз мікрофон Гальченку включіть, народний депутат не зорієнтувався і хоче ще поставити на голосування свою поправку. Гальченко, будь ласка.</p>
<p>&nbsp;</p>
<p>10:15:35</p>
<p>ГАЛЬЧЕНКО А.В.</p>
<p>Дякую. Гальченко Андрій, 33 округ місто Кривий Ріг.</p>
<p>Шановні, ми сьогодні бачимо, що є у нас заборгованості по заробітним платам, несвоєчасно субсидії та пільги поступають на місцеві рівні. Тому я прошу доповнити в статтю 26 такий абзац, пеня не нараховується за умови наявності заборгованості держави за надані населенню пільги та житлові субсидії та/або наявності у споживача заборгованості з оплати праці, підтвердженої належним чином. Дякую.</p>
<p>&nbsp;</p>
<p>ГОЛОВУЮЧИЙ. Я прошу дати коментар зараз пані Олені Бабак. Але я не зрозуміла, до якої саме… стаття 26, а яку саме поправку ви зараз озвучували?</p>
<p>&nbsp;</p>
<p>10:16:30</p>
<p>ГАЛЬЧЕНКО А.В. Частину першу статті 26.</p>
<p>&nbsp;</p>
<p>ГОЛОВУЮЧИЙ. Номер поправки, номер поправки?</p>
<p>&nbsp;</p>
<p>ГАЛЬЧЕНКО А.В. Це не поправка, це доповнити.</p>
<p>&nbsp;</p>
<p>ГОЛОВУЮЧИЙ. Такого немає по Регламенту, щоб з голосу.</p>
<p>Добре, будь ласка, пані Олена, ваш коментар.</p>
<p>&nbsp;</p>
<p>10:16:45</p>
<p>БАБАК А.В.</p>
<p>Шановні колеги, після вчорашнього обговорення правок по цьому проект закону, народні депутати попросили зал сьогодні звернути увагу на дуже болючу тему, яка тут в залі піднімалася, на питання пені. Жоден з нас не хоче, щоб ця пеня нараховувалася тоді, коли у людей, при переході на монетезовані субсидії, буде борг держави, наприклад, а пеня почне нараховуватися або, якщо у людей, як сьогодні ми бачимо, є заборгованість, наприклад, у бюджетній сфері по оплаті праці. Тому велике прохання, я думаю, що жоден в цьому залі не буде відмовлятися від підтримки цього уточнення в частині першій статті 26, яку зачитав народний депутат Гальченко, коли пеня не нараховується за наявності заборгованості держави перед населенням за надані пільги та житлові субсидії, та або наявності…</p>
<p>&nbsp;</p>
<p>ГОЛОВУЮЧИЙ. Дайте завершити ще хвилину, будь ласка.</p>
<p>&nbsp;</p>
<p>БАБАК А.В. Заборгованості з оплати праці, підтвердженої належним чином. Якщо би депутати мобілізувалися і під час голосування підтримали це уточнення, я думаю це би правильним і потрібним рішенням. Тому, абсолютно підтримується ця пропозиція і це уточнення.</p>
<p>&nbsp;</p>
<p>ГОЛОВУЮЧИЙ.&nbsp; Так, я зрозуміла.</p>
<p>Шановний депутат Гальченко зараз озвучив не свою позицію, не позицію тільки своєї фракції, а це узгоджена позиція багатьох депутатів, які мали застереження до прийняття законопроекту в другому читанні та в цілому, якщо там не буде унормоване питання пені. Зараз під стенограму представник комітету зазначила ту норму, яка, на скільки я розумію, є такою узгодженою між фракціями, групами, комітетом профільним. І яку готові підтримати депутати різних фракцій.</p>
<p>Колеги, ми йдемо з випередженням - таке рідко у нашому залі буває, -часового графіку нашого. Я прошу повертатися всіх до сесійної зали, тому що зараз за хвилину відбудеться голосування.</p>
<p>Будь ласка,&nbsp; народний депутат Кодола теж зорієнтувався щодо якоїсь поправки своєї, яку хоче оголосити. І це остання поправка. Шановні колеги, повертаємося до зали, потім хвилина ще буде підсумовуюча пані Олені, і ми будемо виходити на голосування.</p>
<p>Будь ласка,&nbsp; пан…</p>
<p>&nbsp;</p>
<p>10:19:22</p>
<p>КОДОЛА О.М.</p>
<p>Шановні колеги, я хочу, щоб ми повернулися все-таки до майже останньої поправки: 531. І я пропоную тут абзац п'ятий пункту 10 частини п'ять, розділу VІ викласти в такій редакції: у тексті закону слова "централізоване водопостачання та водовідведення" в усіх відмінках замінити словами "централізоване водопостачання та централізоване водовідведення" у відповідному відмінку. А слова "захоронення побутових відходів", "перероблення побутових відходів" та "перероблення, захоронення побутових відходів" виключити. Прошу поставити на підтвердження. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я ставлю на підтвердження цю поправку пана Кодоли. І, враховуючи, що сьогодні день української мови, а стосується вона таких лексичних термінів, які більш&nbsp; точно формулюють&nbsp; термінологію законопроекту, я пропоную підтримати цю поправку. Будь ласка,&nbsp; голосуємо.</p>
<p>&nbsp;</p>
<p>10:20:30</p>
<p>За-62</p>
<p>62 голоси. Не набирає необхідної підтримки.</p>
<p>Я даю підсумовуюче слово&nbsp;&nbsp; пані Бабак. Колеги, пані Олена просить 5 хвилин, будь ласка, для того щоб озвучити ще&nbsp; під стенограму всі уточнення, ще раз повернутися до питання пені, ще раз зорієнтувати залу відносно того, які поправки були прийняті, які були залом не підтримані&nbsp; під час обговорення, яка&nbsp; після цього знайдена підсумовуюча консолідуюча&nbsp; позиція, для&nbsp; того щоб зала сесійна підтримала це як&nbsp;&nbsp; ґрунтовний законопроект.</p>
<p>&nbsp;Будь ласка, пані Олено.</p>
<p>&nbsp;</p>
<p>10:21:05</p>
<p>БАБАК А.В.</p>
<p>Шановні колеги, вчора, ви пам'ятаєте, що&nbsp; Голова Верховної Ради дав мені можливість по закінченню&nbsp; обговорення проекту закону пояснити доцільність і логіку запровадження так&nbsp; званої&nbsp; плати за абонентські&nbsp; обслуговування, тому що це&nbsp; питання дуже&nbsp; багатьох хвилювало, дуже&nbsp; багато депутатів підходили, тому що, я не буду&nbsp; пояснювати, що це, тому що це написано в&nbsp; законі і&nbsp; всі вміють читати.</p>
<p>Але&nbsp; логіку, для чого це потрібно. Тому що це&nbsp; один із елементів тої реформи, яка орієнтована на вибір&nbsp; споживача доцільної, вигідної йому моделі відносин&nbsp; з монополістами, такими як "Водоканал" і "Теплоенерго", лише тому що ця плата за абонентське&nbsp; обслуговування буде&nbsp; виділятися в платежі тільки для&nbsp; споживачів багатоквартирних будинків.</p>
<p>Я поясню логіку, для чого. Ми пропонуємо виділити з діючого&nbsp; тарифу на&nbsp; воду і на тепло, який діє по відношенню до споживача в багатоквартирному&nbsp; будинку, витрат на утримання&nbsp; абонентських&nbsp; служб і визначити їх в розрахунку на зрозумілу для&nbsp; людей&nbsp; одиницю виміру, а саме: в гривнях на одну квартиру в місяць, замість незрозумілих гривень, наприклад, там 30 гривень за&nbsp; гігакалорію, щоб людина побачила, скільки&nbsp; їй коштує контролер, який&nbsp; від "Водоканалу" приходить зчитує покази лічильника, і розподіляє потім інженер і бухгалтер&nbsp; між всіма квартирами, від "Теплоенерго" контролер прийшов подивився лічильник тепла, інженер розділив обсяги,&nbsp; бухгалтер нарахував. Претензійна служба і там, і там працює. Може, людина, коли побачить, скільки в рік коштує утримання цих служб,&nbsp; прийме рішення, і це буде рішення всього будинку, порахують, скільки це в розрахунок на будинок, і скажуть: "Ми не будемо дублювати ці витрати, бо нам зрозуміло, в гривнях на квартиру скільки ми в рік за це платимо". І вони приймуть для себе рішення вибрати іншу модель відносин, наприклад, обрати собі управителя, який буде посилати одного контролера перевірити обидва лічильники. Один бухгалтер здійснить розрахунки і нарахування, а, можливо, в деяких випадках буде вигідно за рахунок економії на масштабі все ж таки залишитися на договорі з монополістом.</p>
<p>Ми сьогодні парламентом думали, що це вигідно нам: всіх людей перевести на індивідуальні договори. І тут&nbsp; ми з ними за них билися. Але ми кажемо, що це економічні рішення. Людині треба дати право порахувати, скільки їй коштує прямий договір, а скільки коштує договір, можливо, колективний. Тому законопроект відкриває ці можливості для здійснення вибору людьми в багатоквартирних будинках тої моделі відносин, яка для них економічно, в першу чергу, доцільна. І саме цей вибір ми сьогодні і пропонуємо.</p>
<p>І я дуже сподіваюсь, що весь парламент дасть все ж таки право українським споживачам самостійно на підставі виваженого економічного рішення приймати свої рішення по вибору моделі відносин з монополістами "водоканалами" і "теплоенерго".</p>
<p>І ще раз, щоб у вас ні в кого не було страхів щодо будинкових лічильників газу, законопроект раз і назавжди чітко зазначає, що в багатоквартирних будинках електрика і газ продаються по індивідуальних лічильниках квартирних газу і електрики і по прямих індивідуальних договорах з квартирами. Виключення будуть становити лише лічильники електрики на місця загального користування такі, як освітлення, ліфти. Тобто тут це прямо зазначено – те, чого не зазначено сьогодні в&nbsp; законах про ринок електроенергії і газу. Ми тут ці положення уточнюємо, тому що фактично…</p>
<p>Більше того, я хочу ще раз звернути вашу увагу на те, що ми вже прийняли закони, які&nbsp; повинні були іти&nbsp; як похідні від Закону "Про житлово-комунальні&nbsp; послуги":&nbsp; комерційний облік,&nbsp; енергоефективність будівель, особливості права&nbsp; власності і ОСББ. А вийшло так, що ми їх вже прийняли, а тепер нам просто бракує врегулювання договірних&nbsp; відносин, і ми мусимо це зробити. І дуже бажано, щоби це було зроблено сьогодні.</p>
<p>І тому нам дуже важливо, щоб законопроект був прийнятий&nbsp; ефективним та збалансованим. Тому дозвольте зазначити ті правки, які визначені як його структурні частини, що містять основні, вирішальні, зумовлюючі положення. І прошу вас…</p>
<p>&nbsp;</p>
<p>ГОЛОВУЮЧИЙ. Дайте завершити ще дві хвилини.</p>
<p>&nbsp;</p>
<p>БАБАК А.В. Під час голосування за даний проект ті правки, які були вчора відхилені, але які є структурними, їх всього три: 46-а, 62-а і 97-а, - і з цими правками, а також з тим уточненням, яке під стенограму було зачитано народним депутатом Гальченко щодо доповнення частини першої статті 26 новим&nbsp; абзацом такого&nbsp; змісту:&nbsp; "Пеня не нараховується за умови наявності&nbsp; заборгованості держави за надані населенню&nbsp; пільги та житлові субсидії та/або наявності у споживача заборгованості з оплати праці, підтвердженої належним чином". З цими трьома правками і з цим уточненням 26-ї статті прошу підтримати рішення комітету та прийняти законопроект&nbsp; 1581-д у повторному другому читанні та в цілому як закон в редакції, затвердженій комітетом з&nbsp; цими&nbsp; техніко-юридичними правками.</p>
<p>Дуже розраховуємо на вашу підтримку&nbsp; найважливішого для житлово-комунальної сфери закону: врегулювання&nbsp; відносин і права вибору людей самостійно управляти своїм майном і&nbsp; укладати&nbsp; договори по своєму вибору з монополістами. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:27:37</p>
<p>ГОЛОВУЮЧИЙ. Дякую вам.</p>
<p>Отже, колеги, ми завершили обговорення масштабного&nbsp; законопроекту, і через кілька хвилин, через&nbsp; 2-3 хвилини, відбудеться&nbsp; голосування. Тому я прошу усіх голів фракцій запросити депутатів в зал. Прошу секретаріат&nbsp; повідомити, що зараз відбудеться голосування.</p>
<p><a name=_GoBack></a>Будь ласка, всіх прошу зайняти робочі місця.</p>
<p>Зараз я ще надам можливість виступити віце-прем'єр-міністру Геннадію Зубку по даному закону. Включіть, будь ласка, мікрофон. До трьох хвилин, але постарайтесь лаконічно.</p>
<p>Отже, прошу всіх заходити в зал.</p>
<p>&nbsp;</p>
<p>10:28:14</p>
<p>ЗУБКО Г.Г.</p>
<p>Шановні колеги, я ще раз хотів би наголосити, що цей закон з лютого 2015 року знаходиться в стінах парламенту. Цей закон дає можливість запрацювати ще і іншому закону, який був вами проголосований, - це 417 закон, який дає можливість управляти безпосередньо своєю власністю і працювати відповідно своїх обов'язки і своїх прав з безпосередньо тими постачальниками послуг. Це перший крок, який нам дасть можливість потім ще більше давати можливість впливати безпосередньо мешканцям багатоповерхового сектору на те, щоб були якісні послуги і по справедливій ціні.</p>
<p>Я прошу підтримати цей законопроект. Я вважаю, що це перший крок. Нам потрібно буде потім працювати ще і над додатковими інструментами, які дозволять більше контролювати постачальників послуг. Але без цього кроку, на жаль, ми не зможемо перейти до можливості управління своєю власністю. Тому ще раз, народні депутати, дякую за співпрацю на протязі вже практично 2,5 років. І підтримати остаточним голосуванням цей законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Отже, прошу заходити в зал, приготуватись до голосування.</p>
<p>Будь ласка, пані Олена, останнє слово, щоб ми розуміли як голосувати. Зачитайте, будь ласка, пропозиції комітету.</p>
<p>&nbsp;</p>
<p>10:29:56</p>
<p>БАБАК А.В.</p>
<p>Останнє слово. Пропозиція комітету - голосувати за проект закону в повторному другому читанні і в цілому як закон з підтвердженням трьох правок, які носять системне рішення, значення для закону: 46-у… 62-у і 97-у, які вчора були відхилені, - а також з уточненням частини першої статті 26 новим абзацем щодо пені, яке я саме зачитувала.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, переходимо до голосування. Не виходьте, колеги, не виходьте. Навпаки, заходьте в зал. Я прошу всіх приготуватись до голосування. Прошу зайняти робочі місця. Будь ласка, займаємо робочі місця. Отже… Будь ласка, готові до голосування?</p>
<p>І я ставлю на голосування. Відпустіть депутатів! Я ставлю на голосування проект Закону про житлово-комунальні послуги (№ 1581) в повторному…</p>
<p>&nbsp;</p>
<p>БАБАК А.В. "Д".</p>
<p>&nbsp;</p>
<p>ГОЛОВУЮЧИЙ. …"д", в повторному другому читанні та в цілому з пропозиціями, які озвучила під стенограму заступник голови комітету Бабак Альона Валеріївна перед голосуванням з техніко-юридичними правками. Ще раз наголошую, в повторному другому читанні та в цілому.</p>
<p>Колеги, голосуємо на місцях. Прошу проголосувати, прошу підтримати. Голосуємо, колеги! Прошу підтримати. Кожен голос, голосуємо!</p>
<p>&nbsp;</p>
<p>10:32:00</p>
<p>За-262</p>
<p>Рішення прийнято. Закон прийнятий. Вітаю Бабак Олену Валеріївну за титанічну роботу. Вітаю Прем'єр-міністра, весь зал і українських громадян. Дякую, колеги.</p>
<p>Тепер, колеги, зараз у нас є заява на перерву від двох фракцій: від фракції "Блоку Петра Порошенка" і групи "Воля народу". І перед тим, як перейти до інших питань, я замість перерви даю слово для виступу Артуру Герасимову. Будь ласка, Артур.</p>
<p>&nbsp;</p>
<p>10:32:51</p>
<p>ГЕРАСИМОВ А.В.</p>
<p>Шановний пане Голово, шановні колеги, як ви знаєте, сьогодні під час агресії з боку Російської Федерації вкрай важливо не дати розхитати ситуацію всередині країни також. І сьогодні ми маємо дуже незадовільну ситуацію з тим, що в нас більш ніж 50 районних державних адміністрацій постійно обезголовлені. Постійно. І це стається через певні недоліки, які стосуються системи нашої державної служби.</p>
<p>Тому я хочу звернутися до Голови Верховної Ради -&nbsp; і прошу залу Верховної Ради мене підтримати в цьому, - поставити на голосування перенесення в порядку денного сьогоднішнього дня Закону 7126, серед… якої є наші народні депутати, для того, щоб ми могли це рішення прийняти сьогодні.</p>
<p>Дякую за увагу. І щиро прошу поставити це перенесення на голосування. Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Давайте ми всі пропозиції, які є, зараз я послідовно поставлю на голосування. Я прошу всіх уваги. Перед тим, як перейти до бюджету, щоб ми визначили, які питання розглядаємо.</p>
<p>Отже, пропозиція номер 1. Щоб ми включили до порядку денного сесії проект Закону про внесення змін до Закону України "Про Державну спеціальну службу транспорту" щодо статусу Державної спеціальної служби транспорту. Колеги, всі знають, це питання не просто транспорту, це питання безпеки, підвищення статусу працівників Державної спеціальної служби транспорту. І пропозиція полягає тільки в тому, щоб включити в порядок денний сесії. Не сьогодні, не цього тижня, а лишень в порядок денний сесії.</p>
<p>Готові голосувати? Можемо голосувати?</p>
<p>Отже, я ставлю на голосування пропозицію включити в порядок денний сесії проект Закону 7242 про Державну спеціальну службу транспорту. Прошу голосувати і прошу підтримати. Голосуємо, колеги. Прошу підтримати. Лишень включення в порядок денний сесії. Голосуємо.</p>
<p>&nbsp;</p>
<p>10:35:13</p>
<p>За-216</p>
<p>Очевидно, не зорієнтувалися хлопці. Це питання безпеки. Я з вашого дозволу дам… Колеги, увага!</p>
<p>Я прошу зайняти робочі місця. Це питання підвищення статусу працівників Спеціальної державної служби транспорту і питання захисту ключових об'єктів інфраструктури. Можливо, просто не ознайомились з цим законопроектом, це питання не транспорту, це питання безпеки. Я прошу всіх змобілізуватись. Я прошу всіх змобілізуватись і я прошу підтримати включення лишень у порядок денний сесії, щоб комітет міг розглядати проект Закону 7242. Прошу проголосувати, прошу підтримати. Кожен голос має значення Будь ласка, Артур. Кожен голос. Будь ласка, займіть місця. Включення у порядок денний сесії. Прошу проголосувати, прошу підтримати. Прошу підтримати, колеги. Прошу проголосувати.</p>
<p>&nbsp;</p>
<p>10:36:24</p>
<p>За-225</p>
<p>225. Один голос.</p>
<p>Я бачу, бачу не встигли. Будь ласка, займіть робочі місця, колеги. Я кажу, не будете голосувати, так само буде по інших законах голосування. Не виходіть із залу, друзі, проголосуйте. Стоять з заді кілька колег.</p>
<p>Отже, я ще раз ставлю 7242 включення у порядок денний сесії. Прошу проголосувати, прошу підтримати. Голосуємо. Прошу підтримати.</p>
<p>&nbsp;</p>
<p>10:37:06</p>
<p>За-233</p>
<p>Рішення прийнято.</p>
<p>Наступна була пропозиція від Олега Валерійовича Ляшка – включити у порядок денний для розгляду проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України восьмого скликання" (3119).</p>
<p>Прошу проголосувати, прошу підтримати. Включення у порядок денний сесії для розгляду сьогодні, для розгляду сьогодні. Прошу проголосувати 3119. Прошу підтримати.</p>
<p>&nbsp;</p>
<p>10:38:00</p>
<p>За-229</p>
<p>229-за. Рішення прийняте. Ми будемо його розглядати сьогодні.</p>
<p>Наступна, колеги, пропозиція від "Блоку Петра Порошенка": перенести проект Закону про внесення змін до деяких законів України щодо окремих питань проходження державної служби (7126) на розгляд зараз. Тобто перенести його, щоб розглянути зараз це питання.</p>
<p>Хто підтримує дану пропозицію, щоб проект Закону (7126) перенести на розгляд зараз, прошу проголосувати, і прошу підтримати. Голосуємо, колеги. Прошу підтримати.</p>
<p>&nbsp;</p>
<p>10:38:54</p>
<p>За-209</p>
<p>209. Очевидно, не зорієнтувалися всі, я ще раз поставлю. Це пропозиція перенести проект Закону про внесення змін до деяких законів України щодо окремих питань проходження державної служби (7126), перенести його в порядку денному на розгляд зараз. В тому полягає пропозиція. Прошу проголосувати, прошу підтримати (7126).</p>
<p>&nbsp;</p>
<p>10:39:27</p>
<p>За-214</p>
<p>Ще раз, колеги, я третій раз ставлю. Будь ласка, змобілізуйтесь. Я ставлю&nbsp; третій, і останній, раз на голосування. Перенести 7126 проект закону на розгляд зараз в порядку денному. Прошу підтримати, прошу проголосувати. Голосуємо.</p>
<p>&nbsp;</p>
<p>10:39:55</p>
<p>За-209</p>
<p>209-за. Рішення не прийняте.</p>
<p>Отже, колеги, ми згідно нашого голосування добавляємо питання Постанови&nbsp; 3119. Але до мене надійшла ще одна заява про перерву. І перед тим як перейти до другого питання порядку денного - це пропозиція від групи "Відродження" і від фракції "Народний фронт" з вимогою реальної перерви, так? Максиме, реальної перерви, так?</p>
<p>Добре, колеги. Тоді я згідно закону оголошую перерву на 30 хвилин, на 30 хвилин, до 11:10. Перерва до 11:10, на 30 хвилин, і прошу після того всіх прибути в&nbsp; зал для розгляду питань порядку денного.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p><a name=Temp></a>ГОЛОВУЮЧИЙ. Шановні колеги, я хочу вам повідомити, що продовжуються політичні консультації, найбільша фракція парламенту "Блок Петра Порошенка" продовжує консультації. Я вже, користуючись своїм правом, щоб не зірвати голосування, продовжую перерву ще на 30 хвилин. Оскільки це вже буде 12 година після перерви, я прошу всіх прибути в зал після вже ранкової перерви в 12:30. Тобто я прошу всіх депутатів… Ні, зараз на півгодини, але вже буде 12 година - там буде вже перерва, передбачена Регламентом. І тому в 12:30 запрошую всіх депутатів в зал. Так, зараз перерва. Оскільки найбільшої фракції нема в залі і оскільки неможливо проводити засідання, я оголошую вже за своїм правом перерву на півгодини, а потім вже буде планова перерва півгодини. В 12:30 прошу всіх прибути в зал, о 12:30.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:39:29</p>
<p>ГОЛОВУЮЧИЙ. Шановні колеги! Час відведений для перерви завершений. Під час перерви відбулися консультації, під час яких, увага, ви мене чуєте, колеги? Я прошу всіх заходити в зал, займати робочі місця. Під час яких, "Блок Петра Порошенка"&nbsp; звернувся до мене з проханням ще раз поставити пропозицію, яка ставилась до перерви, про перенесення і розгляду зараз проекту Закону про проходження державної служби. По цьому закону комітет пройшов зранку, зараз вам розподіляють і я зараз даю слово, хвилину виступу, голові фракції "Блоку Петра Порошенка"&nbsp; Артуру Герасимову, щоб пояснити позицію, колеги.</p>
<p>Я, поки Артур йде, у нас сьогодні надзвичайно важливі питання – це і бюджет України, це питання приватизації, один з найбільш прогресивних порядків денних. Нам треба розблокувати роботу Ради.</p>
<p>Будь ласка,&nbsp; Артур Герасимов, прошу виступити.</p>
<p>&nbsp;</p>
<p>12:40:57</p>
<p>ГЕРАСИМОВ А.В.</p>
<p>Дякую. Шановний пане Голово, шановні колеги,&nbsp; я вже був сьогодні на цій трибуні, і хочу ще раз повторити, що коли ми говоримо про розбалансування системи регіональної влади, то це, дійсно, наразі, йде на територіях. Дійсно, більше року тому разом з вами ми тут прийняли Закон "Про державну службу", він є дуже прогресивний, але в тому, що стосується місцевих державних адміністрацій, шановні колеги,&nbsp; на жаль, ми отримали великі проблеми сьогодні. Тому що вони обезголовлені, вони неефективно працюють, і це питання, які, дійсно, були закладені в тому законі. І сьогодні ми просимо весь зал підтримати цей закон, тому що те, що стосується питань місцевих державних адміністрацій, – це є сьогодні питання безпеки нашої держави. І я це неодноразово наголошував у цьому&nbsp; залі, я не одноразово це наголошував на&nbsp; засіданнях профільного комітету, ця позиція є стійкою.</p>
<p>Тому&nbsp; я щиро попросив би всіх вас сьогодні підтримати&nbsp; своїм голосуванням законопроект&nbsp; 7126, який&nbsp; стосується місцевих державних адміністрацій і того, щоб підвищити&nbsp; їх ефективність в умовах,&nbsp; коли&nbsp; сьогодні, дійсно,&nbsp;&nbsp; на жаль,&nbsp; країна-агресор значну&nbsp; кількість своїх зусиль перенесла&nbsp; для того, щоб розгойдувати&nbsp; ситуацію в середині країни. Давайте подивимося, на скільки зростає негативних подій&nbsp; сьогодні. Ми бачимо всі теракти, які проходять. Я хочу вам ще раз&nbsp; нагадати, що коли проводяться будь-які засідання на&nbsp; рівні району, на рівні&nbsp; місцевих адміністрацій, то ці&nbsp; засідання по… наприклад,&nbsp; перед якимись&nbsp; значними подіями, коли ми маємо захищати&nbsp; життя наших громадян і в яких приймають&nbsp; участь представники Національної поліції, Служба безпеки України, то ці засідання, як&nbsp; правило, звичайно проводяться&nbsp; для… за участю місцевих державних адміністрацій, для того щоб&nbsp; всі дії були скоординовані&nbsp; і, дійсно, нічого не загрожувало життю звичайних громадян на рівнях районів і на рівнях, вибачте, міст і всього іншого.</p>
<p>Тому, шановні колеги, ще раз хочу&nbsp; попросити… Шановні колеги,&nbsp; тому прошу сьогодні&nbsp; всіх вас&nbsp; згуртуватися і підтримати цю&nbsp; позицію, яка дуже важлива для питання&nbsp; безпеки нашої держави. Тому прошу підтримати&nbsp; рішення комітету, прошу підтримати&nbsp; голосуванням в цілому цей закон. Дякую за увагу.</p>
<p>&nbsp;</p>
<p>ГОЛОВУЮЧИЙ. Колеги, я&nbsp; зараз поставлю знову пропозицію перенести&nbsp; в порядку денному … <i>(Шум у залі)</i></p>
<p>&nbsp;Колеги, увага! Зараз я поставлю на голосування пропозицію перенести проект закону 7126 на розгляд зараз. Я прошу зайняти робочі місця і&nbsp; я прошу приготуватись до&nbsp; голосування.</p>
<p>Отже, я ставлю на голосування пропозицію, щоб проект Закону про внесення змін до деяких законів України щодо окремих питань проходження державної служби (номер 7126) ми перенесли в порядку денному і поставили на розгляд зараз до бюджету, зараз до бюджету. Така є пропозиція від "Блоку Петра Порошенка". І прошу всіх, хто підтримує дану пропозицію, проголосувати. Прошу підтримати, прошу проголосувати. Голосуємо, колеги.</p>
<p>&nbsp;</p>
<p>12:45:08</p>
<p>За-234</p>
<p>Рішення прийнято.</p>
<p>Переходимо до&nbsp; розгляду проект закону 7126. І я прошу підтримати розгляд за скороченою процедурою. Прошу проголосувати розгляд за скороченою процедурою.</p>
<p>&nbsp;</p>
<p>12:45:33</p>
<p>За-196</p>
<p>І я запрошую до доповіді народного депутата України Шахова Сергія Володимировича, будь ласка. Будь ласка.</p>
<p>&nbsp;</p>
<p>12:45:49</p>
<p>ШАХОВ С.В.</p>
<p>114 округ, Луганщина, "Воля народу", Шахов Сергій Володимирович. Шановні колеги, вашій увазі пропонується законопроект (7126) про внесення змін до деяких законів України щодо окремих питань проходження державної служби. Його основна мета – нагадати владі, що це таке політична відповідальність. В країні війна, в країні вбивають патріотів за їх проукраїнське позицію, а влада догралася до того, що ні за що не відповідає. В цій залі шановні колеги раніше припустилися помилки, приймаючи загалом прогресивний Закон "Про державну службу". Ви, вважайте, пропустили окремі норми Конституції. Кабмін у нас чомусь став Комісією з питань вищого корпусу державної служби. Відкрийте Конституцію, молю вас і благаю – так говорив Шевченко. Все чітко, стаття 118: "Голови місцевих державних адміністрацій призначаються&nbsp; Президентом за поданням Кабінету Міністрів України". Саме уряд має визначити&nbsp; кандидатуру голови&nbsp; адміністрація, а не ця комісія.&nbsp; Подивіться на її склад. Від уряд там аж одна людина з дванадцяти. Хто-небудь знає&nbsp; взагалі&nbsp; склад цієї комісії?&nbsp; В результаті&nbsp;&nbsp; в країні шириться махновщина. Зрозуміло, що для когось це&nbsp; зручно –&nbsp; цим більша анархія, тим більше крадуть мільярди державних коштів. Я вже бачу цю картину: виходить Президент чи Прем’єр-міністр&nbsp;&nbsp; і говорить: "Ми не можемо нічого зробити з районними адміністраціями".</p>
<p>Подивіться на соціологічне опитування.&nbsp; Українці вважають&nbsp; найбільшою проблемою в нашій державі – це війна і корупція. Що ми будемо говорити виборцям, коли&nbsp; прийде час? На сьогоднішній день&nbsp; прошу підтримати законопроект&nbsp; 7126, який врегулює всі позиції і встановить справедливість. Прошу підтримати, шановні колеги.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; До співдоповіді запрошується секретар Комітету з питань державного будівництва, регіональної політики та місцевого самоврядування&nbsp; Гончаренко Олексій Олексійович.</p>
<p>Пане Олексій, будь ласка.</p>
<p>&nbsp;</p>
<p>12:48:12</p>
<p>ГОНЧАРЕНКО О.О.</p>
<p>Шановні колеги, Комітет з питань державного будівництва, регіональної політики та місцевого самоврядування за дорученням Голови Верховної Ради України&nbsp; Андрія Парубія&nbsp;&nbsp; на своєму засіданні&nbsp; 9 листопада&nbsp; цього року розглянув проект Закону України про внесення змін щодо&nbsp; деяких законів України щодо окремих питань проходження державної служби (реєстраційний номер 7126).</p>
<p>Головне науково-експертне управління Апарату Верховної Ради України у своєму висновку&nbsp; погоджується щодо&nbsp; необхідності усунення недоліків та неузгодженості в чинній редакції Закону України "Про державну службу". У зв'язку з цим Головне&nbsp; управління&nbsp; вважає, що за результатами розгляду у першому читанні&nbsp; законопроект може бути прийнятий за основу з врахуванням висловлених зауважень і пропозицій.</p>
<p>За наслідками всебічного&nbsp; обговорення питання, підтримуючи&nbsp; необхідність проведення процедури призначення голів&nbsp; місцевих державних адміністрацій у відповідність до статті 118 Конституції України, комітет&nbsp; відповідно&nbsp; до пункту 1 частини&nbsp; першої, частини другої статті 114 Регламенту Верховної Ради України за наслідками розгляду у першому читанні рекомендує Верховній Раді України прийняти проект Закону про внесення змін до деяких законів України щодо окремих питань проходження державної служби (реєстраційний номер 7126) за основу та в цілому і з врахуванням таких&nbsp; пропозицій.</p>
<p>Перше. Пункт два розділу І виключити.</p>
<p>Друге. Пункти три розділу І викласти у такій редакції: "У Законі України "Про Кабінет Міністрів України", відомості Верховної Ради 2014 рік № 13 сторінка 222 з наступними змінами:</p>
<p>Перше. Доповнити частину п'яту статті 6 новим реченням такого змісту: "Положення про відповідних міністрів затверджується Кабінетом Міністрів України".</p>
<p>Пункт два. У частині першій статті 42 у пункті чотири в абзаці другому слова "відповідно до законодавства про державну службу" виключити. Доповнити новим абзацом такого змісту: "Пропозиції щодо спрямування і координації Кабінетом Міністрів України центральних органів виконавчої влади, зокрема…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>ГОНЧАРЕНКО О.О. Ні, я в 30 секунд… Трішки більше.</p>
<p>"…зокрема, через міністра, який не очолює міністерство".&nbsp; Доповнити новими пунктами такого змісту:</p>
<p>"12. Дає доручення щодо порушення дисциплінарного провадження щодо міністрів та їх заступників, керівників інших центральних органів виконавчої влади та їх заступників. Застосовує до таких осіб дисциплінарні стягнення.</p>
<p>13. Дає доручення щодо порушення дисциплінарного провадження щодо керівників місцевих органів виконавчої влади і їх заступників".</p>
<p>Третє. Статтю 45 після частини третьої доповнити…</p>
<p>&nbsp;</p>
<p>ГОЛОВУЮЧИЙ.&nbsp; Колеги, давайте одну хвилину дамо, щоб послухати всі пропозиції від комітету.</p>
<p>&nbsp;</p>
<p>ГОНЧАРЕНКО О.О. …такого змісту: "Член Кабінету Міністрів України може бути притягнутий до дисциплінарної відповідальності у порядку, передбаченому цим законом".</p>
<p>Четверте. Абзац другий частини третьої статті 50 доповнити словами "а також міністром, який не очолює міністерство".</p>
<p>У разі прийняття законопроекту за наслідками розгляду за основу та в цілому, пропонуємо доручити Комітету з питань державного будівництва, регіональної політики та місцевого самоврядування при підготовці його на підпис Голові Верховної Ради України здійснити спільно з Головним юридичним управлінням Апарату Верховної Ради України техніко-юридичне доопрацювання.</p>
<p>На засіданні також було взято до уваги, що у народного депутата України члена комітету Альони Шкрум є окрема думка щодо даного законопроекту. Члени комітету погодились з тим, що дану окрему думку її ініціатор оголосить на пленарному засіданні Верховної Ради України під час розгляду законопроекту згідно з пунктом 3…</p>
<p>&nbsp;</p>
<p>ГОЛОВУЮЧИЙ. Дякую. Дякую.</p>
<p>Згідно рішення комітету я надаю слово члену комітету Олені Шкрум, 3 хвилини. Запрошую на трибуну.</p>
<p>&nbsp;</p>
<p>12:52:15</p>
<p>ШКРУМ А.І.</p>
<p>Шкрум Альона, фракція "Батьківщина", голова підкомітету з реформи державного управління та державної служби.</p>
<p>Я хотіла б відповідно до Закону "Про комітети Верховної Ради України" надати свою окрему думку до рішення комітету.</p>
<p>Колеги, реформа державної служби значною мірою визначає успіх інших реформ. Ця реформа забезпечує нову якість державної служби відповідно до кращих європейських практик та робить державну службу політично неупередженою на благо держави і суспільства. Вступ на державну службу відбуватиметься лише за конкурсом на основі особистих якостей. Державна служба стане деполітизованою. Це слова, колеги, Президента України, це не мої слова. Це цитата виступу Президента України від 31 грудня 2015 року, коли він підписав Закон "Про державну службу" та хвалився цим законом перед нашими міжнародними партнерами.</p>
<p>Наразі закон, який ми розглядаємо тут від фракції "Воля народу" та інших депутатів коаліції, він суперечить повністю тому, що заявляв Президент. Суперечить, що саме цікаво, не тільки Закону "Про державну службу", а вимогам щодо політичної неупередженості державних службовців і неможливості найвищої категорії державним службовцям бути членами політичних партій і керувати фактично політичними партіями на місцях відповідно до наших міжнародних вимог, організації SIGMA, Стратегії державного управління, яка прийнята урядом. І саме цікаве, суперечить Стратегії національної безпеки, затвердженої Президентом України, його Указом 06.05.2015.</p>
<p>Цим законом, на жаль, передбачається повністю вивести з Закону про державну службу, з державної служби керівників місцевих державних адміністрацій, їх перших заступників та заступників. Але, найгірше, виводиться питання щодо політичної неупередженості. Вони знову можуть бути членами політичних партій. Вони знову можуть балотуватися і поєднувати в собі виконавчу гілку влади і законодавчу гілку влади. Вони зможуть очолювати знову фракції влади на місцях в місцевих радах. Вони фактично знову будуть політиками і будуть керувати політичною діяльністю.</p>
<p>На жаль, робиться це з однією метою, і не треба тут прикриватися благими намірами і війною, робиться це з однією метою – провести вибори під адмінресурсом за допомогою свого, закритого абсолютно призначення голів місцевих державних адміністрацій. Маски зняті. Гра в демократію, я так розумію, в нашій країні завершилася. Президент відмовляється від всіх своїх слів два роки назад і повертає все на ручняк, без конкурсів, без процедур, без вакансій, без відкритості, без навіть подоби того, що державні службовці можуть бути політично нейтральними і не виконувати волю один в один доручення з Адміністрацією Президента,&nbsp; і не робити адміністративним ресурс на місцях. Все це суперечить нашим міжнародним зобов'язанням. Все це суперечить тому, що сказала організація SIGMA, яка, до речі, займається вступом країн-членів до Європейського Союзу.</p>
<p>І, колеги, я прошу не підтримувати цей законопроект, і прошу не прикриватися війною там, де це не потрібно.</p>
<p>Пан Власенко також доєднується до моєї окремої думки.</p>
<p>А Президента я прошу оголошувати конкурси замість того, щоб прикриватися цим питанням. Тому що конкурси не оголошує Президент, і саме тому комісія не може це розглядати. Шість місяців конкурс не був оголошений на губернатора Херсонської області під час початку війни на Донбасі.</p>
<p>Дякую, колеги.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я прошу провести запис: два – за, два – проти.</p>
<p>Від "Самопомочі" Сисоєнко передає слово для виступу Олегу Березюку. Будь ласка.</p>
<p>&nbsp;</p>
<p>12:55:54</p>
<p>БЕРЕЗЮК О.Р.</p>
<p>Шановні пані і панове, цей закон – це не закон, який підвищує безпеку країни, це закон, який підвищує безпеку деспотії і олігархії в країні. Це законопроект, який повертає, це реваншистський законопроект. Це ті префекти, які не пролізли через зміни до Конституції, сьогодні підлий спосіб, через коліно, пролізають в цьому парламенті і в цьому залі.</p>
<p>Це Президент України вирішив адмінресурсом провести вибори Президента, парламенту наступного разу, щоб олігархат залишився у Верховній Раді і на місцях. Це економія грошей партії. Тому що сьогодні керівники держадміністрацій будуть керівниками виборчих штабів за державний рахунок і будуть вибиратися, і вибирати тих, хто служить деспотії.</p>
<p>Сьогодні голосування за цей законопроект – це повернення у минуле, деспотичне радянське минуле, яке нищить українську державу. І ці два роки, які принесли успіх у невеличкій реформі державної служби, знівельовані повністю розчерком пера і сьогоднішнім голосом вашим. Не можна! Ганьба! Ні в якому разі!</p>
<p>&nbsp;</p>
<p>ГОЛОВУЮЧИЙ. Від фракції "Батьківщина" буде виступати Сергій Власенко. Будь ласка.</p>
<p>&nbsp;</p>
<p>12:57:21</p>
<p>ВЛАСЕНКО С.В.</p>
<p>Шановні колеги, шановні громадяни України, я прошу всіх дуже ретельно звернути увагу на те, хто підтримує цей законопроект, які групи, які фракції, які так дуже сильно пікуться за українських громадян, але зараз по суті викидають нас із нашого європейського майбутнього. Два роки Президент України розказував всім про те, що ми на шляху до Європи, що ми виконали 144 реформи, одною і найбільшою із яких була реформа державної служби. Порошенко розказував, що завдяки його діяльності ми, виявляється, отримали безвіз. А сьогодні ми перекреслюємо реформу державної служби, ми створюємо, вірніше, повертаємо назад абсолютно ручних, абсолютно політично залежних, абсолютно політично мотивованих губернаторів і голів райдержадміністрації.</p>
<p>Півтора роки уже минули з моменту прийняття, вступу в силу Закону про державну служби, півтора роки проводились конкурси. Ми на комітеті періодично розглядали ті недоліки, які були під час проведення конкурсів. Так, ми розуміємо, що конкурси дуже часто використовувались як такий фіговий листок, який прикривав вплив Президента на призначення тих людей, яких він обрав заздалегідь. Але сьогодні Порошенко вирішив відмовитись і від цього фігового листка, зірвати маски і показати своє реальне обличчя. Ні в яку Європу ми не йдемо, це чиста класична візантійщина.</p>
<p>І хочу сказати ще одну річ. Тут прикривалися війною, але яке відношення до війни має та ситуація, що впродовж півроку не оголошувалися конкурси на посади голів райдержадміністрацій в Донецькій та Луганській області, ніякі. Немає ніякого зв'язку між війною і цим проектом закону. Є величезний і…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ВЛАСЕНКО С.В. Дякую. Є величезний і прямий зв'язок між бажанням узурпувати владу, між бажанням фальсифікувати вибори, між бажанням максимально застосовувати адміністративний ресурс, отут є прямий зв'язок між цим і тим законом.</p>
<p>Тому, хто за узурпацію влади, голосуйте за цей закон. Але, будь ласка, громадяни України, уважно подивіться, хто за це&nbsp; голосував. "Батьківщина" це не підтримує. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Опозиційного блоку" Долженков. З трибуни, так? Будь ласка, включіть мікрофон.</p>
<p>&nbsp;</p>
<p>13:00:09</p>
<p>ДОЛЖЕНКОВ О.В.</p>
<p>Шановні громадяни. В першу чергу "Опозиційний блок" звертається до вас, оскільки ми розуміємо, що в цій залі голоси наберуться за законопроект. На жаль, народні депутати внаслідок попередньої таємної змови будуть голосувати, це голосування буде показовим. Цей законопроект немає нічого спільного з демократичними процедурами. Непотрібно апелювати ані до війни, ані Тараса Григоровича Шевченка, оскільки він, якщо б знав, що тут твориться, перевернувся б у могилі, непотрібно апелювати до якихось демократичних цінностей. Цей законопроект має дві прості речі: Президент не хоче рахуватися з конкурсними процедурами при призначенні голів та їх заступників, місцевих державних адміністрацій, і відповідно, ви тільки вдумайтесь, голови місцевих адміністрацій, які фактично є представниками Президента на місцях втрачають статус державного службовця. На них не буде розповсюджуватися Закон України про державну службу. А що це означає? Це означає, що вони будуть заполітизовані, це означає, що вони можуть бути корумповані, тому що фактично можуть здійснювати підприємницьку діяльність, адже вимоги щодо не сумісництва на них не будуть розповсюджуватися. Ось це є наслідком реформ.</p>
<p>Ми бачимо, жодні реформи, які проводяться в цій залі, вони ідуть не на благо українського народу, а навпаки. Це стосується і пенсійної, освітньої реформи, це стосується і медичної реформи. Вказана реформа спрямована лише на посилення позицій&nbsp; Президента в державі, вони не мають нічого спільного з відібранням конкурсних,&nbsp; компетентних людей, які б, дійсно, приймали рішення на користь українського народу.&nbsp;&nbsp;&nbsp;&nbsp;&nbsp;&nbsp;</p>
<p>Фракція "Опозиційний блок", як ніяка інша політична сила, зіштовхнулася зі всіма такими дуже "прєлєстями" адміністративного ресурсу на місцях під час виборів тому&nbsp; ми вважаємо, голосування&nbsp; є злочинним за цей законопроект і закликаємо не підтримувати його.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мустафа Найєм. Потім - Радикальна партія.</p>
<p>&nbsp;</p>
<p>13:02:24</p>
<p>НАЙЄМ М.</p>
<p>Шановні колеги, нам зараз пояснюють прийняття цього закону тим, що дуже багато місцевих адміністрацій обезголовлені – це правда. Але головна причина не&nbsp; в тому, що їх не призначають, головна причина в&nbsp; тому,&nbsp; що&nbsp;&nbsp; Президент не призначає конкурси. Ми 6 місяців говорили про голову Херсонської області,&nbsp; Президент не призначав конкурс - це не вина цього закону і не вина конкурсів взагалі. Цим&nbsp; законом фактично оголошується початок&nbsp; парламентської кампанії і президентської кампанії, справа в тому, що головна норма цього закону полягала в тому щоб розмежувати державну службу і політичну роботу.</p>
<p>Зараз цим законом ми&nbsp; не тільки дозволяємо Президенту призначати голі адміністрацій, ми фактично з цього закону прибрали усі моменти, які стосуються конфлікту інтересів, це&nbsp; означає, що&nbsp; голови адміністрацій будуть мати право без всякого порушення закону продовжувати агітувати, нагибати як вони робили за часів Януковича, представник якого тут зараз стояв і казав про те, що так неможна робити, своїх підлеглих. Вони можуть бути членами політичних партій. Фактично, таким чином, ми зараз повертаємо ту норму, заради якої ми приймали Закон про державну службу. Ще раз підкреслюю, це відбувається тільки по одній причині, наближаються вибори, нажаль, це є контрреволюція на марші, але в державній службі. Дякую.</p>
<p>&nbsp;</p>
<p>ГОЛОВУЮЧИЙ. І, колеги, заключний виступ від&nbsp; Радикальної партії Олега Ляшка. Через 2 хвилини відбудеться голосування, я прошу усіх запросити в зал і приготуватись до прийняття рішення.</p>
<p>&nbsp;</p>
<p>13:03:58</p>
<p>ЛЯШКО О.В.</p>
<p>Олег Ляшко,&nbsp; Радикальна партія.</p>
<p>Наша команда не голосувала за цей новий Закон про держслужбу, коли він розглядався в цьому залі, тому що ми&nbsp; вважаємо, що це конституційні повноваження Президента України: призначати глав адміністрацій. Якщо ти хочеш конкурси, іди балотуйся в ОТГ, іди балотуйся в Верховну Раду, в інші ради. Державна вертикаль – це повноваження Президента. І ніхто не має права відмінювати Конституцію України.</p>
<p>Більше того, я особисто переконував Президента Порошенка не підписувати цей закон. Я йому сказав, Петро Олексійович, ви такий щедрий, що у вас зимою снігу не випросиш, а ви відмовляєтесь від своїх конституційних повноважень, а він все одно взяв і підписав цей закон. Розвалили державну вертикаль, подивіться, який бардак в країні, який хаос, оце наслідки того, що немає закону і порядку, немає дисципліни, немає державної вертикалі. В Чернігівській області, Новгород-Сіверський район, олови адміністрації немає півроку при тому, що сусідній з Росією кордон, в Харківській області те&nbsp; саме.</p>
<p>Тому ми за відновлення Конституції, і Президент України, а після Порошенка ним буде Ляшко, щоб я мав право призначати голів адміністрацій, тому наша команда голосуватиме за цей закон. Але, БПП, не поспішайте радіти. Тільки в першому читанні державна служба не має права займатися політикою, державні службовці не мають права бути членами партій, проводити агітацію так, як це було за часів Партії регіонів.</p>
<p>Тому ми голосуємо за закон в першому читанні, повертаємо конституційні повноваження на призначення голів адміністрацій, але прибираємо звідти право держслужбовців займатися політикою, тому що Президент Порошенко хоче узурпувати владу. Ми йому цього не дамо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, переходимо до прийняття рішення. Я прошу всіх зайти в зал і прошу приготуватися до голосування. Будь ласка, прошу, займіть робочі місця.</p>
<p>Поки депутати заходять в зал, Артур Герасимов, одна хвилина, одна хвилина Артур Герасимов, поки депутати заходять.</p>
<p>&nbsp;</p>
<p>13:06:27</p>
<p>ГЕРАСИМОВ А.В.</p>
<p>Шановні колеги, ще раз хочу попросити кожного з вас підтримати цей закон, який напряму стосується сфери національної безпеки і оборони. А тепер велике прохання: коли ми будемо голосувати за цей закон, велике прохання пам'ятати, що стосується певних моментів, то одразу можу сказати, що в тому, що стосується політичної діяльності, то ми можемо виключити цей пункт з цього закону. З врахуванням цього я просив би підтримати Радикальну партію цей закон. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Як це сформулювати? З виключенням пункту… Сформулюйте. Добре.</p>
<p>Прошу займати місця. Голосуємо, колеги. Отже, я ставлю першу на голосування пропозицію комітету: проект Закону про внесення змін до деяких Законів України щодо окремих питань проходження державної служби (7126) за пропозицією комітету за основу і в цілому, з врахуванням пропозицій комітету. Прошу проголосувати, прошу підтримати. Перша пропозиція комітету. Голосуємо. Прошу проголосувати.</p>
<p>&nbsp;</p>
<p>13:07:55</p>
<p>За-234</p>
<p>234 – за. Рішення прийняте.</p>
<p>І, таким чином, ми&nbsp; нарешті можемо переходити до бюджету. І я оголошую наступне питання порядку денного – це проект Закону про внесення змін до Закону України "Про Державний бюджет України на 2017 рік". Колеги, прошу підтримати за розгляд в скороченій процедурі, а я дам слово всім, хто буде мати бажання виступити, по фракціях маю на увазі. Прошу підтримати розгляд за скороченою процедурою, будь ласка.</p>
<p>&nbsp;</p>
<p>13:08:38</p>
<p>За-199</p>
<p>199 – за. Рішення прийняте.</p>
<p>І я запрошую до доповіді народного депутата України Герасимова Артура Володимировича.</p>
<p>&nbsp;</p>
<p>13:08:48</p>
<p>ГЕРАСИМОВ А.В.</p>
<p>Шановний пане Голово, шановні колеги, перш за все хочу подякувати за голосування за попередній закон, але маємо ще один надважливий закон: 7258. Мова йде про перерозподіл видатків бюджету в поточному році. Ці кошти дозволять нам профінансувати нагальні соціальні та гуманітарні потреби громадян. Перш за все – це фінансування пільг та житлових субсидій населенню на оплату гарячої води, опалення та інших комунальних послуг. На ці першочергові потреби пропонується виділити майже дві третини всіх видатків. Більше півмільярда гривень перерозподіляються&nbsp; на користь охорони здоров'я. Тут є два важливі напрямки. По-перше, це виділення додаткових коштів на лікування громадян за кордоном. Мінохоронздоров'я та пацієнтські організації неодноразово&nbsp; звертали увагу&nbsp; на потребу збільшення&nbsp; фінансування через&nbsp; зростання кількості таких пацієнтів.</p>
<p>Другий напрямок - це медична субвенція медичним бюджетам. У законопроекті враховані і&nbsp; регіональні потреби, тому на програму&nbsp; соціально-економічного&nbsp; розвитку територій пропонуємо виділити&nbsp; більше 1 мільярда гривень.</p>
<p>Окремо хочу підкреслити, що даний проект дозволить&nbsp; врегулювати гуманітарну&nbsp; проблему, яка склалася на Донеччині, а саме: передбачено&nbsp; направити&nbsp; 1,8 мільярда гривень на погашення&nbsp; боргу за&nbsp; електроенергію&nbsp; підприємств водопостачання в Донецькій області та забезпечити безперебійне надання послуг&nbsp; місцевим жителям.</p>
<p>Хочу зазначити одну таку річ. Поки ми тут сидимо, в Києві, там&nbsp; може не бути води&nbsp; і опалення може зникнути.</p>
<p>Тому я закликаю всіх проголосувати за цей закон, тому що&nbsp; від нього залежить тепло в домівках жителів Донеччини й Луганщини, але не тільки, від нього&nbsp; залежить дуже багато соціальних вимог наших громадян. Дякую і прошу підтримати.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>13:10:41</p>
<p>ГОЛОВУЮЧИЙ. Дякуємо, шановний доповідачу.</p>
<p>Рухаємося далі. І слово для співдоповіді - голові підкомітету&nbsp; з питань бюджету Костянтину Іщейкіну. Пане Костянтине, просимо вас представити позицію комітету щодо проекту Закону&nbsp; про внесення змін до Закону України про Держбюджет .</p>
<p>&nbsp;</p>
<p>ПАРУБІЙ А.В. Дайте ще всім фракцій виступити…</p>
<p>&nbsp;</p>
<p>ГОЛОВУЮЧИЙ. Звичайно. І я наголошую, що у нас всі фракції зможуть доєднатися&nbsp; до обговорення цього законопроекту.</p>
<p>У мене&nbsp; написано… Ні, ні, ні, інший&nbsp; представник комітету. Будь ласка. Так написано в доповіді. Шановні колеги,&nbsp; від комітету визначайте, хто виступати буде. Ви? Ви? Написано - Іщейкін. Будь ласка.</p>
<p>Будь ласка, Кириченко буде&nbsp; представляти… Шановні колеги, секретаріат помилився, формуючи порядок денний,&nbsp; і цей законопроект буде доповідати шановний колега Куліченко. Підтримаємо його, дамо слово. Будь ласка, просимо колегу Куліченка до слова.&nbsp;&nbsp;</p>
<p>&nbsp;</p>
<p>13:11:41</p>
<p>КУЛІЧЕНКО І.І.</p>
<p>Шановні колеги, Комітет з питань бюджету вчора розглянув законопроект (7258) "Про внесення змін до Державного бюджету на 2017 рік". Цим законопроектом пропонується здійснити перерозподіл видатків державного бюджету з метою вирішення питань соціального спрямування шляхом збільшення субвенцій на надання пільг на житлових субсидій на 7,6 мільярда гривень, на здійснення заходів щодо соціально-економічного розвитку територій – на 1,1 мільярда гривень, медичної субвенції – на 300 мільйонів, видатків на лікування за кордоном – на 200 мільйонів гривень.</p>
<p>Поряд з тим, передбачається нова субвенція на погашення заборгованості за електричну енергію підприємств водопостачання у сумі 1,8 мільярда гривень, надання якої має розв'язати проблему безперебійної роботи&nbsp; системи життєзабезпечення Донецької області. Здійснення таких видатків заплановане за рахунок зменшення обсягів за окремими бюджетними програмами, відтак пропозиції змін є збалансованими.</p>
<p>Разом з тим, під час&nbsp; розгляду законопроекту було звернуто увагу на можливі ризики щодо запропонованого зменшення видатків. При цьому Мінфіном було наголошено, що економія бюджетних коштів з обслуговування державного боргу може скоротитися на 1,1 мільярда – менше ніж передбачено законопроектом та внесено пропозицію про уточнення джерела для проведення збільшених видатків, що підтримано комітетом.</p>
<p>Водночас комітетом запропоновано відповідні техніко-юридичні зміни до тексту законопроекту для усунення суперечностей в бюджетному законодавстві,&nbsp; зумовлених положеннями&nbsp; законопроекту про збереження на рахунках місцевих бюджетів залишків коштів за окремими&nbsp; субвенціями.</p>
<p>Крім того, за пропозиціями народних депутатів, з метою зменшення соціальної напруги на вугледобувних підприємствах, комітетом пропонується збільшення видатків для державної підтримки таких підприємств на 300 мільйонів гривень.</p>
<p>Зважаючи на зазначено, комітет ухвалив таке рішення: рекомендувати Верховній Раді законопроект 72...</p>
<p>&nbsp;</p>
<p>ГОЛОВУЮЧИЙ.&nbsp; Дайте 30 секунд завершити.</p>
<p>&nbsp;</p>
<p>КУЛІЧЕНКО І.І. ...за основу та в цілому як закон з урахуванням пропозицій, викладених у листі-висновку комітету. Відповідно комітету разом із Головним юридичним управлінням при оформленні відповідного закону належить внести необхідні редакційні та техніко-юридичні правки, пов'язані із залученням рішення комітету.&nbsp;</p>
<p>Таке рішення комітету&nbsp; узгоджене з Міністерством фінансів та забезпечує збалансованість Державного бюджету. Прошу його підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо за позицію від&nbsp; комітету, шановний колего.</p>
<p>Я прошу від фракцій записатися на обговорення&nbsp; цього важливого законопроекту. Я наголошую, що обговорюємо проект змін до Закону України "Про Державний бюджет на 2017 рік". Всі фракції матимуть можливість висловити свої позиції. Я прошу записатися.</p>
<p>Будь ласка,&nbsp; від "Самопомочі" пані Сисоєнко.</p>
<p>&nbsp;</p>
<p>13:14:58</p>
<p>СИСОЄНКО І.В.</p>
<p>Шановні колеги! В форматі&nbsp; розгляду змін до Державного бюджету&nbsp; я хочу привернути увагу всієї України на безпрецедентну, жахливу подію, яка сталася в нашій державі. 11 місяців&nbsp; медичний заклад, який&nbsp; знаходиться в місті Сміла Черкаської області не фінансується жодною копійкою, заборгованість за 11 місяців&nbsp; складає 13,5 мільйони гривень. 160 медичних працівників, медсестер, лікарів&nbsp; залишити напризволяще. Міська влада прийняла рішення, яким відмовила&nbsp; в тому, щоб взяти на баланс і фінансувати цей медичний&nbsp; заклад, то є юридично Медико-санітарна частина № 14 в місті Сміла зараз&nbsp; належить Міністерству охорони здоров'я, і саме&nbsp; уряд України, Міністерство фінансів зобов'язані&nbsp; фінансувати цей медичний заклад. Уявіть собі, 160 медиків, 160 сімей, яким вже немає чого їсти за ці 11 місяців. Ці люди зараз приїхали під стіни Верховної Ради, вони тут поруч з нами,&nbsp; вони будуть&nbsp; біля Кабінету Міністрів&nbsp;&nbsp;&nbsp; України і будуть чекати до тих пір, поки уряд і держава не&nbsp; виконає свій обов'язок і не оплатить людям зарплату.</p>
<p>В цьому&nbsp; багатопрофільному&nbsp; медичному закладі вже відключено опалення, освітлення. В цю лікарню приїжджали лікуватися&nbsp; пацієнти з усієї Черкаської області. По суті відбувається повністю знищення&nbsp; медичного закладу. Такого в Україні ще не було.</p>
<p>Я хочу звернутися до тих, хто сидів в цій урядовій ложі декілька місяців, ще з лютого місяця, я регулярно звертаюсь до Прем'єр-міністра України, до виконуючого обов'язки міністра Уляни Супрун, до Міністерства фінансів, щоб негайно вирішити цю проблему за яку відповідає саме уряд. Але байдуже. Всім байдуже. Ніхто жодної копійки не надає на цей медичний заклад. В цій урядовій ложі немає жодної людини, яка б насправді б дбала про медичних…</p>
<p>&nbsp;</p>
<p>ГОЛОВУЮЧИЙ. Пані Ірино, дякуємо.&nbsp; 15 секунд.</p>
<p>&nbsp;</p>
<p>СИСОЄНКО І.В.</p>
<p>Жодної людини, яка дбає про медичних працівників, немає в цій урядовій ложі. Я оголошую, що я залишаюсь в цій урядовій ложі до того часу, поки уряд не прийме рішення і не поверне заробітні плати, і не покриє борги по цьому медичному закладу.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ від Радикальної партії. Ляшко, просимо вас.</p>
<p>&nbsp;</p>
<p>13:17:45</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Ми з нашою чарівною колегою із "Самопомочі" так само готові залишиться з нею в ложі, щоб людям покрити борги по зарплатах. Дуже правильна ініціатива. А ще краще не по ложах сидіти, а йти до народу. Народ у ложах, на жаль, не сидить, а голодний, босий, холодний і безробітній. І тому для того, щоб відповідати чаянням народу треба спілкуватися разом з ними.</p>
<p>Команда Радикальної партії підтримає зміни до бюджету. Чому? 2 мільярди гривень на погашення заборгованості комунальному підприємству "Вода Донбаса", щоб сотні населених пунктів Луганської, Донецької області були з водою, щоб це стратегічне для нашої країни підприємство функціонувало. 7 мільярдів гривень на погашення субсидій. Погано, що ідуть на субсидії, ми хотіли б, щоб ці гроші пішли на енергомодернізацію, але поки у них немає клепки відправляти гроші на енергомодернізацію, то нехай ідуть хоча б на субсидії для того, щоб люди менше платили за комуналку. 1,5 мільярди гривень на оборону, на засоби захисту для наших захисників Вітчизни, ми це підтримуємо. 100 мільйонів гривень на службу зовнішньої розвідки, ми це підтримуємо, щоб розвідники були забезпечені всім необхідним, щоб здобували необхідну інформацію для захисту національних інтересів України.</p>
<p>Але чого ми не підтримуємо – це те, що тут відсутні видатки на підвищення зарплат і на підвищення пенсій. Ми вважаємо, що єдина можливість вирвати українців з бідності – це підвищувати їхні доходи. Ми за те, щоб уряд інвестував кошти в нові робочі місця, у підтримку національного виробництва, щоб ми більше виготовляли товарів, щоб ми більше продавали цих товарів, щоб більше валюти приходило в Україну, і щоб в українців була більша зарплата і пенсія. От за це політика Радикальної партії.</p>
<p>&nbsp;</p>
<p>ГОЛОВУЮЧИЙ. Будь ласка, від "Батьківщини" народний депутат Крулько.</p>
<p>&nbsp;</p>
<p>13:20:01</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Безумовно, прекрасна ініціатива, і я підтримую ініціативу моєї колеги з "Самопомочі", що треба рятувати конкретно взятий медичний заклад у Смілі, який закрили. Який закрили через те, щоби не було в таких маленьких населених пунктах медичних закладів, яких тисячу закриють по всій Україні, в селах ФАПів, медичних закладів по районах після впровадження медичної реформи, за яку ви так сильно ратували. І тому тепер тим людям, які тут стоять,&nbsp; треба вийти і розказати про те, що не тільки вони постраждають, а тисячі медиків будуть викинуті на вулицю. І "Батьківщина" попереджала про наслідки медичної реформи. І, безумовно, що в цьому Законі про бюджет&nbsp; треба виправляти цю річ.</p>
<p>Друге питання. Питання з субвенціями… з субсидіями. Ну от подивіться, 7,6 мільярда потребує до кінця року для оплати субсидій перед українським народом. Що ми говорили, коли приймали бюджет на 2017 рік? А ми говорили дуже чітко, що закладених субсидій не вистачить. Давайте вкладати гроші на енергоефективність, на енергомодернізацію, на те, щоби тарифи були, відповідали тим абсолютно величинам, які економічно обґрунтовані і які люди зможуть заплатити.</p>
<p>Насправді ми вважаємо і зараз, що системи субсидування абсолютно неефективна. Але в цих умовах, які склалися, звичайно, що треба, щоби до кінця року оплатили те, на що вони мають право, інакше їм відключать теплопостачання, їм відключать електроенергію. Немає жодного іншого вибору, ніж зараз врятувати людей.</p>
<p>І я хочу закликати уряд: давайте перестанемо ставити людей заручниками тих непродуманих рішень, які приймаються при формуванні бюджету. Тому на наступний рік у бюджет&nbsp; 2018 року закладайте кошти на енергоефективність, щоб люди могли переобладнати свої можливості і менше платити за спожиті комунальні послуги. Ну і врешті-решт…</p>
<p>&nbsp;</p>
<p>ГОЛОВУЮЧИЙ. 15 секунд.</p>
<p>&nbsp;</p>
<p>КРУЛЬКО І.І. Ну і врешті-решт, давайте, щоб у нас не було так, як зараз, "у пожежному порядку". Є велика кількість людей, які потребують нагальної медичної допомоги за кордоном. Це люди, які помирають. 2000 мільйонів, які закладаються тут зараз, це добре. Але й це недостатньо. На наступний рік потрібно, щоб…</p>
<p>&nbsp;</p>
<p>ГОЛОВУЮЧИЙ. Дякую. Шановний колега, ми маємо сьогодні… 10 секунд. 10 секунд, дуже шаную опозицію, дуже.</p>
<p>&nbsp;</p>
<p>КРУЛЬКО І.І. Я завершую. Дякую, пані головуюча.</p>
<p>І я прошу, щоб на наступний рік ми дійсно заклали необхідну суму, щоб ті, хто потребують лікування за кордоном, могли таке лікування отримати. А ці зміни вимушено, але треба голосувати. Дякую.</p>
<p>&nbsp;</p>
<p>ГОЛОВУЮЧИЙ. Дякуємо за вашу позицію, шановний колего. Від шановної фракції "Народний фронт" шановний Максим Бурбак.</p>
<p>&nbsp;</p>
<p>13:23:05</p>
<p>БУРБАК М.Ю.</p>
<p>Шановні колеги! Я як автор цього законопроекту підтверджу позицію фракції "Народний фронт" з тим, що ми будемо голосувати всією фракцією за цей законопроект. Тому що цей законопроект і ця сума, яку ми зараз розподіляємо, 13 мільярдів гривень, це черговий доказ, що той курс, який було взято три роки назад урядом Арсенія Яценюка, він був правильний. Ми відгорнути тоді економічний дефолт нашої країни. Так, приймали непопулярні рішення, але які були вкрай потрібні нашій державі.</p>
<p>І тепер ми маємо можливість, отримавши додаткові надходження до бюджету, розподіляти їх. Не складати, а розподіляти. Хочу ще раз нагадати, 7,6 мільярдів гривень на субсидії. Систему субсидій було запроваджено урядом Арсенія Яценюка. І дякую Прем'єр-міністру Володимиру Гройсману, який продовжує економічну політику, яку було розпочато нами з вами.</p>
<p>Друге. Саме головне. Ми зараз повинні підтримати наші громади. Проводимо вибори в об'єднаних територіальних громадах. І вчергове один цілий…</p>
<p>1 мільярд гривень на підтримку соціально-економічного розвитку наших громад.</p>
<p>Наступне. Ми повинні проголосувати для того, щоб виділити понад 200 мільйонів гривень на лікування за кордоном, у тому числі наших дітей, які потребують конче.</p>
<p>Наступне. Ми повинні профінансувати і збільшення зарплатні і продовження реформи Національної поліції, яку було розпочато міністром Арсеном Аваковим. Я вважаю, що кожен у цьому залі повинен проголосувати за такий розподіл грошей.</p>
<p>Хочу зауважити, що вислухавши черговий плач Ярославни попереднього виступаючого, можу нагадати, що жодного разу ця фракція не голосувала за проект бюджету на кожний рік. Але як він ратують за громади, як вони ратують за соціально вразливі версти населення, ми всі бачимо. Тому ще раз всіх запрошую проголосувати "за". Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:25:06</p>
<p>ГОЛОВУЮЧИЙ. Дякую.</p>
<p>Колеги, зараз буде заключний виступ, після того ми переходимо до голосування. Тобто через 2-3 хвилини відбудеться голосування. Я прошу голів фракцій і прошу Секретаріат Верховної Ради запросити депутатів у зал.</p>
<p>А зараз я запрошую на виступ від "Блоку Петра Порошенка" пана Мельника. Будь ласка, з трибуни.</p>
<p>І прошу всіх заходити у зал, займати робочі місця.</p>
<p>&nbsp;</p>
<p>13:25:29</p>
<p>МЕЛЬНИК С.І.</p>
<p>Шановний Голово, шановні народні депутати! Фракція партії "Блоку Петра Порошенка" підтримує ініціативу даного законопроекту. Хочу наголосити, що досить важливим є перерозподіл цих 13 мільярдів, у першу чергу це 7,6 мільярда субвенція на пільги і субсидії за оплату житлово-комунальних послуг. Ви знаєте, що у нас утворилась певна заборгованість станом на 1.09 цього року. І це дозволить в умовах розпочатого опалювального сезону провести клірингові розрахунки і погасити заборгованість за енергоносії.</p>
<p>Також 500 мільйонів ми виділяємо на сферу охорони здоров'я, 300 мільйонів – це субвенція медична, що дозволить певні, які у нас є перекоси при розподілі виправити і направити на виплату заробітних плат у медичній сфері, і 200 мільйонів ми направляємо на погашення і можливість виплат лікування громадян України за кордоном. Також 200 мільйонів - це йде на посилення національної безпеки. Що досить важливо, був депутатський законопроект 7140 - це виділення 1,8 мільярда гривень на погашення заборгованості за енергоносії підприємств водопостачання Донецької області. Таким чином, ми також врегульовуємо, це буде проведено за рахунок клірингових розрахунків і дозволить знизити напругу в цьому регіоні. 1,1 мільярда виділяється на соціально-економічний розвиток і що дуже важливим є дві позиції, це перехідні положення залишків коштів субвенції на соціально-економічний розвиток, що будуть перехідними в наступному році і дозволить їх використовувати, а не кошти 31 грудня будуть повернуті до державного бюджету.</p>
<p>Ми просимо підтримати запропоновані зміни і проголосувати. Дякуємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Я прошу всіх займати робочі місця.&nbsp; Я хочу теж підтвердити, що до мене як до Голови Верховної Ради дзвонив також і керівник Луганської ОДА, який говорив про катастрофічний стан який є в області, з проханням чим швидше прийняти даний законопроект. Тому я прошу всіх змобілізуватись і максимально підтримати.</p>
<p>І я ставлю на голосування проект Закону про внесення&nbsp; змін до Закону України про Державний бюджет України на 2017 рік (№ 7258) з пропозицією комітету прийняти за основу і в цілому з урахуванням пропозиції комітету.</p>
<p>Прошу всіх зайняти робочі місця, прошу приготуватися. Будь ласка, заходіть в зал. І прошу&nbsp; підтримати, колеги.</p>
<p>Голосуємо. Прошу підтримати з урахуванням пропозиції комітету. Я почекаю 10 секунд.&nbsp; Будь ласка, 7258 за основу і в цілому з урахуванням пропозиції комітету. Всі дійшли до своїх місць? Можемо голосувати? Голосуємо, колеги. Прошу підтримати, прошу проголосувати. Голосуємо.</p>
<p>&nbsp;</p>
<p>13:29:03</p>
<p>За-292</p>
<p>292 – за. Закон прийнятий.</p>
<p>І, колеги, таким чином, ми переходимо до наступного питання, на мою думку найбільш важливого на сьогодні питання, – це проект Закону про приватизацію державного майна (7066). Я прошу колег підтримати пропозицію розгляду його за скороченою процедурою. У нас довгий порядок&nbsp; денний, і я прошу підтримати цю пропозицію, голосуємо за скорочену.</p>
<p>&nbsp;</p>
<p>13:29:45</p>
<p>За-193</p>
<p>Рішення прийнято.&nbsp;</p>
<p>І ми переходимо до розгляду закону, проекту Закону про приватизацію&nbsp; державного&nbsp; майна (7066), законопроект, який&nbsp; запроваджує прозорі правила приватизації в Україні. І я запрошую до доповіді тимчасово виконуючого обов'язки голови Фонду Державного майна, Керівника&nbsp; апарату, Трубарова Віталія Миколайовича. Будь ласка.</p>
<p>&nbsp;</p>
<p>13:30:14</p>
<p>ТРУБАРОВ В.М.</p>
<p>Шановний головуючий, шановні народні депутати! Для розгляду Верховній Раді України пропонується проект Закону України про приватизацію державного майна (реєстраційний номер законопроекту 7066). Законопроект розроблений у тісній співпраці Фонду державного майна з Міністерством економіки та&nbsp; представниками міжнародних організацій з урахуванням провідного міжнародного досвіду та вже існуючого досвіду проведення приватизації державного&nbsp; майна. Зазначеним законопроектом&nbsp; пропонується ряд докорінних змін, що дозволять повернути довіру як вітчизняних так і іноземних інвесторів до процесів приватизації в Україні. Насамперед, пропонується консолідувати положення семи законодавчих актів&nbsp; в один єдиний закон, який унормує питання приватизації&nbsp; державного майна в Україні.</p>
<p>Основною метою законопроекту є спрощення процесу приватизації, яку пропонується&nbsp; досягти за рахунок спрощення класифікації об'єктів, поділу всіх об'єктів на дві великі групи, об'єктів великої приватизації та малої приватизації, розширення кола об'єктів, які можуть виставлятись на продаж, скорочення терміну підготовки об'єктів до продажу, можливості оформлення банківської гарантії, уніфікації способів продажу державного майна, забезпечення конкуренції покупців за рахунок розширення кола інвесторів, захист прав інвесторів, обмеження до&nbsp; трьох років можливості оскарження приватизації, можливості застосування міжнародного арбітражу. Новий підхід до великої приватизації буде залучення міжнародних радників, підхід до малої приватизації виключно на електронних аукціонах, концептуальний новий підхід до ціноутворення процесу приватизації. Механізми та процедури, які закладено в основу законопроекту, сприятимуть підвищенню інвестиційного клімату в державі, прискорить процеси приватизації та дозволять знайти ефективних власників для великої кількості державної власності. Законопроект детально обговорено Національною радою реформ при Президентові України та враховані всі висловлені…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ТРУБАРОВ В.М. … законопроект у першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань економічної політики Іванчук Андрій Володимирович. Іванчук Андрій Володимирович, Україна чекає вашого слова. Будь ласка.</p>
<p>&nbsp;</p>
<p>13:32:53</p>
<p>ІВАНЧУК А.В.</p>
<p>Шановний пане Голово, шановні народні депутати, на ваш розгляд вноситься законопроект 7066, внесений Кабінетом Міністрів України. Комітет з питань економічної політики на своєму засіданні 4 жовтня прийняв рішення підтримати даний законопроект в першому читанні за основу. Даний законопроект відповідає на дуже прості питання, приватизація, яку ми повинні провести в нашій країні, повинна бути швидка, прозора і зрозуміла. У нас на сьогоднішній день є сім законопроектів, які регулюють питання, як повинна відбуватися приватизація. Цим законопроектом ми кодифікуємо право в один проект і даємо відповіді на всі питання, він відповідає повністю всім європейським стандартам, запроваджуються нові революційні підходи, які забезпечать прозорість приватизації нашої країни. Тому я дуже прошу, шановні народні депутати, підтримати даний законопроект в першому читанні за основу, щоб ми до другого читання могли врахувати певні пропозиції народних депутатів. І вийти на якісний, збалансований законопроект, який буде сигналом, по-перше, для всіх наших міжнародних партнерів, що ми налаштовані на прозору, зрозумілу приватизацію.</p>
<p>І другим етапом ми вже підійдемо, коли ми дамо відповідь, як ми будемо приватизацію проводити. Другим етапом ми відповімо на питання, що ми будемо приватизовувати для того, щоб забезпечити бюджет і побороти корупцію в тих підприємств, які на сьогоднішній день, на жаль, не працюють на бюджет України, а є певними годувальницями для тих хто управляє цими державними підприємствами.</p>
<p>Дякую. Дуже прошу всі фракції і групи підтримати даний законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Колеги, в залі присутній Прем'єр-міністр України Володимир Борисович Гройсман. Привітаємо Прем'єр-міністра! А він є чи ні? Володимир Борисович! Покажіться залу, Володимир Борисович!</p>
<p>Присутній в залі. Будь ласка,&nbsp; Володимир Борисович. Я спитаюсь вас, ви хочете в кінці чи зараз виступати з цього приводу?</p>
<p>&nbsp;</p>
<p>13:35:35</p>
<p>ГРОЙСМАН В.Б.</p>
<p>Доброго дня, вельмишановний пане Голово! Шановні колеги народні депутати!&nbsp; Хочу подякувати за зміни до державного бюджету. Я думаю, що це ті кроки, які ми робимо систематично щодо підтримки громадян, особливо питання стосуються виплат субсидій. І будемо це робити далі для того, щоб захистити всіх тих хто цього потребує. Разом з тим, ми масштабно проводимо і модернізацію і заходи по нашій енергонезалежності, на це потрібен час і ваша підтримка.</p>
<p>Зараз хотів би звернутись до вас з проханням підтримати закон, що стосується зміни процедури приватизації. Ні для кого не секрет, що 3,5 тисячі державних підприємств для країни є абсолютний нонсенс. Вони генерують збитки державі і прибутки тим, хто навколо цих підприємств годується десятиріччями. Ми маємо провести процедури відкритої, конкурентної, публічної приватизації державних компаній для того, щоб будь-який підприємець відкрито зміг купити&nbsp; підприємство, створити там нові робочі місця, створити нові&nbsp; технології і зробити український&nbsp; національний конкурентний продукт. Це важливо для&nbsp; нашого економічного&nbsp; зростання, і це один із самих міцних кроків щодо нашої антикорупційної політики&nbsp; в&nbsp; державі. Тому хочу попросити сьогодні&nbsp; підтримати цей закон, відкрити можливості для&nbsp; формування якісного&nbsp; європейського законодавства.</p>
<p>Дякую, шановні друзі, і розраховую на&nbsp; вашу&nbsp; підтримку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, і я прошу провести запис: два – за, два – проти,&nbsp; - будь ласка.</p>
<p>Від Радикальної партії до&nbsp; слова&nbsp; запрошується Олег Валерійович Ляшко. Будь ласка.</p>
<p>&nbsp;</p>
<p>13:37:32</p>
<p>ЛЯШКО О.В.</p>
<p>Олег Ляшко,&nbsp; Радикальна партія.</p>
<p>Шановний пане Прем'єр-міністре, наша фракція&nbsp; проти приватизації стратегічних підприємств державної власності. Приклад, харківський "Турбоатом" - успішне підприємство, яке&nbsp; працює без жодної копійки державних замовлень, платимо мільярдні податки і тисячі людей там працюють. Поряд із "Турбоатомом"&nbsp; колись був завод "Серп і молот", сьогодні там навіть&nbsp; фундаменту немає, один вигін, тому що його приватизували&nbsp; і вирізали на металолом.&nbsp; "ЗАлК" - Запорізький алюмінієвий завод&nbsp; приватизували росіяни і вирізали на&nbsp; металолом. Тому стратегічні підприємства державної власності повинні&nbsp; залишатися у державній&nbsp; власності,&nbsp;&nbsp;&nbsp; годувати українців, приносячи доходи до державного бюджету.</p>
<p>Водночас ми&nbsp; згодні з вами, що всі оці&nbsp; корупційні контори, кормушки, як і політичні сили, приходять до влади, потім беруть собі на кормление: той - заводик, той&nbsp; - параходик, той - конярство,&nbsp; той - хмелярство, той -"Укрспирт", той - і ще що-небудь. Всі ці корупційні кормушки треба прикривати, тому що там десятки сотні мільярдів гривень&nbsp; збитків і сплачуються вони&nbsp; з державного бюджету.</p>
<p>Тому в першому читанні&nbsp; ми підтримаємо Закон про&nbsp; приватизацію. До другого читання ми пропонуємо перелік&nbsp; державних підприємств&nbsp; стратегічної власності, які&nbsp; не підлягають&nbsp; приватизації, а&nbsp; всі корупційні&nbsp; контори, які кожна влада звідти вимивала гроші, щоб потім фінансувати корупцію&nbsp; на виборах, ми пропонуємо на&nbsp; приватизацію.&nbsp;&nbsp;</p>
<p>Нехай прийде закордонний інвестор чи наш чесний інвестор, хай приносить тоді гроші. Ми хочемо, моя політика, щоб сюди прийшли американці, японці, французи, німці, український інвестор, принесли свої гроші, щоб ми не ходили побирались – захистіть нашу країну, а щоб вони мали тут власність, це найкраща гарантія від російської агресії, тому що вони будуть захищати свою власність, а не слухати як ми побираємося.</p>
<p>І нарешті, останнє, пане Прем'єр-міністр, останнє китайське попередження, поверніть у державну власність газорозподільчі мережі, які&nbsp; сьогодні у Фірташа, Льовочкіна і компанії.&nbsp; Тисячі...</p>
<p>&nbsp;</p>
<p>ГОЛОВУЮЧИЙ. Тридцять секунд.</p>
<p>&nbsp;</p>
<p>ЛЯШКО О.В. Корупційні доходи, джерело, обкрадають українців 40 мільярдів гривень по року за тарифи беруть і кладуть в кишені олігархів Фірташа і Льовочкіна. Або ви прикриєте цю контору, або я потримаюсь за ваше горло!</p>
<p>&nbsp;</p>
<p>ГОЛОВУЮЧИЙ. Від "Народного фронту" слово має&nbsp; Ємець Леонід Олександрович.</p>
<p>&nbsp;</p>
<p>13:40:06</p>
<p>ЄМЕЦЬ Л.О.</p>
<p>Дякую, шановні колеги. Фракція "Народний фронт", Леонід Ємець. Шановний пане Прем'єр-міністр, шановний Володимир Борисович, вже 20 з чимось років ця приватизація тягнеться в нашій країні. Кожного року приймається нова програма приватизації, яка нібито, нарешті, має поставити крапку в тому, щоб збиткові для держави підприємства були передані в приватні руки. І, судячи з усього, цих 20 років демонструють, що очевидно, що комусь дуже подобається сам процес і ніхто не хоче кінцевого результату, коли передадуть все-таки ці підприємства для тих, хто може&nbsp; їх ефективного використовувати.</p>
<p>Тому абсолютно слушний законопроект і в рамках нього хотів би звернути увагу про те, що є підприємства, які носять абсолютно інших характер, це стратегічні для держави і комунальних громад підприємства. Ситуація в Києві: "Київводоканал", "Київенерго", "Київгаз" влаштовують між собою комерційні змагання, де заручниками є столичні громадяни. Вони кажуть: поверніть нам якісь такі комерційні гроші, а інакше київські, столичні громадяни будуть мерзнути. Ну вибачте, ну, це тероризм прямої... прямого виду. Тому що не можуть бути заручниками наші громадяни в комерційних розборках приватних підприємств.</p>
<p>Тому я вважаю, що, підтримуючи приватизацію в цілому для стратегічних для держави і комунальних… і міст стратегічного характеру, таких як столиця, має бути прийнято рішення&nbsp; про те, що має бути повернуто в&nbsp; державну і комунальну власність ті монопольні підприємства стратегічного характеру такі, як "Київгаз", "Київводоканал" і "Київенерго". Дякую.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Від "Блоку Петра Порошенка"&nbsp; до слова запрошується Кіт&nbsp; Андрій Богданович.</p>
<p>&nbsp;</p>
<p>13:42:01</p>
<p>КІТ А.Б.</p>
<p>Андрій Кіт, Стрийщина, Жидачівщина.</p>
<p>Я, звичайно, дуже дякую за&nbsp; ініціативу&nbsp; Кабінет Міністрів про&nbsp; приватизацію підприємств, але я вважаю, що&nbsp; зараз відбувається повна передача прав Верховної Ради&nbsp; до Кабінету Міністрів&nbsp; у всіх сферах державної власності що стосується приватизації. Ми фактично позбавляємо себе як Верховна Рада права визначати&nbsp; переліки&nbsp; об'єктів стратегічних підприємств і визначати ті підприємства, які до приватизації є неприпустимі.</p>
<p>Наступне. Може, хтось не знає, що ми за всіма оцінками зараз є на дуже поганих рейтингах інвестиційної діяльності, в тому числі і так званого&nbsp; easy doing business бізнес. Тому у мене дуже просте запитання виникає.&nbsp; Я не розумі., а чому зараз саме є саме той час, &nbsp;коли треба приватизовувати підприємства? І кому це взагалі потрібно, і кому це&nbsp; взагалі зараз вигідно?</p>
<p>Наступне. Для простої людини, для бабці в селі є зрозуміло, що зараз йде війна, що ми маємо частину території&nbsp; України, яку ми не контролюємо. Скажіть, будь ласка,&nbsp; як в тому законодавстві про приватизацію відображені окуповані території і Автономна Республіка Крим, я відповіді там цієї не найшов.</p>
<p>І тому я вважаю, що нам спочатку треба призначити голову&nbsp; Фонду держмайна як структури, яка відповідальна за приватизацію. Після того нехай&nbsp; Фонд держмайна визначить і приватизує понад 3 тисячі підприємств, які в нього зараз знаходяться на приватизації, а після того&nbsp; Верховна Рада&nbsp; визначить перелік стратегічних підприємств, які не підлягають приватизації, і ми будемо дивитися далі.</p>
<p>Тут дуже цікава річ ще є одна. Кому це потрібно? Ми виставляємо зараз на продаж підприємства-монополісти на ринку. Тут дуже багато людей розказують&nbsp; мені, що монополія –&nbsp; це саме те. від чого має відмовитися&nbsp; держава. А я вважаю, що монополія - це те, що не повинно продаватися державою, тому що в іншому випадку в мене складається думка, що кілька олігархів, які далі хочуть добити і доприватизувати…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>КІТ А.Б. У мене складається думка, що в цей час просто далі кілька олігархів, які роздерли країну перед тим, збираються доприватизувати галузі, які ще не встигли наживитися перед тим.</p>
<p>Слава Україні!</p>
<p><i>&nbsp;</i></p>
<p>ГЕРАЩЕНКО І.В. Будь ласка, від фракції "Самопоміч" Олег Березюк.</p>
<p>&nbsp;</p>
<p>13:44:33</p>
<p>БЕРЕЗЮК О.Р.</p>
<p>Вельмишановні пані і панове! Чіткого визначеного списку критичної інфраструктури держави, військового, оборонного, транспортного комплексу, немає. Відповідального керівника, директора фонду, немає. Величезний ризик, що державна приватизація перетвориться на просто розкрадання державного майна. Ми цього допустити не можемо. Але з іншого боку, демонополізація, дерегуляція і приватизація, є основними стовпами розвитку ліберальної економіки, яка приносить кошти в державний бюджет. Тому іти вперед треба. Але у цьому законодавстві, у цьому законопроекті є декілька грубих помилок.</p>
<p>По-перше. Пане Прем'єр, немає запобіжника, що державне майно потрапить в руки власників які належать нашому ворогу, Росії. Немає запобіжника, що потраплять у руки списку чорного ФАТФ. Немає запобіжника, що ті доброякісні, образно кажучи, набувачі українці через місяць продадуть це в російські руки.</p>
<p>І більше, пане Прем'єре. Ви колишній мер. Деспотія деспотій центральної влади. Сьогодні комунальне майно згідно того закону буде продаватися центральними органами влади. Ви з розуму посходили! Мало що в бюджеті 18-го року практично руйнується бюджетна децентралізація, ще і майно сьогодні громад, сіл і міст хочете продавати через центральні органи влади.</p>
<p>Якщо ці запобіжники будуть в першому читанні, шановні пані і панове, ми можем розглянути питання голосування у першому читанні. А далі ще багато запитань щодо оцінки, щодо представників і радників, які будуть це продавати.</p>
<p>Щодо землі. Виявляється, що можна продавати об'єкт, а не можна продавати землі. Багато запитань, але три перших є найважливіші.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я ще дам виступ від "Батьківщини". Ще не було виступу, так? Будь ласка, Сергій Соболєв від "Батьківщини".</p>
<p>&nbsp;</p>
<p>13:46:57</p>
<p>СОБОЛЄВ С.В.</p>
<p>Соболєв, "Батьківщина". Взагалі те, що таке питання по скороченій процедурі, ну, я вважаю, це просто наруга над парламентом. Але по суті. Пане Прем'єр, ми проаналізували той законопроект, який поданий. Декілька ключових речей. Без визначення чіткого переліку стратегічних підприємств, причому, не просто стратегічних підприємств загальнодержавної, а й комунальної власності, як це є захоплений "Київенерго" Ахметовим і інші підприємства, цей закон не має права на існування взагалі.</p>
<p>Друге. Без встановлення чіткої процедури заборони перепродажу майна, яке буде куплено в процесі приватизації українським власником і перепродано російському власнику, цей закон не має права на існування. А нам досить Запорізького алюмінієвого комбінату.</p>
<p>Третє. Без чіткого визначення, без будь-яких обмежень, прямої заборони на приватизацію компаніям, які мають навіть одну акцію, розташовану в офшорних юрисдикціях, цей закон не має права на існування.</p>
<p>І останнє. Давайте звільнимо мерів міст від порочної практики корупції. Коли продається промисловий об'єкт без землі. А далі цей підприємець, який вклав десятки мільйонів гривень чи доларів, іде в мерію і випрошує землю під цим підприємством за хабарі! Це ті чотири ключові речі, які зараз повинні бути оголошені. Без них наша фракція дасть голоси виключено за повторне перше читання. Іншого варіанту тут не може бути. Гратися з вогнем по такому закону є неможливим. Це є позиція фракції "Батьківщина". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зараз я ще дам два виступи позафракційним. Одна хвилина – Голуб, одна хвилина – Левченко. Потім дам і голові комітету, і заступнику міністра, і Прем'єр-міністру, і перейдемо до голосування.</p>
<p>Будь ласка, Голуб, одна хвилина.</p>
<p>&nbsp;</p>
<p>13:49:14</p>
<p>ГОЛУБ В.В.</p>
<p>Владислав Голуб, 197 виборчий округ, Черкащина.</p>
<p>Ви знаєте, ми от уже більше чверті століття жили в умовах, коли наше майно приватизовувалося, за виключенням таких одиничних випадків, досить не прозоро. Саме тому я вітаю насправді позицію уряду і їх бажання вести дійсно чіткі правила гри на ринку приватизації. Це те, що чекає як і український інвестор, так і іноземний інвестор.</p>
<p>Тому дуже важливо, Володимир Борисович, щоб перед другим читанням ми врахували ряд положень, коли чиновник не зможе по таким умовним питанням дискваліфікувати або не допустити добросовісного інвестора. Це надважливо. Ми маємо посилити роль радників при великій приватизації. Ми маємо посилити ряд інших положень, які не допустять нечесну приватизацію.</p>
<p>А також, підтримуючи колег, які кажуть про те, що ми маємо не допустити розпродаж стратегічно важливих підприємств для держави, критично зауважити, що цей законопроект встановлює правила гри, але не встановлює перелік…</p>
<p>&nbsp;</p>
<p>ГОЛОВУЮЧИЙ. Дякую вам. Ми справді можемо не встигнути просто.&nbsp;</p>
<p>Одна хвилина – Левченко.</p>
<p>&nbsp;</p>
<p>13:50:31</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ, місто Київ.</p>
<p>Замість того, щоби виправляти помилки попередніх верховних рад, які дозволили роздерибанити стратегічне державне майно і залишили українців абсолютно беззахисними перед приватними монополістами в енергогенеруючій галузі, перед олігархатом, який заграбастав і зараз тримає містоутворюючі підприємства і контролює цілі міста, замість того, щоб ці помилки виправляти і націоналізовувати такі важливі підприємства, монополісти і підприємства стратегічні, підприємства… природні монополії, ця Верховна Рада хоче продовжити діяльність цих попередників і хоче під час війни спростити процедуру приватизації, прикриваючись різними гарними гаслами.</p>
<p>Приватизація під час війни неприпустима. Особливо неприпустима приватизація будь-яких прибуткових підприємств. Тому що проста арифметика показує, що прибуток – це більше, ніж податок на прибуток. Тому ці речі неприпустимі, "Свобода" буде голосувати проти і закликає всіх…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Були застереження і пропозиції. І тому я даю, перше, 1 хвилину заступнику міністра економіки Нефьодову. 1 хвилина.</p>
<p>&nbsp;</p>
<p>13:51:52</p>
<p>НЕФЬОДОВ М.Є.</p>
<p>Шановні колеги, я дуже вдячний за всі пропозиції, які прозвучали. Я хочу дуже коротко прокоментувати, що цей законопроект стосується процесу приватизації, ми просимо вас покращити цей процес, попрацювати з тими підприємствами, які вже дозволені до приватизації, і лише після того звертатися до Верховної Ради щодо можливого розширення списку і виключення з переліку заборонених до приватизації.</p>
<p>Я хочу сказати, що ми підтримаємо і доопрацюємо разом з народними депутатами до другого читання питання стосовно вдосконалення положень закону з метою усунення можливості для зловживань, про недопущення дискваліфікації добросовісних інвесторів, вдосконалення регулювання питань приватизації комунального майна для того, щоб воно регулювалося положеннями цього закону і здійснювалося органами місцевого самоврядування, а також зниженням ризиків для добросовісних інвесторів щодо умов оплати за договором купівлі-продажу до отримання дозволу на концентрацію від АМКУ, Положення про застосування права іноземної держави, виключення, недопущення компаній з офшорних юрисдикцій, на якій наполягала фракція "Батьківщина", і так далі.</p>
<p>Тому дякую за співпрацю і дуже прошу підтримати у першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від комітету Іванчук Андрій Володимирович.</p>
<p>Колеги, виступи завершились, ми просто не встигнемо до другої години. Зараз – Іванчук, потім – Володимир Борисович, і переходимо до голосування.</p>
<p>&nbsp;</p>
<p>13:53:19</p>
<p>ІВАНЧУК А.В.</p>
<p>Шановний пане Голово, шановні народні депутати! Я дуже прошу фракцію "Самопоміч" і фракцію "Батьківщина" підтримати даний законопроект у першому читанні за основу для того, щоб він став власністю Верховної Ради, законопроект урядовий. На етапі другого читання, ви знаєте, що Комітет економічної політики завжди дуже уважно відноситься до законодавчих ініціатив народних депутатів. Я переконаний, що за допомогою депутатів від фракції "Самопоміч", депутатів від фракції "Батьківщина", депутатів від фракції "Відродження", депутатів від фракції "Воля народу" ми внесемо відповідні зміни в даний законопроект і до другого читання ми приймемо рішення. Якщо даний законопроект буде задовольняти всі фракції і групи, ми його приймемо в цілому, якщо нам не вдасться його збалансувати і покращити, ми приймемо інше відповідне рішення.</p>
<p>Тому я дуже прошу, шановні народні депутати, давайте будемо логічними, підтримаємо законопроект в першому читанні, візьмемо його на площадку Верховної Ради, доопрацюємо всі разом…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, на моє глибоке переконання це дуже важливий законопроект. Щойно до мене підійшли з міністерства, найшли компромісне формулювання, з яким ми зможемо його прийняти в першому читанні. Я даю&nbsp; 1 хвилину зачитати компромісне формулювання депутату Остріковій, і після того ми переходимо до голосування.&nbsp; Але коротко, під стенограму.</p>
<p>&nbsp;</p>
<p>13:54:51</p>
<p>ОСТРІКОВА Т.Г.</p>
<p>Шановні колеги, голова нашої фракції, виступаючи з трибуни, озвучив ті застереження "Самопомочі", за умови врахування яких в постанові до першого читання ми готові&nbsp; підтримати цей&nbsp; законопроект саме в першому читанні. Я зараз зачитаю. Це частина третя статті 3, уточнення редакції. Під стенограму. Приватизація майна, що є в комунальній власності, регулюється положеннями цього закону і здійснюється органами місцевого самоврядування. Також ми вимагаємо врахувати в постанові те, щоб унеможливити будь-яку участь у приватизації покупців, які мають не прозору структуру власності, бенефіціарні власники яких нерозкриті на 100 процентів, і які відносяться до країн агресора чи походять з офшорних юрисдикцій.</p>
<p>&nbsp;</p>
<p>ГОЛОВУЮЧИЙ. Отже, будь ласка, Володимир Борисович. Володимир Борисович, 1 хвилина.</p>
<p>&nbsp;</p>
<p>13:55:49</p>
<p>ГРОЙСМАН В.Б.</p>
<p>Дякую. Шановний пане Голово Верховної Ради, ще раз хочу закцентувати вашу увагу, шановні колеги, чому в Україні є такі проблеми. Та тому що вчасно не провели необхідних реформ - і люди, врешті-решт, бідкаються з низькими заробітними платами, а державний сектор підприємств є найбільшим джерелом корупції в країні. Я про&nbsp; це говорю абсолютно відкрито. Ми маємо це просто ліквідувати, створити такі ж умови як в інших європейських країнах, щоб там були ефективні власники. І мова зараз іде тільки про те, щоб зробити абсолютно прозорі конкурентні процедури. Коли можливо, щоб кожен в країні купляв майно, а не ті, хто тільки обраний владою. Тому&nbsp; я хочу&nbsp; підкреслити, що це дуже важливо.</p>
<p>Друге питання – це питання стосується стратегічних підприємств. Ніхто і ніколи не збирається продавати стратегічних підприємств – це наше багатство, і ми маємо там побудувати якісне, ефективне управління і&nbsp; забезпечити прибутки цим компаніям, які будуть сплачені в бюджет.</p>
<p>І третя позиція. Треба наводити порядок із комунальним майном тому що деякі міські ради, на превеликий жаль, теж паразитують на цьому майні і приховують доходи від управління цим майном. Я коли тільки став мером перший раз, я&nbsp; зразу збільшив доходи по землі в 4,2 рази, в мене було питання, де раніше були ці кошти і сьогодні, це питання є&nbsp; теж дуже важливим для місцевих громад, щоби&nbsp; вони ефективно наповнювали бюджети.</p>
<p>І, врешті-решт, хотів би ще підкреслити, ряд було нормальних пропозицій, і частина з них була щойно зачитана Тетяною Остріковою. Ми можемо їх включати для того, щоби&nbsp; з першого читання до другого підготувати разом&nbsp; з вами якісну&nbsp; модель приватизації&nbsp; в країні, а потім у нас буде перелік, над яким ми будемо працювати окремо і абсолютно публічно. І тут лунала в цій залі така фраза про те, що "потримати за горло". Можу сказати одну річ, друзі, я дуже багато хочу зробити якісних речей для українців і для нашої держави, тому саме більше, що мені потрібно, - це підтримати ті ініціативи з якими виходив уряд і&nbsp; Прем'єр-міністр, і щоби ми з вами були здатні приймати правильні державні рішення. І за такі рішення я дякую депутатам, дякую фракціям, які завжди, не дивлячись на політичний інтерес, приймають державні рішення.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, переходимо до прийняття рішення.</p>
<p>Сергій, ми вже не встигнемо просто.</p>
<p>Колеги, переходимо до прийняття рішення. Вже 59, ми просто зірвемо. До речі, я продовжую на 15 хвилин.</p>
<p>Колеги, я ставлю на голосування… Я знаю, я думав, що це ваша спільна позиція, а, виявляється,&nbsp; не спільна, ви між собою узгоджуйте. Колеги!</p>
<p>30 секунд, Соболєв. Будь ласка, 30 секунд. І прошу займати&nbsp; робочі місця.</p>
<p>&nbsp;</p>
<p>13:58:43</p>
<p>СОБОЛЄВ С.В.</p>
<p>Соболєв,&nbsp; "Батьківщина". Ми вносимо конкретну пропозицію: до другого читання&nbsp; внести: перше - врегулювати питання в Земельному кодексі щодо приватизації землі, яка знаходиться під промисловими об'єктами, щоб потім не розказували, що цього немає; друге - чіткий запис: заборона участі в приватизації тих, хто відноситься до офшорних юрисдикцій,-&nbsp; прямий запис. Третє: заборона перепродажу майна, яке було придбано українськими власниками в країні-агресору, це третє. І четверте: до другого читання внести перелік стратегічних підприємств, включаючи комунальне майно, яке не підлягає приватизації ні за яких умов. Якщо ці чотири умови сприймаються, вони є абсолютно чіткі, тоді ми розуміємо, що концептуально на друге читання закон готується.</p>
<p>&nbsp;</p>
<p>ГОЛОВУЮЧИЙ. Дякую. Переходимо до голосування, колеги.</p>
<p>І я ставлю на голосування - наголошую, це тільки за основу, це тільки за основу, колеги, - проект Закону про приватизацію державного майна. Нова редакція, номер 7066, з правкою, яка була узгоджена між міністерством і яка була озвучена під стенограму депутатом народним Остріковою. За основу, колеги, лишень за основу. Прошу проголосувати і прошу підтримати. Голосуємо, прошу підтримати. Колеги, уважно, кожен голос має вагу, це антикорупційний закон. Прошу підтримати його, прошу проголосувати.</p>
<p>&nbsp;</p>
<p>14:00:40</p>
<p>За-258</p>
<p>Рішення прийняте.</p>
<p>Не виходьте з залу, колеги, не виходьте з залу. Зараз, я казав це до обіду, ми маємо проголосувати про відкликання проекту Закону про антикорупційні суди, 6011 порядку денного. Не виходьте, колеги, це наше зобов'язання перед Венеціанською комісією, це публічна позиція Президента України і всіх нас, воно не потребує обговорення так само як включення так і виключення.</p>
<p>І я ставлю зараз на голосування пропозицію про відкликання проекту Закону про антикорупційні суди (6011) з порядку денного сесії. Колеги, прошу всіх підтримати і проголосувати, всім залом, колеги, це наш міжнародний авторитет.</p>
<p>Прошу проголосувати і прошу підтримати. Голосуємо, колеги. Всі обіцяли голосувати, прошу голосувати. Голосуємо, колеги, прошу підтримати, прошу підтримати.</p>
<p>&nbsp;</p>
<p>14:01:42</p>
<p>За-192</p>
<p>Колеги, не всі зорієнтувались, не всі… Прошу зайти в зал, заміть робочі місця. Це пропозиція, наше зобов'язання перед Венеційською комісією. Вчора Президент України дав публічний заклик до Верховної Ради України, щоб відкликати з порядку денного сесії проект Закону про антикорупційні суди. Це формальна річ, це одна секунда, я прошу всіх зайняти робочі місця і проголосувати. Прошу всіх підтримати, відкликання з порядку денного сесії проект Закону про антикорупційні суди 6011. Колеги, прошу підтримати, прошу проголосувати. Прошу підтримати. Прошу проголосувати, колеги, голосуємо. Прошу підтримати.</p>
<p>Мені всі голови фракцій підтвердили підтримку цього рішення. Прошу проголосувати.</p>
<p>&nbsp;</p>
<p>14:02:39</p>
<p>За-196</p>
<p>196. Не всі зорієнтувались, колеги. По фракціях. Прошу по фракціям показати. Ні, колеги, я прошу ще раз, не зорієнтувались колеги. Я прошу… я поставлю ще після обіду, я ще раз поставлю колеги. Добре, після обіду, я поставлю ще раз після обіду. Колеги, проведіть консультації, очевидно, просто не зорієнтувались. Це просто наш структурний обов'язок, процедурний. І я прошу всіх провести консультації, після обіду я поставлю ще раз.</p>
<p>Колеги, у нас був важкий день… півдня, півдня, засідання ранкове. Я прошу всіх прибути о 16 годині, у нас попереду ще багато важливих питань порядку денного.</p>
<p>Зараз я ранкове пленарне засідання Верховної Ради України оголошую закритим.&nbsp; І прошу о 16 годині всім прибути в зал для продовження нашої роботи.</p>

