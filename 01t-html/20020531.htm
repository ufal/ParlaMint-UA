Стенограма пленарного засідання
31 травня 2002
<pre><b>                     ЗАСІДАННЯ ДЕВ'ЯТНАДЦЯТЕ

               Сесійний зал Верховної Ради України.
                 31 травня 2002 року. 10 година.

</b><i>     Веде засідання Голова Верховної Ради України ЛИТВИН В.М.
</i>

     ГОЛОВА. Шановні народні депутати, доброго ранку!

     Прошу зайняти робочі місця  і  підготуватися  до  реєстрації.
Прошу  ввімкнути систему "Рада".  Шановні народні депутати,  прошу зареєструватися.

     Зареєстровано 380  народних  депутатів.  Прошу  показати   по фракціях.

     Шановні народні  депутати!  Сьогодні  у всіх школах України -
останній дзвоник.  Оскільки всі  ми  тією  чи  іншою  мірою  маємо відношення  до  школи,  давайте  привітаємо  представників  нашого молодого  покоління,  які  закінчують  навчання  і   вступають   у самостійне життя,  та побажаємо їм, щоб дорога в них була щасливою і мирною (Оплески).

     Шановні народні депутати,  ранкове засідання  Верховної  Ради України оголошую відкритим.

     Дозвольте поінформувати  вас,  що  за  вашим дорученням я мав розмову з Президентом України.  Президент України повідомив,  що з урахуванням  свого  робочого  графіка  він  визначиться щодо свого виступу перед Верховною Радою,  про що  поінформує  Верховну  Раду додатково.

     Щодо матеріалів  послання  Президента  України  до  Верховної Ради. Вони вам роздані під час реєстрації.

     Шановні народні   депутати,   продовжуємо   розгляд   питань,
визначених  на  період  до  створення  комітетів  Верховної  Ради,
зокрема питання про обрання  голів  та  перших  заступників  голів комітетів Верховної Ради України четвертого скликання.

     Дозвольте поінформувати  вас,  шановні народні депутати,  що,
незважаючи   на    офіційне    запрошення    провести    засідання Погоджувальної   ради   вчора   і  сьогодні  о  9  годині,  робота Погоджувальної  ради  фактично  заблокована  керівниками  чотирьох фракцій   -   "Наша   Україна",   Комуністичної   партії  України,
Соціалістичної партії України та блоку Юлії Тимошенко.

     Тому пропоную обговорити ситуацію,  що склалася,  й вирішити,
як нам діяти далі.  Прошу записатися на виступи з процедури. П'ять хвилин.  Будь ласка.  Якщо буде потрібно,  ми домовимося з вами  і продовжимо виступи. Прошу висвітити список на табло. Дякую.

     Увімкніть мікрофон    народного   депутата   Гмирі,   фракція комуністів. Наступним буде мати слово народний депутат Григорович.

     ГМИРЯ С.П.,   народний   депутат   України   (багатомандатний загальнодержавний  виборчий  округ,  КПУ).  Прошу  передать  слово Симоненко.

     ГОЛОВА. Увімкніть мікрофон народного депутата Симоненка.

     СИМОНЕНКО П.М.,  народний  депутат  України  (багатомандатний загальнодержавний виборчий округ,  КПУ).  Фракция коммунистов. Я и мои товарищи по фракции, конечно, присоединяемся ко всем искренним и добрым пожеланиям молодому поколению Украины. Но ведь они звучат из  уст  людей,  которые  учат  молодое  поколение  лжи,   фальши,
показывают   примеры   подкупа,  шантажа,  унижения  человеческого достоинства.  Я представляю,  в каком положении находится  сегодня молодое поколение,  если народного депутата,  угрожая ему и унижая его,  заставляют за определенную плату (моральную или  в  денежном выражении) голосовать против своей воли.

     Что касается процедуры,  то я бы вам порекомендовал, Владимир Михайлович,  задуматься над тем,  почему не приходят на  совещание четыре  руководителя  фракций.  Но есть и выход для вас,  Владимир Михайлович.  Он - в соблюдении Регламента Верховной Рады.  Я хотел бы  вам  порекомендовать (и всем народным депутатам) опираться при поиске путей выхода из этой ситуации  на  положение  статьи  2.2.3 Регламента Верховной Рады. Частина 3 цієї статті якраз і визначає,
що підготовча група, яку ми з вами утворили для підготовки першого пленарного  засідання,  припиняє  свою  діяльність  із  створенням постійних комісій Верховної Ради (сьогодні - комітетів).  Якщо ви,
керівництво Верховної Ради, сьогодні не здатні організувати роботу щодо  внесення  проектів  постанов  про  обрання  голів  і  перших заступників голів комітетів Верховної Ради,  я пропоную:  нехай це питання розглядає  підготовча  робоча  група,  яка  закінчує  свої повноваження після обрання керівників комітетів.

     Тому я звертаюся і до вас, і до всіх:
шановні колеги, робоча група плідно працювала, вона значно швидше,
ніж  ми,  знаходила консенсус і нормальний,  так скажемо,  вихід з тієї чи іншої  складної  ситуації.  І  зараз  члени  групи  значно скоріше  домовляться  і  запропонують  нам  на  розгляд  конкретні пропозиції.

     Дякую.

     ГОЛОВА. Дякую,   Петре   Миколайовичу,    за    конструктивні пропозиції, за принципову позицію.

     Увімкніть мікрофон  народного  депутата  Григорович,  фракція
"Наша Україна".

     ГРИГОРОВИЧ Л.С.,  народний депутат  України  (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Фракція "Наша Україна".  Прошу передати слово Ярославу Кендзьору.

     ГОЛОВА. Увімкніть мікрофон народного депутата Кендзьора.

     КЕНДЗЬОР Я.М.,   народний  депутат  України  (багатомандатний загальнодержавний  виборчий  округ,  "Блок  Віктора  Ющенка  "Наша Україна").   "Наша  Україна",  Народний  рух  України.  Володимире Михайловичу! Нам справді треба розблокувати роботу Верховної Ради.
Є  такий варіант,  і якщо ви до нього прислухаєтеся і постараєтеся допомогти його реалізувати,  ми,  на мою  думку,  вже  на  початку наступного  тижня  зможемо  сформувати  керівництво парламентських комітетів і приступити до нормальної роботи.

     Я не  буду  торкатися  першого   етапу   роботи   новообраної Верховної  Ради,  скажу тільки,  що,  справді,  в плані формування керівництва Верховна Рада згвалтована.  Але  до  того  повертатися сьогодні  вже  немає  чого.  Якщо ви зрозумієте все,  що сталося у Верховній Раді,  то побачите, що за аналогією можна зробити це і з парламентськими комітетами. Але що буде через деякий час? Я думаю,
що ні в кого навіть з вашої  фракції  не  підніметься  рука  і  не зважиться розум зробити знову те, що було зроблено.

     Є такий  варіант.  Ви  як  учорашній  керівник  вашої фракції берете за основу пакет пропозицій від "Нашої України", в основному залишаєте його в такому вигляді,  як він був представлений учора і поставлений на голосування.  Можна говорити про  якісь  (одну-дві)
зміни  у  цих  пропозиціях.  І  потім  від імені вашої фракції він подається на розгляд Верховної Ради.  Від фракції "Єдина Україна"!
І цей пакет буде підтриманий! Це буде абсолютно справедливо. Я вже не хочу розгортати всю логіку подій, тому що керівництво Верховної Ради  сформовано  з  представників  двох  фракцій,  і логічно,  що комітети мали  б  бути  очолені  в  основному  представниками  тих чотирьох фракцій, які вчора подали ці пропозиції. Тоді ми матимемо певний баланс і зможемо вийти із цієї ситуації.

     Дякую.

     ГОЛОВА. Дякую.  Шановні   народні   депутати!   Очевидно,   є необхідність продовжити виступи з процедури, щоб представники усіх фракцій могли  висловити  позицію.  Увімкніть  мікрофон  народного депутата   Беспалова,  фракція  "Єдина  Україна".  Наступним  буде виступати Хмара Степан Ількович, фракція блоку Юлії Тимошенко.

     БЕСПАЛОВ О.П.,  народний депутат України (виборчий округ 183,
Херсонська  область).  Прошу  передать  слово  народному  депутату Карпову.

     ГОЛОВА. Увімкніть,  будь ласка,  мікрофон народного  депутата Карпова.

     КАРПОВ О.М.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").  Шановні колеги! Для початку ми маємо констатувати, що робота Погоджувальної ради блокується.  В цих обставинах, які не є регламентними,  а політичними, з урахуванням того, що повноваження підготовчої  робочої  групи  відповідно  до  положення,   яке   ми затвердили,  завершилися  (вона  працювала  до обрання керівництва Верховної Ради),  є пропозиція створити організаційний комітет  чи робочу  групу  (як  завгодно  можна  назвати) з представників усіх депутатських груп і фракцій і розпочати  підготовку  збалансованих пропозицій   для   обрання   керівників  комітетів  та  їх  перших заступників.

     Зі свого боку ми  будемо  делегувати  людей  до  складу  цієї робочої  групи  і просимо всі фракції делегувати в цю робочу групу своїх представників, щоб вона до вівторка напрацювала збалансовані пропозиції.  А сьогодні у зв'язку з тим що розгляд питання не може бути перервано,  а інших пропозицій немає,  я  пропоную  оголосити перерву до вівторка,  створити робочу групу, а їй - підготувати на вівторок для голосування збалансований документ.

     ГОЛОВА. Дякую.  Увімкніть мікрофон народного депутата  Хмари,
фракція Блоку Юлії Тимошенко.

     ХМАРА С.І.,   народний   депутат   України   (багатомандатний загальнодержавний виборчий округ, "Виборчий блок Юлії Тимошенко").
Фракція   Блоку  Юлії  Тимошенко.  Партія  "Батьківщина".  Шановні народні депутати! Влада за допомогою своєї колони у Верховній Раді
-  двох  прорежимних  фракцій - узурпувала владу у Верховній Раді,
фактично взявши курс на ліквідацію  парламентаризму  в  Україні  і ігноруючи  волю виборців.  Саме таким чином - нечесними,  брудними засобами  була  обрана  президія  Верховної  Ради.   Сьогодні   ви пожинаєте плоди цих виборів, не маючи можливості налагодити плідну працю Верховної Ради.  Далі ви ще  більші  пожнете  плоди,  бо  ви повністю ігноруєте волю українського народу. Тепер виходьте самі з цієї ситуації.

     Чотири фракції  запропонували  свій  проект  постанови   щодо формування  комітетів Верховної Ради.  Ви знову проігнорували волю чотирьох фракцій,  тобто тої справжньої більшості,  яку  обрав  на виборах український народ.  Тепер ви всю відповідальність візьмете на себе.

     ГОЛОВА. Дякую.   Увімкніть   мікрофон   народного    депутата Карнауха,  фракція  Соціалістичної партії України.  Наступним буде виступати....

     КАРНАУХ М.В.,  народний депутат України (виборчий округ  152,
Полтавська   область).  Скористаюся  нагодою,  щоб  звернутися  до Президента України та до Прем'єр-міністра.  У той час, коли ми тут не  можемо  розпочати  ефективну роботу,  в моєму виборчому окрузі відбулися дві надзвичайні події.

     Перша. В Лохвиці більш як тридцять дітей знепритомніли і були доставлені в лікарню.  Ніхто не дав об'єктивної оцінки цьому факту і не встановив, чому так сталося.

     Друге. Уже  майже  місяць  у  Пирятинському   районі   голова адміністрації Нагленко, який мав би бути негайно усунутий з посади і  притягнутий  до  кримінальної  відповідальності,  перебуває  на посаді. Чому так відбувається? Чому не діє влада?

     Тому я  наполягаю,  щоб  ми  якомога  швидше  налагодили свою роботу.  Для цього пропоную проголосувати за те,  щоб відвести час керівникам фракцій для погодження позицій,  для консультацій,  щоб вони не днями це погоджували, а щоб чітко зібралися на певний час,
з'ясували позиції і доповіли Верховній Раді.

     А з  процедури  я  прошу  слово  передати  керівнику  фракції Олександру Морозу (Шум у залі).

     ГОЛОВА. Шановні народні депутати!  З процедурних питань у нас виступили   представники   всіх   фракцій,   за  винятком  фракції Соціал-демократичної партії (об'єднаної).  Будь  ласка,  увімкніть мікрофон народного депутата Медведчука.

     МЕДВЕДЧУК В.В.,  народний  депутат  України  (багатомандатний загальнодержавний    виборчий     округ,     СДПУ(о)).     Фракція Соціал-демократичної партії України (об'єднаної).  Дякую. Шановний Володимире Михайловичу! Шановні народні депутати! Я вчора виступав і  звертав увагу на те,  що те,  що відбувається у нас у залі,  що лунає з трибуни (що,  мовляв,  необхідно вступити в  переговори  і запропонувати   пропорційний  розподіл),  не  більше,  ніж  слова,
розраховані на тих,  хто знаходиться на третьому поверсі, тобто на шановних  представників засобів масової інформації.  Я був правий.
Буквально через 15 хвилин після закінчення вечірнього засідання  і оголошення   Головою   Верховної  Ради  про  проведення  засідання Погоджувальної ради на засідання Погоджувальної ради не  з'явилися представники  чотирьох  фракцій,  які,  на мій погляд і моє тверде переконання,  блокують роботу Верховної Ради України.  Без обрання голів комітетів і їхніх перших заступників ми не можемо перейти до законотворчого процесу,  чого сьогодні очікують наші виборці,  які обрали нас до Верховної Ради України.

     Я вважаю,  шановні  колеги і шановний Володимире Михайловичу,
що зараз прозвучали справді слушні  пропозиції,  в  тому  числі  й пропозиції   представників  чотирьох  фракцій.  Так,  треба  знову оголосити  перерву,  скликати  засідання  Погоджувальної  ради   і провести його. Якщо представники цих чотирьох фракцій на засідання не прийдуть,  то для того,  щоб  припинити  блокування  діяльності Верховної Ради України,  депутати, які погоджуються далі працювати і хочуть брати участь в  обранні  керівництва  комітетів,  повинні створити,  як  уже говорилося народним депутатом Карповим,  робочу групу або оргкомітет і на вівторок,  до  10  години,  внести  свій проект постанови,  затвердити його,  щоб ті, хто один раз програв,
зрозуміли,  що вони  можуть  програти  ще  раз,  а  ті,  хто  хоче працювати, щоб узяли на себе відповідальність (Оплески).

     ГОЛОВА. Шановні    народні    депутати,   представники   всіх фракцій... (Шум у залі).

     Петре Миколайовичу,  ви просите слово для репліки?  Слово для репліки має народний депутат Симоненко. Увімкніть мікрофон.

     СИМОНЕНКО П.М.  Фракція комуністів.  Шановні колеги, відносно останнього виступу. Ми давно вже зрозуміли: це пропонують ті люди,
які   мають   величезний  досвід  переворотів  у  Верховній  Раді,
спираючись на якісь формально начебто законні підстави.

     Якщо чотири фракції  внесли  свій  проект,  а  їх  керівників формально  вважати  членами Погоджувальної ради,  то виходить,  що більшістю голосів членів  Погоджувальної  ради  проголосовано  той пакет, який і вноситься на розгляд Верховної Ради. Які проблеми?!

     Якщо Голова Верховної Ради не здатний організувати роботу, то я  запропонував  би  скористатися  нормою  Регламенту  і  доручити підготовчій  робочій  групі  якраз  і завершити цю роботу і внести погоджений проект.  Але більшість  членів  Погоджувальної  ради  у складі чотирьох керівників фракцій вже проголосували за цей пакет,
і він вноситься більшістю керівників фракцій.

     І останнє.  Володимире Михайловичу!  Я хотів би,  щоб ви дали пояснення  і  нам,  членам  фракції  комуністів,  і  представникам засобів масової інформації,  хто дав розпорядження щодо  обмеження пересування  акредитованих  у Верховній Раді представників засобів масової інформації у приміщеннях Верховної Ради (мається на  увазі у холі другого поверху)?  Їм забороняється пересуватися вільно,  і вони вже висловлюють занепокоєність.  Якщо це ваше  розпорядження,
тоді ви про це скажіть,  щоб ми,  народні депутати, не відповідали на запитання. Будь ласка.

     ГОЛОВА. Шановний Петре Миколайовичу!  Пояснюю  і  відповідаю.
Голова  Верховної  Ради не видав ще жодного розпорядження,  у тому числі й щодо обмеження...  (Шум у залі). Шановні народні депутати,
я прошу вас бути толерантними і вислухати моє пояснення...  В тому числі щодо обмеження доступу журналістів у приміщення  парламенту.
Я ще раз це підкреслюю і прошу вас уважно слухати... Я звертаюся і до журналістів: жодних обмежень не було!

     Для репліки слово просить народний депутат Сулковський.



     СУЛКОВСЬКИЙ П.Г.,  народний депутат України  (виборчий  округ 154,   Рівненська  область).  Шановні  народні  депутати!  Шановна президіє!  Дуже шкода, що ми вже протягом тривалого часу не можемо нормально  побудувати  роботу  в парламенті,  чого чекають від нас виборці і весь народ України.  Це в черговий раз  підтверджує,  що Президент  Леонід  Данилович  Кучма  вже  вкотре  допустив  велику помилку,  роблячи ставку на фракцію  "Єдина  Україна".  Це  дійсно тупикова,  безперспективна  діяльність парламенту України.  І дуже прикро,  Володимире Михайловичу,  що сьогодні виступають від блоку
"За Єдину Україну!" і,  зокрема,  пан Медведчук,  ми вже не вперше чуємо, який від себе виступає і говорить, що хтось блокує роботу в парламенті.

     Я думаю,  що  сьогодні народ України бачить і дає справедливу оцінку  тому,  що  блокує  в  першу  чергу  помилка  Президента  і насамперед блок "За Єдину Україну!".

     Володимире Михайловичу,  я  думав,  що ця президія як краща з кращих може до півроку пропрацювати у  парламенті.  Проте  якщо  й далі так розвиватимуться події,  то, я думаю, і двох місяців ви не пропрацюєте у президії.

     Тому я вас прошу, Володимире Михайловичу, як Голову Верховної Ради:  прислухайтеся до вчорашньої пропозиції лідера фракції "Наша Україна" Віктора Андрійовича Ющенка зробити перерву до вівторка. І за  ці  дні  від  імені  народних депутатів я прошу вас,  шановні,
зобов'язати спікера знайти повне порозуміння,  підготувати  проект до вівторка, до 10 години, підготувати кандидатури на посади голів комітетів, справедливо провести поділ згідно з квотами.

     Дякую.

     ГОЛОВА. Я дякую за те, що ви визначили термін, і за ту слушну пропозицію, яку ви висловили.

     Шановні народні  депутати!  Час  для  виступів  з процедурних питань і для реплік вичерпано  відповідно  до  Регламенту  (Шум  у залі).

     Шановні народні  депутати!  Від соціалістів виступив народний депутат Карнаух.  Пропозиції,  які пролунали у виступах, зводилися до такого:  створити організаційний комітет, який би за дорученням фракцій опрацював пропозиції щодо розподілу комітетів, посад голів комітетів та перших заступників голів комітетів (Шум у залі).

     Також внесена пропозиція народним депутатом Карнаухом... (Шум у залі).

     Шановні народні депутати!  Я дію відповідно до Регламенту.  Я прошу вас зайняти свої робочі місця і дотримуватися Регламенту.

     Представники фракції  Соціалістичної  партії  наполягають  на тому,  що від фракції повинен  виступити  народний  депутат  Мороз Олександр   Олександрович,   оскільки  член  депутатської  фракції Карнаух, як стверджують представники фракції Соціалістичної партії України,  виступав,  власне,  від  себе,  а  не від фракції (Шум у залі).

     Заспокойтеся. Увімкніть мікрофон  народного  депутата  Мороза для репліки від фракції. Будь ласка, Олександре Олександровичу.



     МОРОЗ О.О.,   народний   депутат   України   (багатомандатний загальнодержавний  виборчий  округ,  СПУ).   Спасибі,   Володимире Михайловичу,  що  побачили,  що  я  півгодини тримаю руку.  Кілька реплік такого змісту.

     По-перше. Що   робиться   у   Верховній    Раді,    все    на відповідальності Голови.  І якщо хтось дав дурне розпорядження, то цю прикрість повинен поділяти і брати на себе Голова,  він повинен розпорядитися,  щоб цього не було. Журналісти не мають права дійти в пресцентр на Садовій.  Це ганьба,  якої не було за  12  років  у парламенті.  Хтось же додумався до того, прикриваючись авторитетом Голови, то ви розберіться, будь ласка.

     По-друге. Дивно звучать ваші докори чотирьом  фракціям,  адже робочий  документ  від  фракцій  подано,  над ним можна працювати.
Організуйте, щоб велася робота, щоб до неї долучилися представники інших фракцій, і проблем не буде.

     А потім,  ви  ж  прекрасно  розумієте,  вчора було заявлено з трибуни,  що доти, доки не припиняться шантаж і тиск на депутатів,
членів фракцій - соціалістичної,  комуністичної,  "Наша Україна" і
"Батьківщина", котрих ви назвали тут, - ми не будемо ходити до вас на  наради,  тому  що  все  це  освячено одним іменем і ви до того абсолютно причетні.  Зробіть так, щоб не тиснули на цих депутатів,
щоб  податківці  знали  свою справу,  а не розбиралися зі справами членів цих фракцій;  щоб міліція,  прокуратура не викликала, і все стане  на  місце.  Тому  що  це ганьба!  Сьогодні ми хочемо ще раз згвалтувати  226  голосів,  щоб  по-своєму  вирішити  питання   по керівництву,  тоді й робота така буде із Верховної Ради. Беріть це до уваги собі,  на виконання, а не ставте ці проблеми перед іншими фракціями (Оплески).

     ГОЛОВА. Я дякую,  шановний Олександре Олександровичу, але вам як колишньому Голові Верховної Ради,  людині з величезним досвідом хочу   сказати:   не   опускайтеся,  будь  ласка,  до  голослівних звинувачень, це вам не личить.

     Друге. Шановні журналісти! Я ще раз хочу підкреслити, навівши відомі слова.  Колись великий політик сказав: якщо візник напився,
то  в  цьому  немає  провини  радянської  влади.  Якщо  хтось   із провокаційною   метою   дав   таке  розпорядження,  то  я  поділяю відповідальність за це розпорядження,  і воно відмінено.  Проблеми не  існує.  І  я хотів би,  щоб тут не завоювали авторитет саме на такій проблемі, якої не існує.

     Шановні народні депутати! Якщо вас цікавить пояснення з цього приводу,  то  я  попрошу  Зінченка  Олександра  Олексійовича,  він займався цим питанням,  дати  пояснення.  Будь  ласка,  Олександре Олексійовичу.

     ЗІНЧЕНКО О.О.,   заступник   Голови  Верховної  Ради  України
(багатомандатний  загальнодержавний  виборчий   округ,   СДПУ(о)).
Шановні  народні депутати!  Я думаю,  що найкращий спосіб увійти в історію  -  згадати  знову  про  третій  поверх  і  звернутися  до журналістів.  Але  зараз  було  сказано  не  за адресою,  це не до президії.  Учора   дійсно   надійшло   повідомлення,   що   доступ журналістів   у   деякі  приміщення  Верховної  Ради  обмежується.
Терміново були з'ясовані всі обставини  щодо  цього  обмеження,  і з'ясувалося,  що  керівником Апарату,  який представляє зараз іншу фракцію,  і ви знаєте,  було дано  розпорядження  обмежити  доступ журналістів  на  Садову,  3 в їдальню.  В їдальню,  а не на другий поверх та в інші приміщення  Верховної  Ради,  тільки  в  їдальню.
Вчора  о  17  годині  було  дано  відразу  доручення відмінити всі обмеження,  які  стосувалися  доступу   журналістів   у   будь-яке приміщення Верховної Ради. Це було зроблено о 17 годині. Я вважаю,
що цей інцидент вичерпано.

     ГОЛОВА. Дякую.  Народний депутат Симоненко Петро  Миколайович вносив  пропозицію  доручити  підготовчій групі провести необхідну роботу,  щоб напрацювати пропозиції для розгляду  Верховною  Радою України питання про розподіл посад голів комітетів та їхніх перших заступників.

     З мотивів  голосування,  увімкніть,  будь   ласка,   мікрофон народного депутата Матвєєва, фракція Комуністичної партії України.



     МАТВЄЄВ В.Г.,   народний   депутат  України  (багатомандатний загальнодержавний виборчий округ, КПУ). Дякую. Фракція комуністів.
Володимире  Михайловичу!  Шановні  колеги!  Я хотів би перш за все знову звернути увагу головуючого і його колег,  які знаходяться  в президії:  треба керуватися все-таки законом,  а законом для вас є перш за все Регламент.

     Стаття 3.3.2 Регламенту говорить,  що якщо в ході обговорення з'ясується,  що  визначеного  часу  недостатньо  для  обговорення,
Верховна Рада без обговорення може прийняти процедурне рішення про збільшення  часу  для  обговорення.  Що  це?  Це  диктат  чи як це пояснити?

     Володимире Михайловичу,   якою    статтею    Регламенту    ви керувалися,  коли  провели  поіменний запис народних депутатів,  а надали слово тільки представникам фракцій. Це ж елементарні речі!

     Тому нам необхідно продовжити зараз  обговорення  цього  дуже складного  питання,  тим більше що порядок денний,  я наголошую на цьому,  у нас порушений.  Ми не розглянули питання порядку денного щодо послання Президента України.

     Дякую.

     ГОЛОВА. Будь ласка,  для репліки увімкніть мікрофон народного депутата Тарана.



     ТАРАН В.В.,   народний   депутат   України   (багатомандатний загальнодержавний виборчий округ, "Виборчий блок Юлії Тимошенко").
Я  хочу  сказати  тільки  одне:  яким  чином  може   збиратись   і продуктивно працювати так звана підготовча група, якщо, почитайте,
будь ласка,  вчорашню "Українську правду"  на  сайті  "Української правди",  депутат  Задорожній,  який  є  представником Президента,
тобто  це  не  його  особиста  позиція,  це  позиція  представника Президента,  говорить  про  те,  що "Єда" категорично претендує на чотири ключові комітети:  з питань  правової  політики,  бюджетний комітет,  регламентний  комітет  і  Комітет  з  питань  боротьби з корупцією,  бо,  бачите,  треба цей комітет теж  взяти.  А  решту,
мовляв,  хай  забирають.  Оце позиція,  оце звідси це лицемірство.
Нате вам крихти зі стола "Єди",  а ми все заберемо, як і забирали.
Про яку об'єктивність можна говорити? Це перше.

     І друге.   Стосовно   перерв.  Шановний  пане  головуючий!  В інтерв'ю за 15 лютого цього року,  якщо мені не зраджує пам'ять, у
"Комсомольській   правді"  ви  говорили  про  те,  що,  мовляв,  у дитинстві ви дуже любили бавитися,  гратися й  таке  інше,  і  вас батьки  прив'язували  до  стола.  Давайте ми вас теж прив'яжемо до стола, щоб ви тут сиділи, працювали й не робили вічні перерви.

     Дякую.

     ГОЛОВА. Слово для репліки має народний депутат Асадчев.

     АСАДЧЕВ В.М.,  народний депутат України (виборчий округ  220,
м.  Київ). Дякую. Шановні друзі! Я хочу у своїй репліці звернутися вже не до головуючого,  а до тих  фракцій  і  тих  депутатів,  які сьогодні  прийшли  в  цей парламент працювати.  Мені здається,  що сьогодні ми отримали дуже цікаву інформацію.  На неї,  може,  мало хто звернув увагу, але мені здається, що ми у своїх подальших діях повинні враховувати цю  інформацію.  А  інформація  ця  стосується того,  що  наш Президент у своєму посланні фактично підтвердив той факт,  що він збирається балотуватися на третій  термін.  Зверніть увагу,  що стратегія,  яку він виклав у посланні, сягає аж до 2011 року.  З цього можна зробити відповідний висновок. А тепер давайте ми  з  вами  добре  подумаємо,  що треба Президенту для того,  щоб балотуватися на третій термін - треба внести зміни до Конституції.
А чи може цей парламент навіть за умови, що вони натягнули 226 під дулами автоматів,  внести зміни до Конституції?  Ні. Тому що треба зробити з цим парламентом? Його треба розігнати.

     І тому  головна  функція,  яку сьогодні виконує Литвин і його люди,  які там сидять,  - розігнати цей парламент. І не треба його вчити, як ми зараз вчимо, що йому робити. Він знає, що він робить.
І ми повинні це усвідомити.  Тому я дуже хотів  би,  щоб  ті,  хто прийшов сюди працювати, у всіх своїх подальших діях враховували це послання Президента.

     Дякую.

     ГОЛОВА. Слово для репліки має народний депутат  Зарубінський.
Увімкніть, будь ласка, мікрофон.



     ЗАРУБІНСЬКИЙ О.О.,  народний депутат України (багатомандатний загальнодержавний  виборчий  округ,  виборчий   блок   "За   Єдину Україну!"). Шановні колеги! Було оголошено питання, ми розглядаємо пропозицію Петра  Симоненка  створити  підготовчу  групу,  і  було оголошено з мотивів голосування. То всі версії, які зараз звучали,
якраз не по темі. А я з мотивів голосування.

     Шановні друзі! У нас дійсно добре працювала підготовча група,
і  всі  ті пропозиції,  які узгоджувалися на засіданні підготовчої групи,  у тому числі і внесені фракціями,  які сьогодні входять  у
"четвірку",  чи фракціями "четвірки",  потім, після узгодження при внесенні в цей зал,  одностайно не  голосувалися  цими  фракціями,
саме  цими фракціями.  Що ви хочете,  щоб знову це було?  То хто ж блокує роботу Верховної Ради? Це перше.

     Друге. Тут весь час звинувачують Голову та  інших  з  приводу порушення  Регламенту.  Шановні!  Подивіться на табло!  Ви замість однієї хвилини виступаєте  три  хвилини.  Замість  трьох  -  п'ять хвилин! Подивіться спочатку на самих себе!

     Дякую.

     ГОЛОВА. Дякую.  Шановні  народні  депутати!  Судячи  з  вашої реакції,  є потреба обговорити ці питання, про які йшлося. Давайте визначимося,  скільки нам для цього потрібно часу.  Годину? Ставлю питання на  голосування.  Прошу  визначитися  стосовно  того,  щоб відвести одну годину для обговорення ситуації, яка склалася, і тих пропозицій,  які вносилися народними депутатами України. Увімкніть систему "Рада". Прошу голосувати.

     "За" - 183.

     По фракціях прошу показати.

     Які є  пропозиції  щодо  часу?  Увімкніть  мікрофон народного депутата Рудьковського. Ваша пропозиція, будь ласка.



     РУДЬКОВСЬКИЙ М.М.,  народний депутат України (багатомандатний загальнодержавний   виборчий   округ,  СПУ).  Шановний  Володимире Михайловичу!  Це  було  питання  з  процедури.  Тут  потрібно  150 голосів.  Але я звертаюся до вас.  Володимире Михайловичу, народні депутати хочуть  висловитися.  Ви  на  сьогодні  керівник  фракції
"Єдина  Україна",  ну,  ви впливаєте на них.  У принципі,  якщо ви пропонуєте,  то  ви  звертаєтеся  до  них,   щоб   вони   все-таки підтримували,  якщо  ми хочемо розблокувати роботу Верховної Ради.
Це по-перше.

     По-друге. Було б правильно,  якби  депутати  записувалися  на виступи, а не тягнули руку, тоді не було б ніяких суперечок.

     По-третє. Нехай  слідкують  за  регламентом  ті,  хто  за  це відповідає:  якщо  відведено  одну  хвилину,  щоб  виступали  одну хвилину, три - три.

     І по-четверте. Обов'язково обговорити зараз це питання.

     ГОЛОВА. Шановні   народні  депутати!  Підтримуючи  пропозицію народного  депутата  Рудьковського,  я  прошу  вас  записатися  на виступи.  Будь ласка,  увімкніть систему.  Здійсніть,  будь ласка,
запис для виступів. Покажіть на табло, будь ласка.

     Увімкніть мікрофон  народного  депутата   Салигіна,   фракція
"Єдина Україна".



     САЛИГІН В.В.,  народний  депутат України (виборчий округ 172,
Харківська область).  Я прошу передати  слово  народному  депутату Карпову Олександру Миколайовичу.

     ГОЛОВА. Увімкніть мікрофон народного депутата Карпова.



     КАРПОВ О.М.  Шановні колеги! Шановний Володимире Михайловичу!
Для того щоб було менше підстав (а їх взагалі,  з моєї точки зору,
немає)  звинувачувати вас у порушенні Регламенту,  я пропоную дати доручення комп'ютерній групі автоматично  вимикати  мікрофон  тих,
хто виступає, як тільки регламент на табло закінчується. Це перше.

     Друге. Була  пропозиція,  яка  не  проголосована,  від "Нашої України"  і  "Єдиної  України"  -  зробити  перерву  до  вівторка,
створити  робочу  групу  і  підготувати збалансований документ для обрання голів комітетів і перших заступників  голів  комітетів.  Я прошу поставити цю пропозицію на голосування.

     ГОЛОВА. Дякую.    Увімкніть   мікрофон   народного   депутата Макеєнка, фракція "Наша Україна".

     МАКЕЄНКО В.В.,  народний  депутат  України   (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Прошу передати слово Кармазіну.

     Дякую.

     ГОЛОВА. Увімкніть мікрофон народного депутата Кармазіна.

     КАРМАЗІН Ю.А.,  народний  депутат  України   (багатомандатний загальнодержавний  виборчий  округ,  "Блок  Віктора  Ющенка  "Наша Україна").  Дякую.  "Наша Україна",  Партія  захисників  Вітчизни.
Шановні народні депутати!  Ми з вами витратили вже місяць. Давайте будемо  усвідомлювати,  що  всі  подальші  перерви,  всі  подальші пересування,  подальший  тиск,  про  що  заявлялося,  ні  до  чого хорошого  не  приведуть.  Тому  я  просив  би  зараз   висловитися керівництво  Верховної Ради України,  керівників тих фракцій,  які взяли на  себе  відповідальність  за  створення  керівництва,  про дотримання тих принципів, про які говорила фракція "Наша Україна",
зокрема у виступах Ющенка, які прозвучали з трибуни, і тих, які на демократичних  засадах  Підготовча  депутатська група підготувала.
Тобто шкала оцінки всього, що є у Верховній Раді.

     І хотів би,  щоб  ви,  Володимире  Михайловичу,  коли  будете давати  вказівки  щодо  журналістів,  дали  вказівки  також і щодо помічників  депутатів  минулого   скликання,   які   знову   стали депутатами. Адже сьогодні комендатура вирішує, кого впускати, кого не впускати.  Це не перший конфлікт,  який створює  комендатура  і Апарат.  І  ви  вже  нарешті зрозуміли,  що влада у Верховній Раді належить Апарату,  узурпована ним.  Тому я просив би висловитися з цього приводу, щоб була прозора політика, щоб була чесна політика.

     Дякую.

     ГОЛОВА. Дякую.  Увімкніть мікрофон народного депутата Лободи,
фракція комуністів.

     ЛОБОДА М.В.,  народний   депутат   України   (багатомандатний загальнодержавний виборчий округ, КПУ). Прошу слово передати Петру Миколайовичу Симоненку.

     ГОЛОВА. Увімкніть мікрофон народного депутата Симоненка.

     СИМОНЕНКО П.М.  Спасибо.  Уважаемые коллеги! Мы действительно являемся  свидетелями  очередного этапа жестокого эксперимента над Украиной.  Как мы видим,  в стране насильно,  как чужеродное тело,
имплементирован    президиум    Верховной   Рады,   состоящий   из представителей  политических  партий,  от  которых  избиратели  на выборах шарахались,  как от проказы.  Безусловно, для лабораторной чистоты этого грязного  эксперимента  над  Верховной  Радой,  а  в данном случае - над избирателями, осталось задействовать последнее
-   властноадминистративные   внутрипарламентские   резервы    при распределении комитетов.

     Кто еще   из   депутатов   под   давлением   пресса  морально обанкротившегося режима оптом откажется от своих избирателей?  Вот в  чем  вопрос сегодня представителей двух фракций.  Они как раз и ищут  тех  людей,  которые  изменили  бы  своим  избирателям.  Да,
действительно,  пройдет  немного  времени и сменится руководство и Верховной Рады,  и комитетов,  и сам Президент,  но клеймо  позора останется  на  нас,  народных депутатах Украины.  И,  видимо,  так скажем,  эта проблема с журналистами в общем-то отвечает, хоть это и  с  иронией,  на  вопрос:  едоки боятся,  что они будут стоять в очереди даже в столовой Верховной Рады.

     Поэтому мне представляется,  что те из представителей "Единой Украины", кто сегодня не задумывается над будущим, должны помнить:
вас обманут, как своих, обманут те, кто сегодня вас принуждает.

     Наша позиция...

     ГОЛОВА. Регламент, будь ласка.

     СИМОНЕНКО П.М. Еще раз призываю:
учитывая то,   что   действительно   узурпирована   власть   двумя фракциями,  все  остальные  руководящие  должности   председателей комитетов   и   первых   заместителей   должны  распределяться  по инициативе,  которую  внесли  четыре  фракции.  Предлагаю  за  это проголосовать.  В конце концов,  вы,  Владимир Михайлович,  должны понимать,  что у вас как у Председателя есть сейчас один  выход  -
членов своей фракции уговорить, чтобы проголосовали за этот пакет,
иначе работы не будет.  И я могу согласиться  с  тем,  что  сказал Асадчев,  что  вы  выполняете  задачу по разрушению Верховной Рады Украины.

     Благодарю.

     ГОЛОВА. Дякую.  Я прошу секретаріат,  коли буде  порушуватися Регламент, вимикати мікрофон.

     Увімкніть мікрофон   народного  депутата  Вернигори,  фракція Соціалістичної партії України.

     ВЕРНИГОРА Л.М.,  народний  депутат  України  (багатомандатний загальнодержавний   виборчий  округ,  СПУ).  Соціалістична  партія України. Прошу передати слово Віталію Шибку.

     ГОЛОВА. Увімкніть мікрофон народного депутата Шибка.

     ШИБКО В.Я.,   народний   депутат   України   (багатомандатний загальнодержавний виборчий округ,  СПУ). Володимире Михайловичу, я щось не зрозумів,  яка це регламентна норма у нас, що дається одна хвилина  на  обговорення.  Я  знаю,  що  одна  хвилина  дається на запитання,  а на обговорення,  на виступ дається три  хвилини.  Це перше.

     Друге. Я  все-таки  гадаю,  що  вам як особі,  яка сьогодні є Головою Верховної Ради,  треба задуматися,  чому так  себе  ведуть представники  чотирьох  фракцій.  Ви повинні шукати з цього вихід.
Адже за цими представниками чотирьох фракцій стоять  70  відсотків виборців, і вони якось віддзеркалюють їхню волю.

     Тому я думаю, якщо ви, як кажуть, не переломитеся, зійдете до них і будете шукати з ними згоди,  а не  диктувати  свої  умови  з трибуни.  Можливо,  тоді  знайдеться якийсь компроміс.  Тим паче я бачу,  що на сьогодні  є  можливість  знайти  компроміс.  Якщо  ви зберете  представників шести фракцій без вас,  то я думаю,  що дві фракції зможуть якось більш  толерантно  і  коректно  працювати  з
"четвіркою" для того, щоб домовитися. Це вихід, я його підказую.

     І останнє. Володимире Михайловичу, не треба ображати державу,
не треба ображати візника,  не треба ображати мене.  Він не завжди п'яний, бачите, які книжки пише!

     ГОЛОВА. Дякую вам.  Шановні народні депутати, далі ми надаємо слово народному депутату Тарану,  фракція  Блоку  Юлії  Тимошенко.
Увімкніть мікрофон, будь ласка.

     ТАРАН В.В. Передайте, будь ласка, слово Головатому.

     ГОЛОВА. Увімкніть мікрофон народного депутата Головатого.

     ГОЛОВАТИЙ С.П.,  народний  депутат  України  (багатомандатний загальнодержавний виборчий округ, "Виборчий блок Юлії Тимошенко").
Фракція Блоку Юлії Тимошенко.  Шановний головуючий,  у нас виступи не в плані реплік,  а у плані обговорення, тому за Регламентом має бути три хвилини.

     А тепер  стосовно  того,  хто  зриває  роботу Верховної Ради.
Шановна президіє!  "Четвірка" внесла свій проект  постанови.  А  з огляду на те, що ви маєте більшість - 226 голосів, за рахунок якої ви отримали всі керівні посади у  президії,  виходячи  з  принципу справедливості,  ті фракції,  представники яких сидять у президії,
не мають права на комітети.  Отже, ви маєте погодитися з принципом справедливості  і  проголосувати  за справедливий розподіл місць у комітетах за принципом, який внесла "четвірка". Ви цього робити не хочете.  Тому  хто  блокує  роботу  Верховної Ради - "четвірка" чи більшість,  яка обрала вас у керівництво?  Отож,  не  перекладайте свою відповідальність чи свою бездіяльність,  свою безпринципність і свій у принципі несправедливий підхід до роботи Верховної Ради.

     А тепер до "четвірки".  Лідери "четвірки",  майте  на  увазі,
вашими   руками   хочуть   зробити  те,  що  зробили  при  обранні керівництва  Верховної  Ради.  Кучма  хоче  втягти   ще   декілька депутатів, щоб обрати комітети саме для "Єди" і СДПУ(о). Тому наша фракція закликає вас не маратися в це. Хочуть брати всі комітети -
хай  беруть.  Взяли  президію,  хай  беруть  всі комітети і несуть політичну відповідальність.  Наша фракція у цьому участі брати  не буде.

     ГОЛОВА. Дякую. Я хочу тільки нагадати, що ми не проголосували за те, щоб здійснювати виступи.

     Увімкніть мікрофон  народного  депутата  Нечипорука,  фракція Соціал-демократичної партії України (об'єднаної).

     НЕЧИПОРУК В.П., народний депутат України (виборчий округ 194,
Хмельницька  область).  Дякую,  шановний  Володимире  Михайловичу.
Буквально декілька слів.  Я хочу сказати, не треба нікому закидати цей гачок:  пропозицію четвірки ставили  на  голосування,  і  вона набрала стільки голосів,  скільки набрала.  І повертатися до цього не  потрібно.   Треба   всім   керівникам   фракцій   об'єднатися,
попрацювати  до  вівторка,  розподілити  посади  голів  комітетів,
перших заступників і у вівторок внести проект постанови на розгляд Верховної  Ради.  Якщо  хтось  із керівників фракцій відмовляється працювати в цій групі,  значить,  він  не  хоче  цих  посад.  Тому питання повинно бути коротке:  хто з керівників фракцій збереться,
хто буде працювати, хай розподілять ці посади.

     Дякую за увагу.

     ГОЛОВА. Дякую.  Увімкніть мікрофон народного депутата Клюєва,
фракція "Єдина Україна".

     КЛЮЄВ А.П.,  народний  депутат  України  (виборчий  округ 46,
Донецька область). Прошу передать слово депутату Супрун.

     ГОЛОВА. Увімкніть мікрофон народного депутата Супрун.

     СУПРУН Л.П.,  народний   депутат   України   (багатомандатний загальнодержавний   виборчий   округ,   виборчий  блок  "За  Єдину Україну!").  Фракція  "Єдина  Україна".  Шановні  колеги,   велике прохання:  у  назві  нашої  фракції  є  слово  "Україна",  і  тому скорочених варіантів прошу не використовувати.  Адже ми з  повагою ставимося   до   депутатів   із   фракції   "Наша  Україна"  і  не використовуємо тих принизливих скорочень,  які, на жаль, придумала преса. Тому просимо звернути на це увагу. Це по-перше.

     По-друге. Прозвучало  декілька пропозицій стосовно оголошення перерви до вівторка і організації нормальної роботи Погоджувальної ради.  Можна  погодитися також і з тим,  щоб на Погоджувальну раду запросити додатково по три  або  чотири  представники  від  кожної фракції.  Але  на  Погоджувальній  раді  право  голосу можуть мати винятково члени Погоджувальної ради.

     Що стосується  принципів  розподілу.  Наша   фракція   "Єдина Україна"   запропонувала   оптимальний   і  справедливий  розподіл керівних  посад.  Найбільша  фракція  -  перше  місце,  друга   за чисельністю фракція - друге місце,  третя за чисельністю фракція -
третє місце у президії.  Але, на жаль, наш пакет був заблокований.
І один із кандидатів,  запропонований нами,  зняв свою кандидатуру на вимогу членів своєї фракції.

     Таким чином, для того щоб розблокувати роботу парламенту, нам не  залишалося нічого іншого,  як внести до складу президії тільки ті  кандидатури,  які  гарантовано  залишилися  б  у  списку.   Ця постанова була проголосована,  вона є легітимною, і тому давайте з повагою ставитися до цього рішення.

     Ми пропонуємо пропорційний розподіл комітетів  відповідно  до Регламенту,   але,   на  жаль,  робота  Погоджувальної  ради  досі блокується.  Тому давайте зараз проголосуємо за  пропозицію  трьох фракцій  -  "Єдина  Україна",  "Наша  Україна",  СДПУ(о) оголосити перерву до вівторка і доручимо Голові зібрати  Погоджувальну  раду та провести відповідне засідання.

     Дякую за увагу (Оплески).



     ГОЛОВА. Шановні  народні  депутати,  ми  ще  не  голосуємо  з процедури. Будь ласка, заспокойтеся.

     Шановні народні  депутати!  Пропозиції   повторюються,   вони відомі,  ми  не  визначилися з часом для обговорення ситуації,  що склалася. Очевидно, було б доцільніше проголосувати ті пропозиції,
які вносилися, і забезпечити конструктивну узгоджену роботу. Немає заперечень?

     Шановні народні депутати! Шановний народний депутате Оробець,
ми не виступали від фракцій,  ми просто виступали за записом. Одну хвилиночку, сядьте, будь ласка.

     Першою була пропозиція Симоненка Петра Миколайовича  про  те,
щоб  доручити  Підготовчій  депутатській групі продовжувати роботу уже конкретно над питаннями,  пов'язаними з розподілом посад голів та перших заступників голів комітетів.  Петре Миколайовичу, чи є у вас потреба обгрунтувати ще раз свою пропозицію?

     Увімкніть мікрофон   народного   депутата   Симоненка   Петра Миколайовича.

     СИМОНЕНКО П.М.  Фракція комуністів.  Моя пропозиція базується на  тому,  що  у  дні  після  ганебного  вівторка  Верховна   Рада недієздатна.  І  керівництво  Верховної Ради,  яке не користується повагою внаслідок методів  обрання,  не  може  зібрати  керівників фракцій і внести узгоджене рішення на розгляд Верховної Ради. Тому я й запропонував скористатися нормою Регламенту (я називав,  що це пункт  3  статті  2.2.3  Регламенту),  яка дає можливість,  щоб не втручалися в цей процес Голова Верховної Ради і  його  заступники,
доручити  підготовку  цього питання Підготовчій депутатській групі на  чолі  з  Мартинюком,  яка  готувала  всі  питання  і   проекти документів  на розгляд Верховної Ради.  І вони в змозі будуть тоді підготувати ці проекти.

     І ще раз звертаюся  до  своїх  колег.  Шановні  колеги,  коли говорите про чисельність фракції,  не забувайте, будь ласка, якими методами ви досягли цієї чисельності.  Ви зверніть  увагу,  що  ви сидите всі мовчки!

     ГОЛОВА. Дякую,  Петре Миколайовичу. Шановні народні депутати,
всім  зрозуміла  пропозиція  народного  депутата  Симоненка  Петра Миколайовича, вона полягає в тому, що Підготовча депутатська група відповідно до Регламенту діє до створення комітетів. А відтак вона може   працювати   і  над  питанням,  пов'язаним  з  напрацюванням пропозицій  про  обрання  голів  та   перших   заступників   голів комітетів.   Якщо   немає   заперечень,   давайте   цю  пропозицію проголосуємо. Одну хвилиночку! З мотивів голосування, так?

     Народний депутат Оробець. Будь ласка.

     ОРОБЕЦЬ Ю.М.,  народний депутат України (виборчий округ  222,
м.  Київ).  Шановні  колеги!  Я  особисто  виступаю  за дорученням фракції.  Оскільки протягом останніх двох тижнів у сесійній залі і в  засобах масової інформації ішлося про факти тотальної корупції,
підкупу і шантажу народних депутатів,  я пропоную створити  слідчу комісію  Верховної  Ради.  Для створення слідчої комісії Верховної Ради необхідно 150  голосів.  Пропозицію  щодо  створення  слідчої комісії ми подамо у вівторок.  Будь ласка, вносьте кандидатури для роботи в слідчій комісії.  Ми повинні захистити  себе  як  народні депутати  України  і  показати  корумпованій  владі всю глибину її падіння (Оплески).

     ГОЛОВА. Дякую. Я думаю, що це потрібно зробити. Верховна Рада повинна підтримати таку пропозицію.

     Для обгрунтування,  будь ласка,  ввімкніть мікрофон народного депутата Супрун.



     СУПРУН Л.П.  Фракція "Єдина  Україна".  Я  хочу  виступити  з мотивів  голосування.  Справді,  згідно  з  Регламентом Підготовча депутатська група може працювати до періоду сформування комітетів,
але,  шановні  депутати,  ця група формувалася за таким принципом:
одна частина представників у цій підготовчій групі  працювали  від імені  політичних  партій,  які перемогли на виборах,  а інша - це були  представники  від  регіонів.  На  сьогодні   Верховна   Рада політично  структурована,  визначені  фракції,  визначено членство практично кожного депутата в цих фракціях.  У  нас  позафракційних залишається  близько  20  осіб.  Тому  якщо  ми  будемо  проводити засідання Підготовчої  депутатської  групи,  а  не  Погоджувальної ради,  це не відповідатиме структурі парламенту.  За таких умов цю пропозицію не можна підтримувати.

     Ми, до речі,  з повагою ставимося  до  керівника  підготовчої групи  шановного  Адама Івановича Мартинюка,  і ви знаєте,  що при голосуванні за цю  кандидатуру  наші  представники  фракції  також голосували за те, щоб він очолив підготовчу...

     ГОЛОВА. З мотивів голосування,  будь ласка,  народний депутат Правденко.

     ПРАВДЕНКО С.М.,  народний  депутат  України  (багатомандатний загальнодержавний виборчий округ, "Виборчий блок Юлії Тимошенко").
Спасибі.  Шановні народні депутати,  у попередньому  виступі  пані Людмили Супрун був заклик до співпраці, яким я глибоко зворушений.
Але  яка  може  бути  співпраця?  Те,  що  вчора  говорив   Віктор Андрійович  -  припинити переслідування,  те,  що сьогодні говорив Олександр  Олександрович  Мороз,  я  проілюструю  на   конкретному прикладі.  Перед  вами  найперевіреніший  редактор у всій Україні:
17-й місяць нас перевіряють Рахункова палата,  КРУ, прокуратура, а з  позавчорашнього  дня  -  ще  й  податкова міліція,  яка загалом займається криміналітетом.  Вибачте,  скільки можна? Ну, немає там нічого  -  ні  чорної,  ні білої кішки.  Перевірка безупинна.  Ну,
складу  я  повноваження  редактора  на  цій  трибуні,   навіщо   ж переслідувати редакцію і колектив?

     Шановний Володимире Михайловичу,  владою і авторитетом Голови Верховної Ради просто  накажіть  припинити  це.  Це  ваша  газета,
газета  Верховної  Ради.  Це вже стає смішно,  нагадує фарс.  А ми говоримо про співпрацю, узгодженість і все інше.

     Дякую.

     ГОЛОВА. Я дякую.  З мотивів  голосування  ввімкніть  мікрофон Мороза  Олександра  Олександровича.  Шановні  народні депутати,  я прошу з мотивів голосування,  так ми  не  проголосуємо  пропозицію Петра Миколайовича.



     МОРОЗ О.О.  Шановні колеги,  з мотивів голосування. Очевидно,
треба підтримати пропозицію Петра Симоненка.  Хоча з іншого боку -
це певною мірою свідчить про професіоналізм керівництва,  оскільки потрібно, щоб цю роботу організувало саме воно. Проте не будемо на це зважати, бо треба шукати вихід із ситуації.

     Я думаю,  що  треба  було  б  питання  ставити  в  дещо іншій площині.  Володимире Михайловичу,  ви кілька разів сказали про те,
що  хтось  блокує засідання Верховної Ради.  Ви зверніть увагу,  у сесійному залі якраз представники чотирьох фракцій є більшістю,  і вони не блокують,  бо вони ж у меншості. І тоді виникає запитання:
до кого ви звертаєтеся?  У вас же більшість у руках.  Та  прийміть усі рішення своєю більшістю,  прийміть їх.  Вас обрали одного дня,
через дві години можна було прийняти уже всі  рішення,  вони  мали бути підготовленими.

     Тому не ми блокуємо,  а ваші колеги,  що вас поставили. І те,
що сьогодні говорить Людмила Супрун, що ображати...

     ГОЛОВА. Будь ласка,  увімкніть  мікрофон  народного  депутата Мороза.

     МОРОЗ О.О.  Я прошу, підкажіть колегам, щоб не управлялися зі мною на Регламенті, не треба цього робити.

     Так от,  Людмила Супрун даремно ображається,  що  її  фракцію нібито   не   так   називають.   Нехай   нашу   фракцію  називають
"соціалістами",  СПУ,  так само й інші - ми не будемо  ображатись,
адже потрібно лаконічно говорити.  А не винні ж ці депутати,  яких так назвали, ввівши в таку фракцію.

     І не ми ж це придумали, це ж фольклор говорить вже про те, ви пригадайте,   коли   йшла   передвиборна  кампанія,  говорили  як?
"Звичайно,  я на вибори піду,  і бюлетень  у  скриньку  вкину.  І,
звісно  ж,  проголосую "За ЄдУ!",  нехай вже доїдає Україну!" Це ж було, це ж не ми придумали! (Оплески).

     ГОЛОВА. Для репліки - слово народному депутату Задорожньому.

     Увімкніть, будь   ласка,    мікрофон    народного    депутата Задорожнього.

     ЗАДОРОЖНІЙ О.В.,  народний  депутат  України  (виборчий округ 213,  м.  Київ).  Дякую,  шановний Голово Верховної  Ради.  Але  я змушений все-таки звернути вашу,  Володимире Михайловичу, увагу на необхідність дотримання Регламенту.  Йдеться не про те,  щоб  дати комусь  договорити.  Якщо  ми  визначаємо  процедуру,  давайте  її дотримуватись.

     У мене репліка,  я,  на жаль,  не міг одразу відповісти  пану Тарану:  я  ніколи  ніяких  заяв  щодо  претензій  фракції  "Єдина Україна" на ті чи інші комітети не робив.

     Більше того, я ніколи не був уповноваженим від фракції "Єдина Україна" робити будь-які застереження щодо тих чи інших претензій.
Це я неодноразово підкреслював, у тому числі представнику редакції
"Української  правди".  Тому  ваші посилання не зовсім доречні,  я перевірю.  Моя заява,  яка вчора опублікована, містить зовсім інші тези, до яких я хотів би привернути увагу.

     Річ у тому,  що звинувачення,  які лунають на адресу фракцій,
котрі не висувають своїх пропозицій,  не мають підгрунтя, оскільки вони  зацікавлені в тому,  щоб не дати можливості дійти згоди.  Ми пропонуємо вдесяте, уже вдвадцяте сформувати пакет.

     До речі,  жодних  ультимативних  застережень,  звертаю   вашу увагу, щодо принципів розподілу комітетів зроблено не було.

     З позиції чотирьох постійно лунають пропозиції, як розглянути формулу.  Жоден  з  представників  фракції  "Єдина   Україна"   не заперечував  проти будь-яких можливостей розподілу.  Тому не треба лукавити,  треба сісти за стіл переговорів і розподілити комітети.
Якщо цього не буде зроблено,  дві фракції мають право вносити свій пакет і справді більшістю голосувати.

     Дякую за увагу (Оплески).

     ГОЛОВА. Я прошу народного депутата Задорожнього дотримуватися регламенту.

     Репліка, будь  ласка.  Увімкніть  мікрофон народного депутата Матвєєва.

     МАТВЄЄВ В.Г.  Фракція комуністів. Шановні колеги! Оскільки це говорилося устами жінки, м'яко кажучи, це неправда, вигадка, що за Адама Івановича Мартинюка голосували навіть  деякі  члени  фракції
"Єдина  Україна".  З елементарною арифметикою у нас усе в порядку.
Так що не  хвилюйтеся,  ніхто  жодного  голосу  з  фракції  "Єдина Україна" за кандидатуру Мартинюка не подавав.

     А тепер  щодо пропозиції Петра Миколайовича.  Вона не повинна ставитися  на  голосування,  тому  що  це  обов'язок   Підготовчої депутатської групи.  І це все вже закладено у Регламенті Верховної Ради.

     Тому потрібно просто дати доручення Підготовчій  депутатській групі.

     Дякую.

     ГОЛОВА. Я  дякую.  Я просив би тоді вас між собою домовитися,
щоб не було різнобою.

     Оскільки було згадано  прізвище  народного  депутата  Тарана,
увімкніть його мікрофон для репліки.

     ТАРАН В.В.  Я  із задоволенням видрукую те,  що було на сайті
"Української правди" з посиланням на "Інтерфакс - Україна",  і дам вам особисто. Це перше.

     Друге. Я хотів би підтримати пропозицію Симоненка про те, що,
справді,  Підготовчій депутатській групі  потрібно  працювати  над узгодженням  позицій.  Але  я категорично проти пропозиції Карпова стосовно того,  що треба створювати якусь робочу групу. Я хотів би сказати одне. Яке буде представництво в цій робочій групі? За яким принципом вона формуватиметься? Чи знову за тим принципом, як було сформоване керівництво Верховної Ради України?

     І останнє.  Швидше  потрібно  виходити з цього тупика,  брати участь у цьому балагані наша  фракція  більше  не  має  наміру.  Є робота в округах,  треба працювати,  а не займатися цим страшенним марнотратством часу.  Це відбувається так тому,  що "Єді" потрібно сьогодні притягти собі кілька комітетів,  а іншим кинути якісь там комітети,  як-то  з  питань  охорони  здоров'я,   материнства   та дитинства  тощо.  Це  все  ілюзія,  ширма,  щоб виправдатися перед людьми,  що  нібито  тут  досягнуто  консенсусу.   Узялася   "Єда"
правувати, хай правує до першого стовпа!

     ГОЛОВА. Я  дякую.  Шановні  народні депутати!  Я просив би не принижувати значення комітетів. У нас всі комітети важливі.

     Слово з мотивів голосування має  народний  депутат  Чорновіл.
Увімкніть,  будь  ласка,  мікрофон.  І  тоді  будемо  визначатися,
шановні народні депутати.



     ЧОРНОВІЛ Т.В.,  народний депутат України (виборчий округ 116,
Львівська область). Володимире Михайловичу, я хочу щодо двох речей сказати.

     Перша річ.  Була внесена пропозиція, яку в принципі нелогічно було  й  ставити  на голосування,  але ви на неї не відгукнулися і намагаєтеся знайти проблему в інших.

     Вам самим запропонували цілком  демократично  визначити  ціну своїх посад,  ціну посади спікера,  першого і другого віцеспікерів адекватно до комітетів. І після того виходити на переговори. Ви не хочете  цього  робити,  говорячи про якісь абстрактні перерахунки,
розподіл і ще щось там. Це ж не буде з цього роботи.

     Другий момент. Ви добре знаєте, що ні за яких обставин лідери фракцій,  доки  триватиме  це  знущання  над рядом депутатів,  над представниками їхніх партій, ніхто нормальний не піде на засідання разом  з  вами.  Тому  щоб розблокувати роботу,  а вже надзвичайно потрібно нормально працювати,  вже сил немає від цього безглуздого сидіння   і   перерв  по  кілька  днів  підряд,  давайте  починати консультації відкрито,  в залі, перед очима преси. Тоді буде менше кулуарщини і буде більше нормальної роботи.

     Ще один суто технічний момент. Замовте, щоб ввели в систему і ви могли в комп'ютері  ідентифікувати  депутатів  по  фотографіях,
тому що,  крім своєї фракції, ви знаєте осіб п'ять з інших фракцій і, певно, тому нікому іншому більше не надаєте слова.

     Дякую.

     ГОЛОВА. Дякую.  Шановний народний депутате Чорновіл,  я хотів би  вам  відповісти,  що  ціну посад встановлюватиме Погоджувальна рада,  і вона повинна зібратися,  щоб  визначитися,  домовитися  і працювати.  Якщо цього не буде,  значить,  і результат буде таким,
який він є сьогодні.  Все інше я сприймаю  і  реалізовуватимему  у своїй практичній роботі.

     Шановні народні депутати,  є потреба голосувати за пропозицію Петра Миколайовича Симоненка? Немає.

     Шановні народні депутати,  я дію згідно з Регламентом.  Прошу вас,   зачекайте   одну  хвилину.  Вносилася  пропозиція  народним депутатом Кендзьором,  щоб узяти за  основу  пакет,  напрацьований
"Нашою Україною", і на підставі цього провести відповідну роботу з тим, щоб його внести до сесійної зали у вівторок.

     Окрім того,  народним депутатом Карповим вносилася пропозиція створити робочу групу від фракцій, яка б предметно і безпосередньо зайнялася цією проблемою.

     І перша,  і друга пропозиції в остаточному підсумку полягають в тому,  що треба провести засідання Погоджувальної ради,  на якій визначитися  щодо  створення  робочої   групи   і   принципів   її формування,  щоб були відображені інтереси всіх депутатів, фракцій і позафракційних,  у тому  числі  це  стосується  і  пакета,  який вносився   від   "Нашої  України".  Отже,  нам  потрібно  провести засідання Погоджувальної ради, щоб визначити наші подальші дії.

     З процедури,  будь  ласка,   увімкніть   мікрофон   народного депутата Симоненка.

     СИМОНЕНКО П.М.   Фракция   коммунистов.   Уважаемые  коллеги!
Владимир Михайлович,  мое предложение основывается на регламентной норме.  Вы,  руководство  Верховной  Рады,  не в состоянии сегодня обеспечить нормальную работу и внесение  подготовленных  от  имени Согласительного   совета   конкретных  предложений.  Создавать  же какую-то дополнительную рабочую группу нет никакой  необходимости.
Ее  бы  мы  создали  по  предложению  Карпова,  если  бы  не  было регламентной нормы.  А в данном случае есть регламентная норма. Вы лично  завели  в  тупик  этот вопрос.  Разрешить проблему можно на основании регламентной нормы,  и  рабочая  депутатская  группа  во главе  с  Мартынюком может,  основываясь на положениях Регламента,
готовить предложения на рассмотрение сессии.  И  этот  вопрос  нет необходимости   ставить   на  голосование.  Он  уже  автоматически вытекает из той ситуации,  которая  сложилась  в  Верховной  Раде.
Благодарю, его нет необходимости ставить на голосование, и еще раз напоминаю вам об этом.

     ГОЛОВА. Я дякую, Петре Миколайовичу. Оскільки всує згадується прізвище  Голови  Верховної Ради,  я хочу ще раз наголосити і вам,
Петре Миколайовичу, і перед усіма журналістами, що з мого боку і з боку  моїх  колег  -  Першого заступника і заступника робиться все необхідне для того,  щоб Верховна  Рада  працювала  і  просувалась уперед.

     Ви не хочете визнати результатів, які є об'єктивною даністю і реальністю,  і  працювати.  Блокуєте,  в  тому  числі  ви,  роботу Верховної Ради.

     Слово з  процедури  має  народний  депутат  Соломатін.  Прошу увімкнути мікрофон.



     СОЛОМАТІН Ю.П.,  народний  депутат  України  (багатомандатний загальнодержавний   виборчий   округ,  КПУ).  Фракція  комуністів.
Шановний  Володимире  Михайловичу,  шановні   колеги!   Зараз   ми потрапили в таку ситуацію,  з якої треба знайти вихід. Такий вихід запропонований  керівником  нашої  фракції.  І  я  пропоную   таку процедуру вирішення цього питання.  А перед цим хочу нагадати,  що відповідно до Регламенту Верховної Ради України саме по п'ятницях,
коли  ми працюємо у звичайному режимі,  передбачається одна година для виступів депутатів  по  запису  через  секретаріат  з  питання
"Різне".  Тому  є  пропозиція оголосити перерву на одну годину для роботи підготовчої групи і використати  цю  перерву  для  виступів депутатів по запису з питання "Різне".

     Дякую за увагу.

     ГОЛОВА. Дякую.  Слово з процедури має народний депутат Бокий.
Будь ласка, увімкніть мікрофон.



     БОКИЙ І.С.,   народний   депутат   України   (багатомандатний загальнодержавний виборчий округ, СПУ). Я виступаю не з процедури,
я виступаю з реплікою. Це велика різниця.

     ГОЛОВА. Будь ласка, з реплікою.

     БОКИЙ І.С.  Я виступаю ось з якого приводу.  Тут  представник
"Єдиної  України"  виступала і протестувала проти скорочення назви фракції і так далі.  Я розумію,  що це ображає,  і це можна було б прийняти,  але  тут  уже  не щодо однієї фракції,  а щодо чотирьох фракцій  неодноразово  вживалося  слово  "програли".  Це  сьогодні сказав і депутат Медведчук.

     Так я  хочу  нагадати  Віктору Володимировичу Медведчуку,  що саме його фракція і фракція "Єдина Україна" є тими фракціями,  які на  цих  виборах програли,  тому що одержали,  будучи проурядовими фракціями, проурядовими політичними силами, найменше голосів. І не має чого, якщо ви тут, як кажуть, "объегорили" і переграли у залі,
говорити про те, що хтось програв. Стороною, яка програла, є ви.

     І щодо  вас,  Володимире  Михайловичу.  Ви  звинувачуєте  тут чотири  фракції  в  тому,  що  вони неконструктивно працюють і так далі.  Неконструктивно працює,  з одного  боку,  Голова  Верховної Ради, тому що коли гора не йде до Магомета, то Магомет повинен йти до гори.  Є досвід ваших  попередників,  які  нормально  знаходили спільну мову з опозицією та організовували нормальну роботу.  А ви весь час оголошуєте перерву  за  перервою.  Це  ви  стали  головою перерв  вже  чи як?  Слухайте,  це ж ображає законодавчий орган як такий.

     Тому, думаю,  вам  треба  зробити  з  цього  висновок,  а  не перекладати провину на когось іншого.

     ГОЛОВА. Я  прошу дотримуватися регламенту і хочу вам сказати,
шановний народний депутате Бокий, що я не звинувачую, а констатую.
Це велика різниця. Для репліки слово має народний депутат Матвєєв.

     МАТВЄЄВ В.Г.   Дякую.  Фракція  комуністів.  Шановні  колеги!
Сьогодні  обрані  методом  шантажу,   погроз,   купівлі   народних депутатів   керівники   Верховної   Ради,   а  також  представники пропрезидентських фракцій,  хочуть нав'язати думку засобам масової інформації, громадськості, що винні у неконструктивній роботі саме представники тих фракцій,  які внесли пропозиції  щодо  пакета  по обранню  керівництва комітетів.  Де ж правда?  Коли ж ви її будете говорити?

     Тому дві фракції нічого поки що  не  зробили  для  того,  щоб організувати   конструктивну   роботу   Верховної  Ради.  Де  ваші пропозиції?  От для цього ми  і  пропонуємо  зібратися  тимчасовій депутатській групі без голосування,  Володимире Михайловичу, це її право згідно  з  Регламентом  зібратися  у  понеділок,  для  цього необхідно, щоб зробив оголошення керівник цієї групи. І вирішувати ці питання порядку денного Верховної Ради.

     Дякую.

     ГОЛОВА. Слово  для  репліки  має  народний  депутат   Мовчан.
Увімкніть, будь ласка, мікрофон.



     МОВЧАН П.М.,   народний   депутат   України  (багатомандатний загальнодержавний  виборчий  округ,  "Блок  Віктора  Ющенка  "Наша Україна"). Шановний Володимире Михайловичу! Народний депутат Павло Мовчан (роблю наголос -  Мовчан).  Блок  Віктора  Ющенка,  фракція
"Наша  Україна",  Український  народний  рух.  Я  хотів  би просто висловити кілька міркувань з  приводу  тих  сентенцій,  які  зараз панують у залі. Було посилання на те, що ми тут нібито працюємо на третій поверх, тобто на журналістів, але ж ми добре знаємо, у чиїх руках  знаходяться  засоби  масової  інформації.  І поки що тільки маленька "жменька" газет спроможна висвітлювати правду.  Це перше.
Це я до тієї репліки, яка тут уже стала панівною, що нібито ми тут працюємо на ЗМІ, ті, хто не приймає ті правила, які нам накинуті.

     І друге.  Шановні,  навчіться  рахувати.   Ви   знаєте,   які результати, немає чого приховувати їх. І ви все навпаки робите, ви все з ніг на голову перекидаєте і робите вигляд,  що це  нормальна ситуація.  Якщо за розрахунками ми маємо аутсайдерів, то, шановні,
ви вже здобули за рахунок цієї  ситуації  нестабільність,  і  вона може  бути  надзвичайно небезпечною для України.  Той,  хто дійсно хоче,  щоб "реалізувався" Кучма до 2011 року, цього не буде ніколи в житті, ви прекрасно знаєте, чому цього не станеться.

     І далі.  Я  хотів би,  щоб ви погодилися на ті принципи,  які були запропоновані у сесійній  залі  вчора.  Є  система  балів.  І робоча  група,  яка працювала,  внесла цю пропозицію,  схвалила це рішення.  Нам просто треба погодитися з тим,  що Голова  Верховної Ради стільки-то комітетів коштує,  заступник - стільки- то.  І "За ЄдУ!" тоді не має жодних підстав на щось розраховувати, а тим паче СДПУ(о),  яка  є  нулем після того,  як отримала посаду заступника Голови Верховної Ради. Ця арифметика мусить бути принциповою, і на ній  тільки  може  бути  домовленість.  Але  передумова  передусім стосується тих людей,  на яких чиниться тиск. Ви хочете додавити -
цього не вийде.

     Дякую.

     ГОЛОВА. Було  згадане прізвище народного депутата Медведчука,
він має право на репліку. Увімкніть мікрофон, будь ласка.

     МЕДВЕДЧУК В.В.  Шановні народні депутати! Шановний Володимире Михайловичу! Шановні колеги, особливо ті, які згадують і партію, і прізвище Медведчука.  Стосовно програшу,  відносно нуля  і  всього іншого.  У  цей вівторок ми продемонстрували вам,  пане Мовчан,  і вам,  пане Бокий, як ми вміємо "програвати". Готуйтесь! Наступного вівторка  ми  ще  раз  продемонструємо,  як ми вміємо "програвати"
(Оплески).

     ГОЛОВА. Слово для репліки має народний депутат  Баранівський.
Увімкніть, будь ласка, його мікрофон.

     БАРАНІВСЬКИЙ О.П.,  народний депутат України (багатомандатний загальнодержавний виборчий  округ,  СПУ).  Фракція  Соціалістичної партії України. Володимире Михайловичу, я поважаю ваші симпатії до окремих депутатів,  особливо коли ви це  проявляєте  до  однієї  з жінок,  -  вона  симпатична  і їй вдається виступити 7-10 разів за годину. Але, будь ласка, дайте таку можливість й іншим депутатам.

     І, Володимире Михайловичу,  практично вибравши свою квоту  на керівні   посади   у  парламенті,  ви  сьогодні  пропонуєте  схему розподілу комітетів,  яка нагадує мені героя  з  фільму  Васильєва
"Весілля в Малинівці" Попандопало, який ділив білизну, пам'ятаєте?
"Это твое,  это твое" - і все клав на  свою  купу.  І  тому,  мені здається,  сьогодні ви теж виконуєте роль Попандопало з Банкової і пропонуєте погодитися на розподіл комітетів таким чином,  щоб вони всі  потрапили  на  купу  Банкової,  забуваючи при цьому,  що тоді ділилася білизна і це відбувалося в банді,  а ви  цю  схему  зараз пропонуєте в парламенті.

     Давайте підійдемо до вирішення цього питання конструктивно, і тоді робота зрушиться.  Петро Миколайович тут  вносив  пропозицію,
тож нехай робоча група приступає до роботи.

     Спасибі.

     ГОЛОВА. Я  дякую  за  те,  що ви мене так високо цінуєте щодо жінок.

     Слово для  виступу  має  народний  депутат  Гуров.  Увімкніть мікрофон, будь ласка.

     ГУРОВ В.М.,  народний  депутат  України  (виборчий  округ 32,
Дніпропетровська  область).   Железорудный   Кривбасс.   Уважаемые коллеги!  Я хотел бы вам сказать следующее.  Одно дело формировать комитеты по партийной принадлежности,  а другое дело  -  подумать,
что  как  минимум  в  комитете  надо  еще и работать.  Об этом все забывают.  Поэтому у меня следующее предложение,  чтобы  выйти  из этой коллизии.

     Первое. Все  мы сдали в Аппарат заявки,  кто в какой комитет.
Там  не  разбирался  вопрос,  от  какой  кто  партии.  Там  просто разбирался профессионализм.  Поэтому я предлагаю,  кто не написал,
пускай  сейчас  тоже  напишет.  А  потом  наберется,  допустим,  в комитете  промышленной  политики 20 человек,  вот пускай соберутся эти профессионалы  и  выберут  себе  председателя  и  его  первого заместителя.  Собирается  бюджетный  комитет (их там 120 человек),
также пускай сами выберут. Тогда у нас пойдет работа.

     Я считаю,  что  это  нейтральное  предложение   мажоритарщика Гурова, и оно стоит того, чтобы выйти из этой коллизии.

     Спасибо за внимание.

     ГОЛОВА. Увімкніть мікрофон народного депутата Ващук.

     ВАЩУК К.Т.,   народний   депутат   України   (багатомандатний загальнодержавний  виборчий  округ,  виборчий   блок   "За   Єдину Україну!").  Шановний Володимире Михайловичу! Незважаючи на те, що ви старанно надаєте частіше слово опозиції,  ви  єдиний  отримуєте більше  образ  і негативу і розумієте,  чому симпатії цієї частини залу ви завоюєте не швидко.  Тому давайте надавати слово  порівну,
як просять депутати.

     Яка пропозиція? Було дві пропозиції:
Петра Миколайовича  Симоненка  і  від  фракції  "Єдина   Україна".
Шануючи  всіх депутатів,  хочу звернути увагу на те,  що для того,
щоб домовитися,  треба насамперед навчитися слухати,  треба хотіти почути один одного і зрозуміти один одного. Ми не хочемо збиратися на Погоджувальну раду,  ми не хочемо чути,  ми не  хочемо  або  не намагаємося  зрозуміти  один  одного.  Чомусь свідомо ставиться за вину те, що люди не думають і тим більше не роблять. Ми голосували пакети кандидатур на керівні посади у парламенті без представників фракції  "Єдина  Україна".  Не  набрали   голосів.   Поставили   з представником  фракції  "Наша Україна",  цей представник зняв свою кандидатуру.  Значить,  залишався єдиний вихід, він був знайдений.
Не влаштовує,  давайте збиратися і не повторити таку ж помилку при розподілі комітетів.  Давайте проявимо і бажання, і вміння слухати і  домовлятись.  Для  цього  треба  зібрати Погоджувальну раду.  І ставте на голосування.  Чим більше ми будемо говорити,  тим більше заговоримо дане питання.

     Дякую.

     ГОЛОВА. Дякую.  Шановні  народні  депутати!  Оскільки питання зводилося  до  того,  що  нам  треба   доручити   працювати   далі Підготовчій   депутатській   групі,  а  підгрупу,  яка  займається питанням формування комітетів, очолює народний депутат Карпов, він просить слова для пояснення. Увімкніть мікрофон народного депутата Карпова.

     КАРПОВ О.М.  Шановні  колеги!  Робоча  група   працювала   на підставі   Положення.   В  цьому  Положенні,  яке  ми  затвердили,
констатується,  що вона працює до  обрання  керівництва  Верховної Ради,  тобто Голови і його заступників. У Регламенті є інша норма,
тому нормативно створюється з цього приводу колізія. Це перше.

     Друге. Шановні колеги,  я звертаюся  до  депутата  Мовчана  і роблю наголос на Мовчан, а не Мовчан. Ми пропонували те, про що ви кажете, з самого початку. Робоча група не підтримала цей алгоритм,
керівники  фракцій  не  домовилися.  Чому ви тепер повертаєтеся до цього і звинувачуєте тих,  хто наполягав на  цьому  алгоритмі,  на балах і на всьому іншому?  Програвши, ви тепер повертаєтеся до цих балів. Люди добрі, будьте послідовними!

     Я твердо переконаний  в  одному,  що  Підготовча  депутатська група працювати конструктивно не буде, бо всі пропозиції, які вона подавала,  майже всі,  були заблоковані в залі. Тому якщо не маєте бажання,  керівники фракцій, тоді ініціативно буде створена робоча група,  куди  ми  запрошуємо  всіх,  хто   бажає   працювати   над підготовкою  збалансованого документа,  і на вівторок цей документ буде запропонований.

     А чим закінчиться голосування,  ви знаєте, бо результати вам,
як ви кажете, наперед відомі.

     Щиро дякую (Оплески).

     ГОЛОВА. Увімкніть  мікрофон  народного  депутата  Мішури  від фракції Комуністичної партії України.

     МІШУРА В.Д.,  народний   депутат   України   (багатомандатний загальнодержавний  виборчий  округ,  КПУ).  Фракція  Комуністичної партії України.  Шановний Володимире Михайловичу!  Шановні колеги!
За  час,  який пройшов після відкриття першої сесії Верховної Ради четвертого скликання (це моя особиста думка,  а не думка фракції),
найбільш  плідно  працювали  в  нас  дві  структури  -  Підготовча депутатська група,  яку очолював комуніст  Мартинюк,  і  тимчасова Лічильна комісія,  яку очолював комуніст Мішура. Я вам скажу чому.
Наприклад,  у  тимчасовій  Лічильній  комісії  у  мене  було   два заступники від "Єди", тобто "Нашої України" (Шум у залі). Вибачте,
"Єдиної України", "Єдина наша Україна", - нехай буде так. Справа в тому,  що  керівники  цих  підрозділів (я не хочу бути нескромним)
уважно вислуховували кожну думку,  яка там звучала,  і по кожній з цих думок приймали виважене рішення, тому робота була ефективною.

     Я перепрошую,  що  я  до вас так звертаюся,  але ви не хочете чути деякі думки, які звучать тут, у залі.

     ГОЛОВА. Я дякую шановному  депутату  Мішурі.  Я  записую  всі думки і пропозиції,  потім їх вам оголошую.  Слово для репліки має народний депутат Бокий. Увімкніть мікрофон.

     БОКИЙ І.С.  Шановні колеги!  Тут один депутат у відповідь  на мою  репліку  погрожував  показати  у  вівторок,  як  вони  вміють вигравати.  Для перемоги у цьому залі,  маючи дещо, не обов'язково мати  мудрість,  щоб  виграти.  І  це  тут усі розуміють.  Я раджу вигравати не в залі,  а в суспільстві.  Там потрібні інші якості й інші фактори.

     І ще  одне.  Зараз відключили трансляцію нашого засідання.  Я думаю,  що Голова Верховної Ради мав би подумати про це,  чому так робиться.

     ГОЛОВА. Дякую.  Ми зараз обов'язково з'ясуємо всі обставини і дамо вам  інформацію.  Слово  для  репліки  має  народний  депутат Сулковський. Увімкніть, будь ласка, мікрофон.

     СУЛКОВСЬКИЙ П.Г.  Фракція "Наша Україна". Шановний Володимире Михайловичу!  Шановні  народні  депутати!   Я   вношу   пропозицію припинити  дискусії з цього приводу.  Я думаю,  що ми вже сьогодні надискутувалися. І, Володимире Михайловичу, пропоную зробити зараз перерву  на  декілька  хвилин.  Під  час цієї перерви зібрати всіх керівників фракцій і домовитися,  наскільки зробити перерву  -  до вівторка  чи  до  середи,  підготувати  всі проекти щодо розподілу комітетів,  і  тоді  тільки  ми  зможемо  приступити   до   якоїсь конкретної роботи.

     Дякую.

     ГОЛОВА. Дякую.  Дуже  слушна  думка.  Слово  для  репліки має народний депутат Гмиря. Увімкніть, будь ласка, мікрофон. Наступним слово для репліки буде мати народний депутат Чикал.

     ГМИРЯ С.П.   Спасибо.  Владимир  Михайлович!  Тут  две  точки зрения.  Одна регламентная - передать вопрос  на  решение  законно сформированной  депутатской  группы.  Другая - та,  которую сейчас озвучивал Карпов.  Он сказал:  "Если депутаты будут настаивать  на соблюдении   Регламента,   мы  будем  действовать  в  инициативном порядке,  без всякого Регламента".  Да,  это возможно. Безусловно,
многие депутатымажоритарщики изнасилованы. Тут вот коллега сказал,
что многие мечтают выйти из коалиции,  но пока  не  получается.  Я надеюсь, что мы добъемся того, что мажоритарщики смогут голосовать так, как они хотят.

     Владимир Михайлович!  Вы   сегодня   можете   протащить   это антирегламентное решение.  Но к чему это приведет?  К тому,  что в конце концов вы превратите Верховный Совет в "едальню",  в которую не  будут  пускать  не  только  журналистов,  но  и  оппозиционных депутатов.  Если вы этого хотите,  пожалуйста,  идите на нарушение Регламента.

     Надо действовать  строго  по  Регламенту - передать вопрос на решение рабочей группы,  в которой,  кстати,  у вас большинство, и пусть  она  решает.  Если она предложит тот или иной пакет,  будет очень хорошо (депутатской группе, конечно).

     Спасибо.

     ГОЛОВА. Дякую.  Я хотів би попросити виключно  про  одне.  Не звинувачуйте мене в тому,  чого я ще не вчинив. Я Голова Верховної Ради і не збираюся нічого протягувати,  я буду діяти відповідно до Регламенту і вашої волі - народних депутатів України.

     Увімкніть мікрофон народного депутата Чикала.

     ЧИКАЛ А.В.,  народний  депутат  України  (виборчий округ 191,
Хмельницька область).  Дякую.  Шановні колеги! Шановний Володимире Михайловичу!  Я  вношу свою пропозицію - створити робочу групу від шести  фракцій,  які  визначили  б  кандидатів  на  посади   голів комітетів  і  їх перших заступників.  Не є великим секретом,  що в сесійному залі багато хто з будь-якої фракції претендує на той  чи інший комітет.  Потім потрібно внести проект постанови, за який би всі проголосували,  і методом рейтингового голосування  визначити,
хто  найбільше  набрав голосів,  - і не буде більше зволікання.  Я впевнений,  що вчорашнє голосування проекту постанови від чотирьох показало, що потрібно шукати компроміс. Це перше.

     Друге. Мені не дуже зрозумілим є те,  що ті, хто проштовхував закон про змішану систему,  сьогодні  так  ганебно  шельмують  цей закон і принижують народних депутатівмажоритарників.

     Спасибі.

     ГОЛОВА. Дякую.   Слово   для  репліки  має  народний  депутат Цибенко. Увімкніть мікрофон, будь ласка.

     ЦИБЕНКО П.С.,  народний  депутат   України   (багатомандатний загальнодержавний   виборчий   округ,   КПУ).   Спасибі.   Фракція комуністів.  Шановні колеги!  Шановні  депутати,  які  знаходяться сьогодні в президії!  Те, що сьогодні відбувається в залі, це - не причина,  це - наслідок того,  що  в  країні  одною  гілкою  влади узурпована  влада.  Конкретно - Адміністрація Президента,  Кабінет Міністрів,  а сьогодні  і  керівництво  Верховної  Ради  виражають позицію однієї особи. І тому ми сьогодні пожинаємо наслідки цього.
Це перше.

     Друге. Сьогодні  досить   активно   виступають   представники фракції "За Єду!",  які пропонують пропорційний принцип,  про який вони вчора не хотіли і згадувати.  Так я хотів нагадати,  що  вони діють  як представники фракції "За ЄдУ!" за принципом:  давайте ми спочатку з'їмо ваше, а потім - кожний своє.

     І ще одне,  про що  я  хотів  сказати.  Я  пропоную,  шановні колеги,  зараз припинити дискусію, дати можливість Адаму Івановичу Мартинюку оголосити час зібрання депутатської  робочої  групи  для вирішення цієї проблеми.

     Дякую.

     ГОЛОВА. Дякую.   Слово   для  репліки  має  народний  депутат Калінчук. Увімкніть мікрофон, будь ласка.

     КАЛІНЧУК В.А.,  народний депутат України (виборчий округ 144,
Одеська область). Дякую, Володимире Михайловичу. Шановні депутати!
Я є членом робочої групи. Я хочу нагадати тим депутатам, які теж є членами  Підготовчої  депутатської  групи,  що наша підгрупа,  яку очолював  Карпов,  опрацювала   декілька   алгоритмів   формування комітетів,  виборів голів комітетів та їх перших заступників.  Але ця  пропозиція  не  знайшла  підтримки,  і  ось   чому.   Депутати Підготовчої депутатської групи внесли таку пропозицію,  що як би і що б ми не готували,  а вирішувати будуть керівники фракцій.  Отож ми надаємо їм пріоритет у вирішенні цього питання.

     І тому   я   прошу  керівників  фракцій  зібратися,  провести засідання Погоджувальної ради,  чи якось по-іншому ви її  назвіть,
але  вирішити  це  питання  потрібно,  тому  що  знову  Підготовча депутатська група збереться,  але це буде  тільки  рекомендація  і наші  пропозиції,  якщо  вони  не  будуть  погоджені з керівниками фракцій, "потонуть" у цьому залі.

     Дякую за увагу.

     ГОЛОВА. Дякую.  Увімкніть мікрофон народного депутата  Мішури для репліки, і будемо підводити риску.

     МІШУРА В.Д.  Фракція комуністів.  Я хочу звернутися до колеги Чикала.  Мабуть,  він повинен знати, що людиною, яка проштовхувала Закон  про  вибори  народних  депутатів  за  змішаною системою,  є депутат Мішура,  який очолював спеціальну комісію з розробки цього закону,  і  дев'ять  місяців ми його не могли проштовхнути.  Але у зв'язку з цим хочу сказати,  що сьогодні в суспільстві є політична більшість.  Складіть, будь ласка, проценти, які опозиція отримала,
і ви побачите, що ця політична більшість є, але у Верховній Раді і взагалі  в  суспільстві немає механізму реалізації цієї політичної більшості.  Закон про вибори народних  депутатів  за  пропорційною системою якраз був таким механізмом, але Президент нашої країни не захотів мати цей механізм.

     Дякую.

     ГОЛОВА. Дякую.  Шановні народні депутати!  Давайте  підведемо підсумки і домовимося щодо того,  як нам далі працювати.  Справді,
можна і треба,  щоб працювала Підготовча  депутатська  група.  При цьому  я хотів би наголосити,  що її напрацювання будуть мати суто рекомендаційний характер і так  чи  інакше  ми  повинні  прийти  і прийдемо до того, що має засідати Погоджувальна рада для того, щоб спочатку її члени домовилися  між  собою  і  визначили  принципові підходи, методологію. Після того ця група (або ми могли б створити іншу робочу  групу)  працювала  б  більш  ефективно.  Головне,  що потрібне для того, щоб засідала Погоджувальна рада, - це бажання.

     Тут вносилися  пропозиції,  я  їх підтримую і прошу вас також погодитися,  щоб ми оголосили перерву. Давайте визначимося щодо її тривалості.    Потрібно,   щоб   зібралася   Погоджувальна   рада,
відпрацювала методологічні підходи,  і ми  потім  почали  рухатися далі  і  у  вівторок-середу  могли  б запропонувати прийнятний для всієї Верховної Ради пакет документів.

     Давайте визначимося,  на який час зробити  перерву.  Надійшла пропозиція  -  до вівторка.  Я прошу підготуватися до голосування,
шановні народні депутати.

     Прошу народних  депутатів  зайти  до  сесійної  зали.   Прошу увімкнути систему "Рада". Прошу визначитися.

     "За" - 171.

     Рішення не прийнято.

     Прошу по фракціях.

     Шановні народні депутати! Я думаю, немає потреби коментувати.
У зв'язку з тим що запропонована пропозиція не проголосована  і  у зв'язку  з  необхідністю  проведення засідання Погоджувальної ради оголошується перерва до 12 години 30 хвилин. Я запрошую керівників фракцій через десять хвилин зібратись у кімнаті навпроти.

      (П і с л я п е р е р в и)

     ГОЛОВА. Шановні  народні депутати!  Прошу зайняти свої робочі місця.  Продовжуємо  нашу  роботу.   Шановні   народні   депутати!
Дозвольте  поінформувати вас,  що,  незважаючи на запрошення (хочу підкреслити, офіційне запрошення керівників фракцій), представники чотирьох  фракцій - "Наша Україна",  Комуністичної партії України,
Соціалістичної партії України та Блоку Юлії  Тимошенко  так  і  не з'явилися на засідання Погоджувальної ради,  знову ж таки,  вкотре заблокувавши роботу Верховної Ради України.  І це (на цьому  хотів би наголосити),  незважаючи на те, що це представники тих фракцій,
які пропонували провести таке засідання.

     Шановні народні депутати!  Я прошу народного  депутата  Гмирю дотримуватися елементарних правил поведінки. Тому, шановні народні депутати,  у  нас  є  необхідність,  мабуть,  обмінятися  думками,
висловити  репліки,  і далі у нас через півгодини має відбутися за порядком денним розгляд питання "Різне",  де  протягом  години  за записом  можна  висловити всі думки,  побажання і пропозиції,  які слід врахувати в роботі.  Прошу народних депутатів записатися  для обміну  думками.  Прошу увімкнути систему "Рада",  а поки буде іти запис,  слово  для  репліки  має  народний  депутат  Гмиря.  Прошу висвітити на табло. Увімкніть мікрофон народного депутата Гмирі.

     ГМИРЯ С.П.   Владимир   Михайлович!   Я  все-таки  прошу  вас придерживаться в своих действиях Конституции.  Дело в том,  что по Конституции    Украины   заблокировать   работу   Верховной   Рады просто-напросто технически невозможно. Есть люди в Верховной Раде,
на  заседании  они  могут  работать.  Кстати,  то,  что невозможно заблокировать работу  Верховной  Рады,  показывает  то,  как  было избрано  данное руководство.  Насколько я знаю,  никаких заседаний Согласительного совета не было,  поскольку собрать его вы не могли и не сумели выполнить свои обязанности,  тем не менее было избрано руководство.  Я прошу прощения, вы действительно не могли собрать,
вы  тогда не были Председателем.  Но тем не менее руководство было избрано,  несмотря на то,  что никаких  заседаний  Согласительного совета не было. Поэтому Верховная Рада может работать, несмотря на то,  что вы не можете созвать Согласительный  совет.  Согласитесь,
что в этом и ваша вина,  поскольку вы Председатель Верховной Рады,
насколько я знаю.

     Спасибо.

     ГОЛОВА. Дякую.  Я  хотів  би   сказати,   шановний   народний депутате,  що перед виборами збиралися у рамках четвірки, у рамках двох фракцій,  у рамках шести фракцій  і  проводили  консультації.
Так,  очевидно, є частина провини Голови Верховної Ради в тому, що не можуть зібратися лідери політичних партій.  Але я думаю,  що  є Регламент,  є зобов'язання народних депутатів, які покладаються на них керівництвом фракцій.  І потрібно  просто  виконувати  те,  що потрібно виконувати.

     Будь ласка,  увімкніть  мікрофон народного депутата Соболєва,
фракція "Наша Україна".

     СОБОЛЄВ С.В.,  народний  депутат   України   (багатомандатний загальнодержавний   виборчий  округ,  Блок  Віктора  Ющенка  "Наша Україна").  Дякую.  "Наша  Україна".  Я  хотів  би  звернутися  до головуючого  стосовно введення ним в оману перш за все журналістів шляхом  використання  тези  про  так  звану  Погоджувальну   раду.
Погоджувальна  рада почне свою роботу лише з моменту,  коли будуть обрані 24 голови комітетів.  Є  на  сьогодні  у  парламенті  шість фракцій,  є керівні посади: Голови Верховної Ради України, Першого заступника і заступника. От з того моменту обрання голів комітетів і  почне  роботу  Погоджувальна  рада  фракцій.  До  цього моменту відбуваються консультації.

     На жаль, після того, що сталося з обранням Голови парламенту,
коли  була  порушена  ключова  норма  Регламенту  про  пропорційне представництво,  у парламенті існує криза.  Вихід з цієї кризи був підказаний вчора. Він полягає в тому, що якщо ми надалі реалізуємо принцип пропорційного розподілу,  то цей принцип вимагає врахувати всі посади. Ті фракції, які вибрали свою квоту на посади, не мають права претендувати на посади голів  комітетів  і  заступників.  Це єдиний вихід, який на сьогодні існує.

     Дякую.

     ГОЛОВА. Дякую   шановному   народному   депутату  Соболєву  і водночас нагадаю норму Регламенту,  дотримуватися  якого  закликає народний депутат Соболєв.

     До складу  Погоджувальної  ради  депутатських  груп (фракцій)
входять Голова Верховної Ради,  керівники депутатських  фракцій  з правом   вирішального   голосу.   В   роботі  Погоджувальної  ради депутатських фракцій беруть  участь  заступники  Голови  Верховної Ради,  голови  комітетів Верховної Ради з правом дорадчого голосу.
Отже, є всі підстави для проведення засідань Погоджувальної ради.

     Прошу увімкнути мікрофон  народного  депутата  Рудьковського,
фракція Соціалістичної партії України.

     РУДЬКОВСЬКИЙ М.М.   Соціалістична  партія  України.  Шановний Володимире Михайловичу!  Ви  пам'ятаєте  вчорашні  та  сьогоднішні заяви   керівників   фракцій  "четвірки":  Соціалістичної  партії,
комуністів,  "Нашої України",  Блоку Юлії  Тимошенко  про  те,  що керівники  фракцій  будуть  працювати у Погоджувальній раді,  коли перестане здійснюватися тиск на народних депутатів фракцій.

     Було б доречно,  мабуть,  зв'язатися вам чи з  Адміністрацією Президента,   чи   з   податковою  адміністрацією,  щоб  цей  тиск припинився.  В іншому разі ми бачимо,  що буде криза, яка призведе до  того,  що  "четвірка"  не  буде брати активної участі у поділі посад  у  комітетах.  Тоді   беріть   комітети   і   далі   беріть відповідальність  за  роботу Верховної Ради - дві фракції:  "Єдина Україна" і СДПУ(о). Або знімайте тиск.

     Дякую.

     ГОЛОВА. Дякую  шановному  народному  депутату  Рудьковському.
Прошу  увімкнути  мікрофон  народного  депутата  Кравчука  Леоніда Макаровича,    фракція    Соціалдемократичної    партії    України
(об'єднаної).

     КРАВЧУК Л.М.,   народний   депутат  України  (багатомандатний загальнодержавний виборчий округ, СДПУ(о)). Я прошу передати слово Віктору Медведчуку.

     ГОЛОВА. Увімкніть мікрофон народного депутата Медведчука.

     МЕДВЕДЧУК В.В.   Шановний   Володимире  Михайловичу!  Шановні народні  депутати!  Фракція  Соціал-демократичної  партії  України
(об'єднаної).

     Що б тут не говорили про кризу в парламенті,  але криза якраз існує у тих, хто про це постійно говорить. Парламент працює і живе нормальним життям,  готується до успішних дій у наступний вівторок для  того,  щоб  нейтралізувати   діяльність   чотирьох   фракції,
спрямовану на зрив нормального законодавчого процесу.  Я думаю, що тверезих сил у парламенті достатньо  для  того,  щоб  до  вівторка погодити  всі питання,  внести проект постанови і вирішити останнє організаційне питання щодо затвердження голів і перших заступників голів  комітетів.  З  наступного  тижня така нормальна законодавча робота  розпочнеться  після  вирішення  цього  питання  і  ще  раз підтвердить   тим,   хто   збуджує   ситуацію  в  парламенті  і  в суспільстві,  що кризи не існує, а існує нормальна робота, до якої здатна більшість, яка знаходиться у цьому залі.

     ГОЛОВА. Дякую.    Увімкніть   мікрофон   народного   депутата Салигіна, фракція "Єдина Україна".

     САЛИГІН В.В.  Прошу передати слово народному депутату Гладкіх Василю Івановичу.

     ГОЛОВА. Увімкніть мікрофон народного депутата Гладкіх.

     ГЛАДКІХ В.І.,  народний  депутат України (виборчий округ 179,
Харківська область).  Шановні народні  депутати!  Мені  сподобався виступ  Тимошенко,  останній  абзац,  де  вона  сказала,  що  вони втратили два тижні.  Тому я вважаю,  що ви ці чотири фракції знову втрачаєте  ці два тижні,  а тоді будуть знову звинувачення в тому,
що об'єдналися ті дві фракції.

     Тому я підтримую пана Медведчука -  ці  дві  фракції  повинні об'єднатися,  вийти на переговори, на вівторок внести свій пакет і проголосувати.  А звинувачувати нас, як би ми не вчинили, все одно будуть. Тому я підтримую.

     Дякую.

     ГОЛОВА. Дякую.  Слово  має народний депутат Цибенко,  фракція комуністів.

     ЦИБЕНКО П.С. Спасибо. Фракция коммунистов. Уважаемые коллеги!
Второй раз сегодня звучит заявление господина Медведчука,  которое можно  воспринимать  по-разному,  в  том  числе   как   подготовку очередного переворота в стенах Верховного Совета.  По крайней мере я воспринимаю это именно таким образом. Это первое.

     Второе, о  чем  я  хотел  бы  сказать.   Уважаемый   господин председательствующий!    Вы   не   имеете   права   комментировать выступления депутатов, у вас нет такого права. Вы должны помнить о том,  что Председатель Верховного Совета - это первый среди равных и каждый депутат имеет такое же право высказать свою мысль.

     Третье, о чем я хотел бы сказать.  То,  что на заседаниях так называемого  Согласительного  совета  нет с кем-то договоренности,
свидетельствует только об одном: о том, что руководство Верховного Совета  не  в  состоянии  организовать  нормальный  процесс работы Верховного Совета.  Потому что действительно власть узурпировала в Верховном  Совете  одна политическая сила,  численностью в полторы фракции.

     И, наконец,  последнее.  Абсолютно логично то, что коммунисты не принимали участия в этом совещании,  во-первых,  потому что,  я уже подчеркнул,  узурпирована власть в стенах Верховного Совета, а вовторых,   мы  вносили  совершенно  другое  предложение,  которое сводилось к тому, чтобы дать возможность Адаму Ивановичу Мартынюку объявить   о  проведении  заседания  Подготовительной  депутатской группы и на этом прекратить заседание.

     Спасибо.

     ГОЛОВА. Я дякую народному  депутату  Цибенку.  Я  обов'язково врахую  в подальшій роботі,  дотримуючись статті 3.1.3 Регламенту,
що головуючий має право виправляти фактичні  помилки,  допущені  у виступах на пленарному засіданні.

     Народний депутат України Сулковський, фракція "Наша Україна".

     СУЛКОВСЬКИЙ П.Г.  Фракція "Наша Україна". Шановний Володимире Михайловичу!  Я перед перервою дійсно пропонував зробити  перерву,
щоб  зібралися  на  чолі  з  вами  як зі спікером шість керівників фракцій.  Не відбулося такого,  тобто вчотирьох не з'явились. А не з'явились,  на мій погляд,  тому,  мабуть,  що, як ви чули під час ранкових  дискусій,  по   всій   Україні   силовими   структурами,
правоохоронними   органами,   іншими  структурами  чиниться  і  до сьогодні тиск на депутатів цих чотирьох фракцій і їх прихильників.
Тому  є  прохання  до  вас  як  до спікера.  От коли буде перерва,
Володимире Михайловичу,  до вівторка,  я так зрозумів,  вам  треба обов'язково вийти до Адміністрації Президента,  зв'язатися з усіма органами виконавчої влади по  Україні,  щоб  покласти  край  цьому ганебному явищу - переслідуванню і тиску на народних депутатів.

     І є   таке   прохання   до   вас  на  завершення,  Володимире Михайловичу:  ні в якому разі вам як спікеру  не  можна  допустити отієї пропозиції, яку вносив сьогодні пан Медведчук. Він говорить,
що  якщо  не  можуть  домовитися  всі  шість  фракцій,  то   треба завершувати  і  зробити свої висновки в черговий раз,  тобто двома фракціями - "Єдина Україна" і СДПУ(о).

     Я хотів би вас попросити - не допустіть цього,  тому що  якщо ви  це  допустите  і  буде  проведений  розподіл посад у комітетах тільки між цими двома фракціями,  практично діяльності  парламенту не буде.  Тому є прохання зробити перерву, Володимире Михайловичу,
на мою думку,  до вівторка і  вам  як  спікеру  докласти  максимум зусиль  для  того,  щоб  усе-таки шість керівників фракцій разом з вами  сіли  і  домовилися  чітко   розробити   проект   згідно   з пропорційними  квотами.  І  коли  ви  цього  досягнете,  я глибоко переконаний,  у вівторок о 10 годині все піде так,  як потрібно, і парламент буде дієздатний на майбутнє.

     Дякую за увагу.

     ГОЛОВА. Щиро    дякую    вам.    Народний   депутат   України Баранівський, фракція Соціалістичної партії України.



     БАРАНІВСЬКИЙ О.П.  Фракція  Соціалістичної  партії   України.
Володимире Михайловичу,  я просив би вас,  щоб ви зрозуміли,  що у вас з обранням Головою Верховної Ради змінилася роль,  і хто ж, як не  ви,  повинен  захищати  депутатів,  на  яких  нападають з боку Адміністрації Президента.

     Вчора ви там працювали,  а сьогодні ваша роль - їх захистити.
І  я  думаю,  їхні вимоги досить законні і слушні.  І тоді стануть збиратися регулярно на засідання керівники фракцій,  які сьогодні,
як ви кажете,  до вас іти не хочуть.  Тоді вони будуть ходити.  Це перше.

     Друге. Тут  окремі  депутати  із  фракцій   погрожували,   не запевняли,  а  погрожували,  що  в  наступний вівторок вони всі ці питання вирішать.

     Ми знаємо їхні таланти,  як  вони  вміють  це  вирішувати,  і знаємо,  як  у  минулий  вівторок,  якими  зусиллями  і  за  якими розцінками обиралася президія. То, можливо, нехай би вони сьогодні оголосили  розцінки,  які  будуть  діяти в наступний вівторок,  і,
можливо,  у них краще ці пакети щодо розподілу  комітетів  пройшли би.

     І останнє, Володимире Михайловичу. Всетаки у вас же більшість сьогодні,  в "За Єди" і в СДПУ(о).  Ну, то не звинувачуйте нас, що ми блокуємо,  вирішуйте питання, діліть комітети, і давайте будемо рухатися далі.

     Спасибі.

     ГОЛОВА. Дякую.  Кузьмук Олександр  Іванович,  фракція  "Єдина Україна".

     КУЗЬМУК О.І.,  народний  депутат України (виборчий округ 129,
Миколаївська область).  Шановний Володимире Михайловичу! Вже треба зрозуміти,  що  відбувається  після  обрання президії.  Особи,  що ностальгують за п'єдесталами і реваншем,  щоденно вас навчають, як бути  Головою  Верховної  Ради.  І це буде продовжуватися,  будуть ловити на кожному слові, а конструктивної роботи Верховної Ради не буде.  Сьогодні  жоден  із  керівників  чотирьох  фракцій чесно не заявив,  що він не буде брати участі у  подальших  переговорах.  А коли  дійшло  до  діла,  ніхто не з'явився.  Сьогодні у парламенті говорять про парламентську кризу.  Це тиск на наших  виборців,  це створення умов, щоб звинуватити переможний блок.

     Тому в мене така пропозиція.  Сьогодні прийняти таке рішення,
яке змусило б зібрати Погоджувальну раду.  Або  керівники  фракцій повинні чесно, прилюдно заявити, що вони не бажають брати участі і вести переговори. Це перше.

     Друге. Спокійно оголосити перерву до вівторка, щоб обговорити всі ці питання.

     Дякую за увагу.

     ГОЛОВА. Дякую.    Народний    депутат   Доманський,   фракція комуністів.

     ДОМАНСЬКИЙ А.І.,  народний депутат  України  (багатомандатний загальнодержавний виборчий округ, КПУ). Прошу передать слово Петру Николаевичу Симоненко.

     ГОЛОВА. Увімкніть мікрофон народного депутата Симоненка.

     СИМОНЕНКО П.М.  Фракція комуністів. Шановні колеги! Здається,
вже   кожному   зрозуміло,  чому  керівники  чотирьох  фракцій  не приходять  на  запрошення  Голови  Верховної  Ради  на   засідання Погоджувальної  ради.  Бо  те,  що  відбувалося  у вівторок,  коли викликали сюди на кілька  днів  голів  облдержадміністрацій,  коли деякі   міністри   України   телефонували  депутатампідприємцям  і погрожували,  що якщо не підтримають особисто кандидатуру, то вони знають,  що  з  ними  зроблять,-  все  це  і є якраз отією мораллю керівника,  про яку ми хотіли б сьогодні дбати,  у цілому Верховна Рада.  І коли аморально обирають керівництво Верховної Ради, то як ми,  народні депутати,  можемо йти на подібні наради?  Тепер  щодо деяких  заяв,  які тільки-но пролунали.  Я хотів би вас попросити,
шановні:  коли ви шукаєте захисту і тікаєте від  власного  народу,
від кримінальної відповідальності у Верховну Раду, коли спаплюжили авторитет України на весь світ,  збиваючи цивільні літаки,  то ви,
будь   ласка,   думайте,   про   що  говорите.  Ви  за  це  несіть відповідальність,   коли   говорите    про    конструктивізм.    У конструктивізмі  вже  дійшли  до  того,  що  українська армія може стріляти  тільки  з  рогаток,  більше  ні  до  чого  не  можна  її допускати.

     Тому я   закликаю:   не  звинувачуйте  зараз,  не  розколюйте Верховну Раду,  а несіть відповідальність за те,  що  ви  зробили,
коли  обирали  Голову  Верховної Ради.  Народу ми все одно скажемо правду.  І за те,  як ходили тут з дипломатами,  гроші пропонували народним депутатам,  відхиляючи полу і показуючи, скільки в кишені лежить за кожний мандат. Совість же майте, врештірешт.

     Тому я до вас  звертаюся,  Володимире  Михайловичу.  Коли  ви звинувачуєте нас, народних депутатів і керівників, ви знаєте і мою принципову позицію.  Я  готовий  до  співпраці,  ми  запропонували список.  А  ви  сьогодні  намагаєтеся  протягнути  тільки  те,  що задовольнить інтереси тих,  хто нечесним шляхом  прийшов,  хто  не знайшов  підтримки  у  народу,  кого ви притягли сюди.  Ось у чому різниця в наших підходах.

     Тому ми і не  збираємося  так  працювати,  підтримувати  таку точку зору, яку ви нав'язуєте сьогодні нам.

     Дякую.

     ГОЛОВА. Дякую.  Шановний Петре Миколайовичу!  Не звинувачуйте мене безпідставно.

     Яворівський Володимир Олександрович, фракція "Наша Україна".

     ЯВОРІВСЬКИЙ В.О.,  народний депутат України  (виборчий  округ 123,  Львівська область).  Жовківський район,  Львівщина.  Шановні колеги!  Шановний Володимире Михайловичу!  Давайте  подивимося  на ситуацію,  які  можуть  бути  виходи  з  неї.  Після  того  як 226
"мінерів" педантично замінували ситуацію у Верховній Раді і ми  не знаємо,  хто тримає в руках підривний пристрій, після того як була створена найбільша фракція всіх часів і народів "За ЄдУ!",  власне кажучи, з тих пір ми і зайшли у глухий кут.

     Тут пан генерал,  колишній міністр оборони, сказав про те, що це фракція переможців.  Я думаю,  що це такі  ж  переможці,  як  і переможна   українська   армія,  яка  потрапила  своєю  ракетою  у російський літак.

     Володимире Михайловичу,  ви   ж   прекрасно   розумієте,   що найбільша криза у Верховній Раді - це не політична криза, це криза недовіри  до  керівництва.  Ми  не  довіряємо  зараз  одні  одним,
практично  ми нагадуємо наперсточників.  Ми ж прекрасно розуміємо,
що якщо ви взяли керівництво і практично вибрали  свою  квоту,  то цілком зрозуміло,  що можна було б, скажімо, дати певну відмашку і проголосувати за проект постанови,  який  внесли  чотири  фракції.
Цього не сталося.

     Що буде  далі?  З моєї точки зору,  це буде виглядати так:  у вівторок ви підтягнете ще трішки людей до  себе,  проголосуєте  за той варіант,  який вас влаштовує, і влада повністю перейде до вас.
Думаю,  це  дуже  нормальний  вихід,  і  у  вівторок  так  воно  і станеться.

     Дякую.

     Веде засідання Перший заступник Голови Верховної Ради України ВАСИЛЬЄВ Г.А.

     ГОЛОВУЮЧИЙ. Слово  надається  народному  депутату   Єремеєву,
"Єдина Україна". Підготуватися Лободі.

     ЄРЕМЕЄВ І.М.,  народний  депутат  України (виборчий округ 23,
Волинська  область).  Прошу  передати  слово  народному   депутату Тігіпку.

     ГОЛОВУЮЧИЙ. Прошу увімкнути мікрофон депутата Тігіпка.

     ТІГІПКО С.Л.,   народний   депутат  України  (багатомандатний загальнодержавний  виборчий  округ,  виборчий   блок   "За   Єдину Україну!").   Шановні   колеги!  Ми  вже  кілька  разів  пробували зібратися з керівниками фракцій,  нічого у нас не виходить. Тому в мене  така пропозиція:  дати можливість кожній фракції до вівторка визначити свій варіант рішення  щодо  обрання  голів  комітетів  і перших заступників, у вівторок прийти з цими варіантами у Верховну Раду і запропонувати їх іншим  колегам.  Хто  захоче  переговорити один з одним,  хто захоче якимось чином скоординувати свої рішення під час цієї роботи,  в суботу,  неділю і понеділок знайдуть  один одного.

     Дякую.

     ГОЛОВУЮЧИЙ. Слово   надається   народному   депутату  Лободі.
Підготуватися Філенку. Лободи немає.

     Філенко. Підготуватися Матвієнкову. Немає Філенка.

     Матвієнков. Підготуватися Лещенку.

     МАТВІЄНКОВ С.А., народний депутат України (виборчий округ 55,
Донецька  область).  Уважаемый  президиум!  Уважаемые  коллеги!  Я думаю,  ситуация ясна.  Не стоит сейчас тратить время на то, чтобы проводить  никому не нужный,  будем говорить так,  обмен мнениями.
Поэтому у меня предложение к  президиуму  -  объявить  перерыв  до вторника.   Действительно,   если   не   в   состоянии   собраться
"Погоджувальна  рада",  есть  полное   моральное   и   юридическое основание  для  того,  чтобы  собраться двум фракциям,  наработать пакет  и  с  этим  пакетом  во  вторник  выйти   на   продуктивное голосование.

     Спасибо.

     ГОЛОВУЮЧИЙ. Дякую    вам.    Лещенко,   фракція   комуністів.
Підготуватися Сваткову. Немає Лещенка.

     Сватков, фракція "Єдина Україна". Підготуватися Борщевському.
Сваткова немає.

     Борщевський, фракція комуністів. Немає.

     Зарубінський, "Єдина Україна". Будь ласка.

     ЗАРУБІНСЬКИЙ О.О.  Дякую.  Шановна президіє!  Шановні народні депутати!  Мені здається,  що тут серед тих пропозицій,  версій  і варіантів  прозвучала  одна  оптимальна,  якщо враховувати,  що на табло 12.57.

     Ми дійсно,  хочемо чи не хочемо, у вівторок о 10 годині маємо зібратися  в  цій  сесійній залі.  Ті,  хто не хоче тут збиратися,
мають повне право  бути  за  межами  сесійної  зали  і  там  вести консультації. Проте, шановні депутати, я переконаний, що більшість депутатів - ті, яких послали виборці сюди працювати, працювати над законами,  працювати над тими питаннями, які потрібні народу, а не задовольняють вузькопартійні інтереси,  - будуть тут працювати, бо Верховна  Рада  України  не  може сьогодні ставати виборчим штабом виборів жовтня 2004 року.

     Якщо так буде продовжуватися,  то,  очевидно,  і  ті  закони,
заради  прийняття  яких ви сюди прийшли,  не можуть бути прийняті.
Отже,  я  підтримую  пропозицію  народного  депутата  Тігіпка.   У вівторок ті фракції чи об'єднання фракцій, які дійсно хочуть брати участь  у  законотворенні,  мають  запропонувати   свої   варіанти розподілу посад голів і перших заступників голів комітетів, щоб ми могли проголосувати за ці  варіанти.  І  той,  хто  набере  більшу кількість  голосів,  поборники і прихильники демократії,  яких так багато, виявляється, в цьому залі, переможе.

     Дякую.

     Веде засідання Голова Верховної Ради

     України ЛИТВИН В.М.

     ГОЛОВА. Дякую. Народний депутат України Комар, фракція "Єдина Україна".

     КОМАР М.С.,  народний  депутат  України  (виборчий  округ 51,
Донецька область).  Шановні товариші!  Я вважаю,  що  була  цілком слушна пропозиція: хто хоче працювати - має працювати, хто не хоче працювати - ну,  то вже на його совісті, і Бог йому суддя. Тому ми підійшли до перерви, Володимире Михайловичу. У вівторок, хочемо чи не хочемо,  ми будемо в цьому  залі,  і  треба  на  цей  час  мати напрацьовані  проекти від наших двох фракцій і тих,  хто з ними ще буде голосувати.

     Дякую.

     ГОЛОВА. Народний депутат Александровська, фракція комуністів.
Немає.

     Народний депутата Мішура. Також немає.

     Народний депутат Шевчук, фракція "Єдина Україна".

     ШЕВЧУК С.В.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").  Спасибі.  Шановні  колеги!  Сьогодні дуже багато було дискусій щодо того проекту, який Верховна Рада відкинула, оскільки він   не   набрав  належної  кількості  голосів.  Я  хочу  ще  раз повернутися до нього і нагадати присутнім колегам,  що і за формою і  за  змістом  цей  законопроект  просто  не  міг  бути прийнятий Верховною Радою.  За формою  тому,  що  він  був  підготовлений  з численними  порушеннями  Регламенту,  про що зафіксовано в рішенні Головного юридичного управління Апарату  Верховної  Ради  України.
Однак  цікаве  питання  і  про  зміст  пропозицій  "четвірки" щодо керівників комітетів Верховної Ради.

     Найбільше здивування  у  тих,  хто  уважно  читав,  викликала пропозиція,   щоб   Комітет  з  питань  аграрної  політики  очолив представник КПУ,  який завжди був прихильником  колгоспного  ладу.
Пропозиція  "Нашої України" запропонувати керівництво цим важливим комітетом саме такому представнику викликає велике здивування.  Ще більше здивування викликала спільна робота комуністів і рухівців у важливих комітетах  з  питань  національної  оборони,  економічної політики,  свободи слова та інших.  Ну невже, шановні представники
"Нашої України",  ви втратили ідейність і принциповість?  У  цьому скликанні,  очевидно,  як  писав  класик,  принциповість  у  вашій фракції навіть не ночувала.

     Тому зрозуміло,   що   такий   законопроект   не   міг   бути підтриманий.  І  наступний тиждень буде тижнем прийняття хорошого,
конкретного, обдуманого рішення.

     Спасибі.

     ГОЛОВА. Дякую.   Народний   депутат    Дорогунцов,    фракція комуністів. Немає.

     Народний депутат    Ландик,    фракція    "Єдина    Україна".
Відмовляєтеся від свого слова?

     Народний депутат Матвєєв відсутній.

     Народний депутат Супрун, фракція "Єдина Україна".

     СУПРУН Л.П.  Дякую.  Фракція "Єдина Україна".  На мою  адресу сьогодні   було  чотири  звернення,  і  після  кожного  з  них  за Регламентом я мала право на репліку,  але нею не скористалася.  Що стосується  моїх виступів,  то я виступаю тільки тоді,  коли слово мені надають за Регламентом чи передають члени нашої фракції.  Так що звинувачення у наданні слова безпідставні.

     Усі свої пропозиції ми вже висловили.  Погоджувальна рада має повні повноваження від усіх народних депутатів України.  Тому якщо не  буде  конструктивної  роботи,  то  я  вважаю,  є  всі підстави працювати у такому режимі,  щоб розблокувати роботу Верховної Ради і  перейти до законотворчої діяльності.  Це позиція,  яка сьогодні звучить від багатьох членів фракції "Єдина Україна",  від  фракції соціал-демократів   (об'єднаних).   І,   можливо,   вона   повинна реалізуватися на  наступному  тижні  через  прийняття  відповідних рішень.

     --------------

     ГОЛОВА. Дякую.  Шановні народні депутати, ми сьогодні вперше,
мабуть,  побачили, що всі, хто бажав виступити, скористалися своїм правом.  Згідно з Регламентом о 13 годині у нас відводиться година на "Різне".  Записалися  попередньо  на  виступ  народний  депутат Соломатін,  народний  депутат Жовтяк,  народний депутат Пхиденко і народний депутат Зарубінський. Є бажання виступати ще?

     Народний депутат Соломатін. Будь ласка.

     СОЛОМАТІН Ю.П.  Дякую.  Фракція комуністів, Київська область.
Шановний  Володимире Михайловичу!  Я хочу першу тезу свого виступу присвятити саме вам. Усім відомо, що ви - великий учений, у терорі і тероризмі "познали толк".  Ваша наукова розвідка з цього приводу ось-ось має бути репрезентована,  і я сподіваюся,  що з ваших  рук зможу  її  отримати для ретельного вивчення.  Але я хотів би у вас зараз спитати:  під час нового видання цієї наукової  розвідки  чи передбачається  в ній розділ або глава "Терор в Україні на початку третього тисячоліття,  і насамперед у Верховній Раді  України"?  Я хотів  би  вас  просити,  якщо  не  прилюдно,  публічно після мого виступу,  то хоча б у  приватній  бесіді  відповісти  мені  на  це питання.

     Ну, і    друга    теза   мого   виступу.   Є   таке   поняття
"колабораціонізм",  воно увійшло в політичний  обіг  після  Другої світової  війни.  Колабораціоністами  у  всіх країнах Європи,  які протистояли гітлерівській навалі,  визначали тих,  хто добровільно прислуговував німецьким окупантам.

     Разом з  тим  є  поняття "політичний колабораціонізм",  тобто прислуговування іншим політичним  силам,  які  можуть  бути  і  не присутні в державі,  знаходитися за її межами. Насамперед я маю на увазі   такі   політичні   сили,   до   яких   зараз   спрямований зовнішньополітичний  курс  України,  -  Сполучені  Штати  Америки,
Європейський Союз і НАТО.

     Чи не вважаєте ви як учений, шановний Володимире Михайловичу,
що  рано  чи  пізно  настане такий час,  коли все те,  що сьогодні робиться,  буде визнано політичним, можливо, і не лише політичним,
колабораціонізмом?  І  на  суді народів,  на новому Нюрнбергу буде пред'явлено рахунок тим,  хто запропоновував і хто здійснював саме цей курс. Я дуже прошу вас звернути на це увагу.

     Дякую.

     ГОЛОВА. Дякую вам щиро. Народний депутат Жовтяк. Прошу.

     ЖОВТЯК Є.Д.,  народний  депутат  України  (виборчий округ 95,
Київська  область).  Фракція   "Наша   Україна",   Ірпінський   та КиєвоСвятошинський виборчий округ.  Я хотів би звернути увагу всіх колег і всіх державних чинників,  які  зобов'язані  слідкувати  за дотриманням  законодавства  України,  на  те,  що  в Україні грубо порушується законодавство про недопустимість суміщення посад.

     У вівторок  Адміністрація   Президента   призначила   Головою Верховної Ради Володимира Литвина,  незважаючи на те,  що до цього часу офіційно не оприлюднено указ про  його  звільнення  з  посади глави  Адміністрації Президента.  Такі укази оприлюднено щодо всіх міністрів,  щодо всіх голів обласних державних адміністрацій,  які стали народними депутатами. Єдиним, щодо кого указ не оприлюднено,
є Володимир Литвин.  Це є грубим порушенням законодавства України,
це  є  грубим порушенням Указу Президента про порядок оприлюднення нормативних актів і законів України.  З цього  я  роблю  висновок:
оскільки  Володимир Литвин отримав посвідчення народного депутата,
швидше  за   все,   він   надав   Центральній   виборчій   комісії сфальсифікований  примірник указу Президента,  а справжнього указу Президента  з  підписом  Президента  у  природі  не  існує.  Тобто Володимир  Литвин  незаконно  став  народним депутатом,  незаконно обійняв посаду Голови Верховної Ради,  і фактично внаслідок  цього Верховна   Рада   перетворилася   на   департамент   Адміністрації Президента.

     І друге питання,  яке я хотів  би  сьогодні  порушити,  -  це питання  терору,  що  чиниться  в  Київській області з боку голови обласної  державної  адміністрації   Засухи   щодо   людей,   щодо підприємств,  установ і організацій,  керівники чи працівники яких підтримували  "Виборчий  блок  Віктора  Ющенка   "Наша   Україна".
Зокрема,  сьогодні  йде  грубе  втручання обласної адміністрації в роботу громадської організації -  споживчої  кооперації  Київської області,  яка  знищується,  тому  що її керівник Володимир Пак був членом виборчого блоку "Наша Україна".  Я вимагаю  припинення  цих злодіянь.

     Дякую.

     ГОЛОВА. Дякую.  Народний  депутат  Пхиденко.  Наступним  буде виступати народний депутат Зарубінський. Будь ласка.

     ПХИДЕНКО С.С.,  народний  депутат  України   (багатомандатний загальнодержавний виборчий округ,  КПУ).  Шановні колеги!  Шановна президіє!  Нещодавно всі ми з вами  пережили  надзвичайно  важливу політичну кампанію - вибори до Верховної Ради України. Як наслідок виборів,  що  відбулися  з   величезним   розгулом   адмінресурсу,
залякуванням  і  погрозами,  ми й отримали парламент,  який місяць знаходиться в патовій політичній ситуації.

     Мало того,  що грубо попралися закон і  Конституція  під  час виборів,  ми  вже  в  стінах  Верховної  Ради  переконалися,  що в політичну практику  парламенту  внесено  брудні  методи:  підкупи,
шантаж, тиск міліції, прокуратури, податківців.

     Відлуння виборів  у найгіршому їхньому варіанті продовжується по всій Україні й досі.  Воно ще довго  не  стихне.  Чимало  людей страждають  за  свою чесну позицію на виборах,  за те,  що посміли висунутися  кандидатом  у  народні  депутати,   виступаючи   перед виборцями,  критикувати політику нинішнього режиму.  Сьогодні такі люди страждають, їх звільняють з роботи під різними приводами. Маю на увазі конкретний випадок.

     На Волині,  в  райцентрі  Ратне,  працює директором середньої школи Кулик Володимир Миколайович.  Він  же  є  першим  секретарем Ратнівського райкому Компартії України.  Це - поважна, авторитетна людина.  До речі, школа ця - найкраща в районі, одна з найкращих в області.  Комуністи  Волині  висунули  Кулика кандидатом у народні депутати по Ковельському  виборчому  округу.  Звичайно,  все  було зроблено,  щоб його не було обрано. Звісна річ, на виборах бувають вдачі і невдачі.  Тим більше що всі ми знаємо,  як вони проходили.
Але справа не в цьому.

     Керівництво Волині  й  Ратнівського  району вирішило провчити непокірного директоракомуніста, і його було звільнено з роботи під надуманим  приводом - зловживання службовим становищем,  порушення трудової дисципліни.  Насправді ж вчинено політичну  розправу  над директором школи.

     Володимире Михайловичу,  вбачаю в цьому і ваш почерк, адже ви були й досі є главою Адміністрації Президента,  і  від  вас  часто виходили    такі   команди,   які   давали   можливість   районній адміністрації,  виконуючи   ваші   накази,   звільняти   політично неугодних людей із займаних посад.

     Прошу вас, якщо ви - чесна і принципова людина, шануєте закон і справедливість,  дати протокольне доручення  міністрові  освіти,
адміністрації  Волинської  області припинити переслідування Кулика Володимира Миколайовича і відновити справедливість.

     Дякую за увагу.

     ГОЛОВА. Дякую. Народний депутат Зарубінський.

     ПХИДЕНКО С.С. Я чекаю офіційної відповіді.

     ГОЛОВА. Обов'язково  Депутат Зарубінський.

     ЗАРУБІНСЬКИЙ О.О.   Шановні   народні   депутати!    Спочатку невеличка  ремарка.  Вже  декілька  разів  у  залі  говорилося про
"призначення"  Голови  Верховної   Ради   України   Адміністрацією Президента.  Я  хотів  би нагадати пану Жовтяку,  який сказав це в черговий раз, що, очевидно, у нього є не менше підстав сказати, що свого  часу  був  так  само  в  цій залі Адміністрацією Президента
"призначений" його нинішній фракційний  шеф.  Якщо  він  цього  не знає,   то   нехай   звернеться  до  багатьох  депутатів  минулого скликання,  вони це підтвердять.  Якщо ви хочете, я це вам доведу.
Але не заради цього я сюди вийшов.

     Те, що  тут  відбувається,  наводить  мене  на думку,  що про основне,  заради чого нас послали сюди виборці, дехто забув. І оця інерція   передвиборних   баталій   водить  людьми  навколо  цього сесійного залу - від  одного  протягнутого  мікрофона  до  іншого,
множачи  безкінечну  кількість  версій на хвилюючу тему:  хто кого коли і  як  перехитрить.  З'явилась  ціла  когорта  професіоналів,
спеціалістів такого несподівано можного віртуального сектора.  Але треба сподіватися,  шановні колеги,  що  наступний  тиждень  стане все-таки переломним у нашій діяльності і ми,  нарешті,  приступимо до законотворчості.  Життя ж бо не стоїть на місці.  Але я ще  про інше.

     Нещодавно було обнародуване рішення Ради національної безпеки і оборони України про  те,  що  Україна  розпочинає  інтеграційний процес,  кінцевою  метою якого має стати повномасштабне приєднання до НАТО.  Публіцисти й окремі політики вже  називають  це  рішення сенсаційним,  цікавим,  таким, що кладе край певній невизначеності зовнішньополітичного  курсу  держави.  Доленосним  назвав  його  і Президент   країни,   наголосивши   на   необхідності   загального усвідомлення,  що  Північноатлантичний  союз  є  структурою,   яка реально забезпечує європейську безпеку,  і саме тому Україна надає важливого значення відносинам з альянсом.

     Для більшості  із  нас  таке  рішення  не   є   несподіваним.
Об'єктивно   ми   йшли   до   нього   давно,   проголосивши  своїм зовнішньополітичним  пріоритетом  європейський  вибір  і   успішно співпрацюючи  з НАТО в рамках програми "Партнерство заради миру" і Хартії про особливе партнерство "Україна-НАТО".

     Упередженість щодо такого співробітництва поступово відходила в  минуле  і  у  Верховній  Раді,  і,  судячи  з  численних  заяв,
невідворотне зближення з альянсом визнавали практично всі фракції,
особливо після того,  як (тут уже,  справді,  для багатьох це було несподівано) налагодилися стосунки між Росією і НАТО.

     Шановні народні депутати,  не перебираючи регламентного часу,
я  хотів  би  висловити  ще одну думку.  Ми дуже часто дивимося на Європу  і  правильно  робимо,  маючи  на  увазі   її   незаперечні досягнення  в економіці,  в галузі технологій,  добробут,  високий європейський життєвий рівень людей і таке інше.  Але ми не  можемо не  аналізувати й ті проблеми,  які є сьогодні в Європі.  Скажімо,
Франція  пережила  нещодавно  справжній  шок,   опинившися   перед загрозою  приходу до влади ультраправих сил на чолі з прихильником очищення нації від іммігрантів Ле Пеном.  Це країна,  що, до речі,
першою  в  Європейському  Союзі запропонувала ввести санкції проти Австрії,  де в результаті виборів  до  урядової  коаліції  увійшла крайньо права Партія свободи Хайдера. Додаймо до цього ще вбивство крайньо правого політика Голландії Піма Фортейна, партійний список якого,  до речі,  посів друге місце у виборчих перегонах. Я просто гіпотетично можу собі  уявити,  що  Рада  Європи  говорила  б  про Україну,  якщо б хоч щось подібне сталося в Україні. А тут!.. Я не прихильник цієї партії,  але вбитий напередодні виборів  був  той,
хто  очолював партію,  яка за тиждень набрала 16 відсотків голосів виборців. Європа мовчить!

     Я хочу,  шановні  депутати,  висловити  свою  думку.   Будучи прихильником  європейської  інтеграції,  я думаю,  що нам не треба весь час, як то кажуть, посипати собі голову попелом. Треба гордо,
достойно, гідно триматися як європейська країна.

     Дякую.

     ГОЛОВА. Дякую.  Народний  депутат  Мовчан  -  і  все,  список вичерпаний. Будь ласка.

     МОВЧАН П.М.  Дякую,  Володимире Михайловичу. Безперечно, такі засідання  (з  досвіду  мого  депутатства,  чи  парламентаризму на тринадцятому році я можу сказати) бувають  під  кінець,  а  не  на початку  скликання.  Зали  завжди переповнені,  і є жагуче бажання вирішувати всі ті проблеми, які стоять на часі перед суспільством.

     Я дивлюся на залу,  і це спонукає мене до роздумів,  якими  я хотів би з вами поділитися,  у тому числі, Володимире Михайловичу,
особисто з вами.  Ви надзвичайно симпатична і розумна людина,  і я знаю багато ваших позитивних якостей, до яких я і апелюю.

     Якщо ми  взяли  такий  старт,  то  печальним буде його фініш.
Подумайте  про  одне.  Перед  нами  стоять  проекти  законів,  які необхідно  нагально  приймати.  Потрібна  корекція багатьох чинних законів - цілої бази.  На цих законах дехто хотів пройти навіть до Верховної  Ради,  коли  говорили про ПДВ.  Ви пригадуєте "Красивую Украину"? Це не красиві слова, це насущні проблеми!

     Секвестр, який буде  застосований  у  цьому  році,  за  моїми обрахунками,  в  загальній  сумі до 5 мільярдів,  - це колосальний удар по стану суспільства,  по ритму життя на всіх рівнях.  Що  це означає? Можна легко спрогнозувати.

     Я не можу зрозуміти одного - логіки поведінки тих людей,  які хочуть абсолютизувати владу в  Україні.  На  що  ви  розраховуєте?
Раніше  була  велика  радянська ідеологія,  велика міфологія,  які гуртували,  які щось обіцяли і надихали людей.  Не  можна  в'язати вузлом тільки тому, що це люди одного - власних інтересів. Якщо це тільки власні інтереси,  а не загальні,  ця система чи антисистема довго не проіснує. Ви добре знаєте про це, Володимире Михайловичу,
як історик.

     Лев Гумільов сказав,  що ці химери (він вживав такий термін -
химери) - недовговічні.  І саме тому я звертаюся до вас:  знайдіть можливість  бачити   перспективу   України.   Все   те,   що   нам запропоновано,  -  це  глухий  кут.  У  вівторок,  як каже один із переможців,  який вважає  себе  переможцем  (Віктор  Володимирович Медведчук   вже   оголосив  себе  переможцем),  і  буде  остаточне закріплення перемоги.  Не можна  цього  допустити!  Це  означатиме заблокованість,  непродуктивність роботи комітетів. Це означатиме,
що ми зливаємо воду.

     Шановний і дорогий мій друже Зарубінський!  Ви посилаєтеся на європейські  схеми,  на  європейські  правила  боротьби.  Якщо там перемогли праві - це не значить, що це фашисти чи націоналісти, як у  нас  схильні  витрактовувати.  Європейська спільнота бореться з глобалізмом,  абсолютно природним явищем.  Ця ідеологія глобалізму викликала це.  Що нас підштовхує до моделі, яка нам запропонована?
Все віддати тим,  хто має все,  і  додати  все,  що  хочете  ви  з бюджету! Ви хочете контролювати бюджет, ви хочете контролювати всю сферу законодавства,  ви  хочете  запровадити  свої  правила  гри!
Подумайте  про  завтра!  Та  ні,  ми хочемо змінити.  Ми хочемо...
Послухайте!.. (Шум у залі).

     ГОЛОВА. Прошу уваги,  шановні народні депутати!  Скільки  вам треба?

     МОВЧАН П.М. Завершую, бо ти весь час провокуєш на продовження теми...  Я хотів би сказати  про  одне.  Коли  свого  часу  Віктор Андрійович прийшов до уряду і змінив правила гри,  ми їх прийняли,
але вони для вузького кола людей,  груп,  осіб були невигідні,  їх поламали!.

     Ви хочете,  щоб  розвивався  український бізнес.  Як він може розвиватися?  До  вас  прийдуть  завтра  "азаровці-харазаровці"  -
будь-хто  прийде.  Шановні,  це  -  шлях  у нікуди.  Подумайте!  Я закликаю вас,  Володимире Михайловичу, у зв'язку з тим що ви взяли на   себе   цю   відповідальність   (або   її   на  вас  поклали),
усвідомлювати,  що є завтра,  післязавтра  і  чотири  роки  нашого співіснування у цих стінах.  Якщо ми відповідальні,  давайте,  щоб відповідальні  були  всі.   І   якщо   ви   хочете   поділити   цю відповідальність    тільки    між    собою,    це    -   абсолютна безвідповідальність, це смерть України!

     Дякую.

     ГОЛОВА. Дякую.  Було  згадане  прізвище  народного   депутата Зарубінського.   Увімкніть  його  мікрофон  для  репліки.  Шановні народні депутати, я закликаю вас до витримки.

     ЗАРУБІНСЬКИЙ О.О.  Я абсолютно толерантний.  Я  просто  хотів сказати,  що тут пролунала репліка про бажання завоювати абсолютну владу,  але ті люди ще не стали у повному європейському  розумінні слова  переможцями,  бо  для цього треба набрати 50 процентів плюс один голос.  Вони не набрали навіть чверті  голосів.  Вони  тільки прийшли  і  заявили про зміну 17 губернаторів.  Тільки прийшли і в чотирьох пакетах подавали тільки своїх представників і не подавали жодну кандидатуру, яка б репрезентувала фракцію в 180 чоловік.

     Давайте все-таки подивимося спочатку, може, у нас десь колода в оці,  а не шукати смітинку в чужому.  Ви ж навіть до влади ще не прийшли, а вже готові її абсолютизувати.

     Дякую.

     ГОЛОВА. Дякую.  Шановні  народні  депутати,  всі,  хто  бажав виступити сьогодні,  виступив.  Що  стосується  виступів,  у  яких наводилися конкретні приклади, то нами буде підготовлено доручення і про результати розгляду цих  звернень  народні  депутати  будуть поінформовані.

     Я хотів би ще раз офіційно для вас, шановні народні депутати,
і для журналістського  корпусу  сказати,  що  я  чітко  дотримуюся законів   України   і   після  обрання  народним  депутатом  перед отриманням  мандата  народного   депутата   здав   усі   необхідні документи.  29  квітня  Президент  України  підписав  указ про моє звільнення,  про що було повідомлено в засобах масової інформації.
Необхідні документи знаходяться в Центральній виборчій комісії,  у відділі кадрів Адміністрації Президента, тут, в Управлінні кадрів.
Думаю,   при  бажанні  можна  було  б  витратити  п'ять  хвилин  і перевірити  інформацію,  щоб  не  припускатися  таких  голослівних звинувачень.

     Народному депутату Пхиденку хочу сказати,  що за час роботи в Адміністрації Президента я ніколи не давав вказівок на  звільнення людей. Це також не відповідає дійсності.

     Шановні народні депутати! Є необхідність порадитися. Фактично ми висловили всі свої думки, свої позиції, своє бачення. Очевидно,
ми могли б продовжити роботу зараз у фракціях,  а сесію продовжити у вівторок о 10 годині.

     Я дякую  вам  за  увагу.  І  офіційно   запрошую   керівників депутатських   фракцій   на  засідання  Погоджувальної  ради,  яке відбудеться о 14 годині сьогодні.

     До побачення.





</pre>
