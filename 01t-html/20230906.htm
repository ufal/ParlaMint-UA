Засідання 1 (продовження)
06. 09. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>06 вересня 2023 року, 11 година 30 хвилин</p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>11:30:52</p>
<p>ГОЛОВУЮЧИЙ. Слава Україні! Запросіть депутатів до залу, будь ласка.</p>
<p>Шановні народні депутати, шановні колеги! Сьогодні в пленарному засіданні Верховної Ради України приймає участь делегація Королівства Данії, яку очолює вельмишановна пані Прем'єр-міністр Метте Фредеріксен. Прошу привітати. <i>(Оплески) </i>Щиро вітаємо наших партнерів і дякуємо за долучення до нашої роботи</p>
<p>Шановні народні депутати, відповідно до прийнятої нами Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Звертаю увагу, що згідно з прийнятою Верховною Радою постановою усі присутні на пленарному засіданні не повинні поширювати інформацію щодо його перебігу, початку, прийнятих у парламенті рішень раніше ніж за годину після оголошення перерви у пленарному засіданні. Прошу всіх колег неухильно дотримуватися прийнятого українським парламентом рішення та відповідально ставитися до забезпечення безпеки єдиного законодавчого органу нашої держави.</p>
<p>У разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні колеги, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p>Триває 19-й місяць, як український народ відважно дає відсіч широкомасштабній збройній агресії Російської Федерації. Рівно рік тому розпочалась слобожанська контрнаступальна операція, в результаті якої було звільнено від окупації тисячі наших співвітчизників, майже в усіх населених пунктах Харківщини замайорів державний прапор. Давайте привітаємо цю річницю в новітній українській історії. Подякуємо нашим героїчним Силам оборони за блискуче проведену операцію рік назад. <i>(Оплески) </i>Слава силам оборони! Твердо віримо, що завдяки єдності українського народу, самовідданості наших воїнів, підтримці держав-партнерів ми звільнимо всю українську землю від рашистських загарбників.</p>
<p>Шановні колеги, вічна слава і тим героям, які не повернулись, зокрема зі слобожанської операції і з усіх інших бойових подій. Вшануймо хвилиною мовчання пам'ять захисників і захисниць, полеглих за Україну, а також усіх безневинних жертв агресії російської держави-терориста.</p>
<p><i>(Хвилина мовчання) </i></p>
<p>Прошу сідати.</p>
<p>Шановна пані Прем'єр-міністр Фредеріксен, для нас велика честь приймати вас в українському парламенті, для нас велика честь приймати тут справжнього друга України. Дозвольте від імені Верховної Ради висловити вам слова глибокої вдячності, а в вашій особі народу Данії, данському парламенту Фолькетингу, уряду Данії, особисто вам за непохитну підтримку і солідарність з народом України в протистоянні російській агресії.</p>
<p>Рік тому ви виступали у цій залі по відеозв'язку. Ми пам'ятаємо, як ви сказали, що наша свобода – це і ваша свобода і відповідно ви не можете нас підвести. Вся Данія стоїть за вами разом з рештою вільного світу. Ці ваші слова підкріплені потужною допомогою з боку вашої держави.</p>
<p>Ми високо цінуємо та дякуємо вам за те, що допомагаєте зброєю, за санкції проти агресора, за потужну гуманітарну, фінансову та міжнародну підтримку. Ваші цілеспрямовані зусилля щодо постачання Україні важкого озброєння є вкрай важливими для нас, бо саме така допомога не лише дає змогу зберігати дорогоцінне життя, а і наближає нас до перемоги. Саме ваша особиста сміливість забезпечили лідерство Данії в авіаційній коаліції. Тому ми вельми вдячні за прийняття вашим урядом дійсно історичних рішень про передачу Україні винищувачів F-16 та про навчання на них наших пілотів. <i> (Оплески) </i>Такий потужний вклад у захист українського повітряного простору значно підсилить обороноздатність нашої держави.</p>
<p>Високо цінуємо щире бажання вашої країни взяти на себе провідну роль у відбудові міста Миколаєва. Сподіваємося, що за вашою ініціативи корабельна столиця нашої держави відновиться.</p>
<p>Для нас особливо важлива політична та дипломатична підтримка у здобутті перемоги, яку демонструє дружня нам Данія. Ми сподіваємось на сприяння Данії на шляху набуття нашою державою повноправного членства в Євросоюзі та НАТО.</p>
<p>Наші народи солідарні у боротьбі за свободу, демократію і спільну європейську безпеку. Ми вдячні, що у цій боротьбі маємо такого щирого партнера і союзника.</p>
<p>Шановні народні депутати, до слова запрошується Прем'єр-міністр Королівства Данії Метте Фредеріксен. <i>(Оплески)</i></p>
<p><i> </i></p>
<p>11:42:59</p>
<p>МЕТТЕ ФРЕДЕРІКСЕН.</p>
<p>Шановні члени Верховної Ради, дорогі українські друзі, для мене велика честь стояти тут перед вами сьогодні. За останні 18 місяців я бувала в Україні декілька разів: в Києві, в Бородянці, в Миколаєві – місті-герої, в Одесі і сьогодні в Бучі. Руйнації, які принесла війна, крають серце.</p>
<p>Гнітюча брутальність російської агресії, безглузде зло. Я бачила солдатів, які втратили ноги, руки, родини, які втратили домівки, матерів, які мали попрощатися з синами. Ніяких слів не буде достатньо, щоб описати страждання, які ви проходите. Але попри нелюдяність війни, попри несправедливість, попри всю біль Україна і ви все-таки тримаєтеся. Світ бачить неймовірну силу українського народу. Воля, ніколи не здаватися, давати відсіч агресору, окупанту, як ви боретеся за те, щоб відновити українську територію, відновити справедливість і повернути мир до Європи, до нашої Європи. Дорогий народе України, ваша боротьба – це наша боротьба.</p>
<p>Нещодавно, декілька тижнів, ваш сміливий Президент Зеленський та перша леді пані Зеленська були в Данії. Я сподіваюсь, що ви відчули щиру підтримку всієї Данії, всіх данців і всього данського парламенту, як ми міцно тримаємося разом з Україною, ми маємо спільне бажання помагати вам, наскільки можливо.</p>
<p>Відколи почалася війна, ми віддали нашу артилерію, ми давали танки, броню, ракети, снаряди. І нещодавно ми оголосили про передачу дев'ятнадцяти F-16, бойових літаків. <i>(Оплески)</i> Саме в ці хвилини українські пілоти та технічний персонал навчаються в Данії, вчаться, як працювати на літаках F-16. Я зустрічалася з цими чоловіками, жінками – українками і українцями – в Данії. Вони дуже пишаються, вони впевнені і дуже хочуть скоріше привезти літаки F-16 додому, до України.</p>
<p>Шановні члени Верховної Ради, дозвольте відзначити ваші зусилля в тому, щоби тримати вашу країну сильною перед обличчям руйнації. Багато було зруйновано: інфра<a name=Temp></a>структура, школи, магазини, але кожен докладається як може, будуєте нове майбутнє мирне, сильнішу Україну, боретесь з корупцією навіть під час війни. Ви наближаєтесь до Європейського Союзу, до НАТО, і я вражена глибоко і по-справжньому, Данія підтримуватиме вас на цьому шляху. І не сумнівайтеся, ми з вами на цьому довгому шляху. Ми з вами надовго.</p>
<p>Багато хто казав, що війна ніколи не повернеться до Європи. Вони помилилися. І вони не розуміли Росії. Я кажу: хватить бути наївними. Ця війна може зупинитися вже сьогодні, треба лише, щоб Росія відвела свої війська, і цей кошмар закінчиться. А до того, шановні українські друзі, ми будемо вам помагати, і ніхто в решті Європи не може сказати, що є якась втома від війни. Ви ведете і ми будемо йти з вами скільки потрібно. Данія не підведе. Ми будемо сильними партнерами для розбудови миру в Україні. І ми будемо підтримувати ваші зусилля в тому, щоб налагоджувати взаємини з країнами по всьому світу, з країнами, які розуміють, що ця безглузда війна мусить закінчитися, з країнами, які згодні, що повинен домінувати принцип суверенності, що агресію, не можна їй потурати, що мир має бути відновлений на ваших умовах.</p>
<p>Коли Президент Зеленський відбув з візитом до Данії, він казав і він звертався до данського парламенту, до данського народу, а сьогодні я хочу повернути ці слова до вас. Я хочу подякувати Україні. Президент, депутати, кожен українець, українка гідні подяки. Спасибі, що ви б'єтеся, даєте відсіч. Жодна людина не мусить терпіти цього. Я дякую вам за вашу витривалість, за те, що протистоїте цій несправедливості, що ви стоїте за наші спільні демократичні цінності, що вибираєте правильне – сторону добра, що показуєте нам щодня, що таке справжня сміливість. Ви – нація героїв!</p>
<p>Дякую вам. Слава Україні! <i>(Оплески) </i></p>
<p></p>
<p>ГОЛОВУЮЧИЙ. Дякую.</p>
<p>Давайте подякуємо вельмишановній пані Прем'єр-міністру та данській делегації за участь у пленарному засіданні Верховної Ради та за беззаперечну підтримку України. Дякуємо. <i>(Оплески)</i> З такими партнерами, як Данія, нам буде набагато легше перемагати в цій жахливій війні.</p>
<p>Відповідно до статті 28 Регламенту перед початком розгляду порядку денного пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло. Прошу голосувати.</p>
<p></p>
<p>11:51:11</p>
<p>За-194</p>
<p>Є червоні, жовті. Ну, окей.</p>
<p>Зачекайте, будь ласка. З приводу сигнального голосування, чому воно важливо так само. До мене звернулися представники партії фракції "Голос" і, наскільки я розумію, там є проблема з цілим рядом. Тому що всі, хто поруч сиділи, не спрацювали... І в "Європейській Солідарності" також, да? Да. Це стосувалося законопроекту 9534. Я думаю, ми зазвичай не оголошуємо це, але для законопроекту 9534, я думаю, принципово все-таки сказати, що люди просять врахувати свої голоси. Це Софія Федина, Інна Романівна Совсун та Олександра Юріївна Устінова.</p>
<p>І я прошу Апарат, технічну службу після цього засідання зробити аналіз дослідження тієї частини залу, тих рядів, там, де не спрацювало, да. Сюмар, да. Отам скрізь, де не спрацювало. Артем Олександрович, будь ласка, тоді дайте доручення відповідні, тому що масове неспрацювання – це вже питання може бути національної безпеки.</p>
<p>Ірина Володимирівна Геращенко, з процедури.</p>
<p></p>
<p>11:52:38</p>
<p>ГЕРАЩЕНКО І.В.</p>
<p>Дякую, шановний пане головуючий. Не спрацювали в нашому секторі картки під час голосування за відновлення е-декларування у Софії Федини і Вікторії Сюмар. Ми просимо, щоб ви під стенограму оголосили ці прізвища.</p>
<p>І щодо нашого засідання. В телеграм-каналах Банкової анонімних уже вийшла інформація про те, що пані прем'єр-міністерка Данії зараз в парламенті виступає. Тому я думаю, що знову-таки дуже прикро, що в нас немає сьогодні журналістів, які не висвітлюють діяльність роботи парламенту.</p>
<p>І наша фракція просить, по-перше, ми будемо інформувати про сьогоднішнє голосування так само українців. Але ми просимо поставити сьогодні постанову (ви вчора включили її в порядок денний, за що дуже дякуємо вам, пане головуючий) щодо висвітлення діяльності Верховної Ради України, щоби сьогодні парламент прийняв її, і ми мали нормальне висвітлення роботи парламенту. Дуже дякую.</p>
<p>Але це неправильно, що анонімні телеграм-канали раніше, ніж телеграм-канал Ради і канал "Рада"…</p>
<p></p>
<p>ГОЛОВУЮЧИЙ. Дякую.</p>
<p>Під стенограму оголошую, що також картка Сюмар не спрацювала вчора щодо законопроекту 9534. Федину я двічі назвав вже, можу ще в третій раз, щоб так, контрольний, да: Софія Федина – теж не спрацювала картка. Зараз, зачекайте.</p>
<p>Щодо постанови вашої озвученої. Нема комітету, тому поки ми не можемо розглядати її.</p>
<p>Шевченко – з процедури, потім Герасимов.</p>
<p></p>
<p>11:54:12</p>
<p>ШЕВЧЕНКО Є.В.</p>
<p>Шановні колеги! Кожен ранок, коли відкривається засідання, головуючий Верховної Ради попереджує про те, щоб нічого не публікувати, "не зливати", що тут відбувається в Раді. Але ми всі знаємо прізвище людини, яка постійно хайпує, скидує так званій Страна.ua і таким іншим каналам, що тут відбувається.</p>
<p>Взагалі є якісь у вас відчуття, я не знаю, страху чи що? Чи немає страху зовсім? Ну, тут немає броні, зверху скло. З Білорусі гіперзвук летить 2,5 хвилини, щоб ви розуміли. А ви хайпуєте. Невже неможливо дочекатись поки засідання закінчиться, а потім публікувати? Що воно дає?</p>
<p>Тому я підтримую Ірину Геращенко: вносимо постанову, хто буде на цьому спійманий – з залу на ціле засідання. Дякую.</p>
<p></p>
<p>ГОЛОВУЮЧИЙ. З процедури – Герасимов.</p>
<p></p>
<p>11:55:20</p>
<p>ГЕРАСИМОВ А.В.</p>
<p>Шановний Олександр Сергійович, у мене велике прохання дати термінове доручення відповідному профільному комітету розглянути Постанову про висвітлення 9677 і винести її в зал. Для цього ми разом з фракцією "Батьківщина" тільки що подали вам заяву про реальну перерву на 30 хвилин. Але ми хочемо перерви тільки для одного, щоб під час перерви міг зібратися відповідний профільний комітет. І якщо він збереться за 3 хвилини, це буде перерва 3 хвилини, 5 хвилин – 5. Якщо ні – 30 хвилин. І прийняв рішення по постанові 9677 і терміново її винесли в зал.</p>
<p>Дякую.</p>
<p></p>
<p>ГОЛОВУЮЧИЙ. Артуре Володимировичу, її сьогодні немає в порядку денному, затвердженому Погоджувальною. Тому треба спочатку проголосувати, щоб вона з'явилась в сьогоднішньому дні. Якщо ви таку запропонуєте або хтось з вашої фракції… Федина запропонує, да?</p>
<p>Будь ласка, Федина, одна хвилина.</p>
<p></p>
<p>11:56:14</p>
<p>ФЕДИНА С.Р.</p>
<p>Прошу поставити в порядок денний 9677, проект постанови, щоби можна було пізніше розглянути комітетом і оперативно проголосувати у цьому залі.</p>
<p></p>
<p>ГОЛОВУЮЧИЙ. Ставлю на голосування пропозицію Софії Романівни Федини, як вона прозвучала. Прошу голосувати.</p>
<p></p>
<p>11:56:50</p>
<p>За-116</p>
<p>Рішення не прийнято.</p>
<p>Рухаємося далі. Будь ласка… Реальна перерва, Артур Володимирович, да? Добре.</p>
<p>Оголошується перерва на 30 хвилин на вимогу "Європейської солідарності" та "Батьківщини". Зустрічаємося о 12:27.</p>
<p></p>
<p align=center><i>(Після перерви)</i></p>
<p></p>
<p>12:18:49</p>
<p>ГОЛОВУЮЧИЙ. Запросіть депутатів до зали.</p>
<p>Ірина Володимирівна Геращенко – 3 хвилини.</p>
<p><a name=_GoBack></a></p>
<p>12:21:15</p>
<p>ГЕРАЩЕНКО І.В.</p>
<p>Дорогі українці, я хочу подякувати фракції "Батьківщина", яка точно знає, що у владі ти чи в опозиції, але треба відстоювати принцип свободи слова. І саме тому ми разом взяли цю перерву для того, щоб ще і ще раз підняти одне ключове питання в цій залі – прозорість роботи парламенту. Дуже багато запитань у суспільства сьогодні. Так а чому Верховна Рада не підтримала відкрити реєстр декларацій, як це було за часів нашої політичної команди? Скажу вам чому. Тому що в ложі преси немає ЗМІ, тому що коли тут були би журналісти, набагато важче декому було би голосувати лобістські закони і робити помилки. Прийшов час повертати медіа до цієї зали.</p>
<p>Друзі, ми з вами відкрили нарешті шлях до повернення декларування. Так а чому ми не можемо повернути свободу слова в Україні? Поки Збройні Сили виборюють, щоб у нас НАТО і ЄС стали нашою не лише такою метою, а щоб Україна стала дійсно членом ЄС і НАТО, ми з вами тут робимо все для того, аби Білорусь будувати в Україні. Це ненормально.</p>
<p>Тому до чого закликає наша фракція? "Європейська солідарність" зареєструвала постанову про висвітлення діяльності Верховної Ради України, як це було 32 роки до сьогодні. Канал "Рада" має показувати парламент в прайм-тайм, а не вночі демонструвати наші засідання, пропорційно до кількості складу фракцій показувати роботу цих фракцій, комітетів. Це абсолютно нормально. Вибачте, з бюджету Верховної Ради України іде більше 500 мільйонів гривень на канал "Рада", а він показує чорті-що.</p>
<p>Тому ми звертаємося до головуючого, щоб сьогодні ви дали доручення профільному комітету розглянути відповідну постанову і щоб на наступному засіданні, яке відбудеться ще у вересні, ми з вами проголосували постанову про висвітлення діяльності Верховної Ради України. Вибачте, вас ваші виборці всіх запитують, що ви робите, як голосуєте, які закони приймаєте. І соромно, що своїми дикими абсолютно діями зробили все для закритості роботи парламенту і для того, що віддали канал "Рада" в лізинг Офісу Президента.</p>
<p>До речі, дуже дивно, що люди, які визначають політику держави і цензурують медіа, вони не будуть декларуватися, в тому числі завдяки цим голосуванням. І ви знаєте, ми не здивуємося, якщо буде накладено вето Президента Зеленського на Закон про повернення електронного декларування саме за ті речі, на яких наполягала "Європейська солідарність", а ви не підтримали, не проголосували, в тому числі вчорашні антикорупціонери, тому що тут немає медіа.</p>
<p>І закликаємо, колеги, і запевняємо вас, що ми донесемо всі прізвища, всіх, хто буде блокувати нормальне висвітлення діяльності роботи Верховної Ради України, ми донесемо ці прізвища до виборців.</p>
<p>Шановний пане головуючий, просимо вас надати...</p>
<p></p>
<p>ГОЛОВУЮЧИЙ. Сергій Віталійович Кальченко, до наступної зустрічі нам треба буде опрацювати цю постанову в комітеті.</p>
<p>Повертаємось до роботи. Будь ласка, Буймістер – з процедури. Буймістер включіть з місця. Вже працює.</p>
<p></p>
<p>12:25:02</p>
<p>БУЙМІСТЕР Л.А.</p>
<p>Шановний пане головуючий, шановні колеги! Хочу сьогодні звернутися до вас. Сьогодні велике свято – День незалежності Республіки Ічкерія. Я хочу, щоб ми сьогодні з вами подякували ічкерійському народу, який пліч-о-пліч з нами бореться з перших днів повномасштабного вторгнення, а також з 14-го року з початку російської агресії, допомагаючи нам побороти російсько-імперське зло. І хочу, щоб сьогодні ми подякували всім нашим побратимам, а також вшанували хвилиною мовчання всіх загиблих ічкерійців, які воюють разом з Україною за нашу, і за їхню незалежність.</p>
<p></p>
<p>ГОЛОВУЮЧИЙ. Будь ласка, пролунала пропозиція пані Буймістер привітати ічкерійський народ з незалежністю і вшанувати хвилиною мовчання наших побратимів, які раніше всіх почали воювати з цією рашистською навалою.</p>
<p><i>(Хвилина мовчання) </i></p>
<p>Дякую.</p>
<p>Переходимо до розгляду питань порядку денного. Шановні колеги, відповідно до пункту 12 частини першої статті 85, пункту 10 частини першої статті 106 та частини четвертої статті 114 Конституції України міністр оборони України призначається Верховною Радою України за поданням Президента України.</p>
<p>5 вересня 2023 року Президентом України внесено до Верховної Ради України подання про призначення Умєрова Рустема Енверовича на посаду міністра оборони України. З цього приводу в Верховній Раді України зареєстрований відповідний проект Постанови за реєстраційним номером 10004. Відповідні матеріали вам надані.</p>
<p>Шановні колеги, на Погоджувальній раді ми узгодили наступну процедуру обговорення даного питання. Представлення кандидата представником Президента у Верховній Раді – до 2 хвилин, виступ самого кандидата на посаду міністра оборони – 5 хвилин, запитання до кандидата від народних депутатів України – до 10 хвилин, співдоповідь від профільного комітету – до 2 хвилин, виступи від депутатських фракцій і груп у випадку міністра оборони – по 3 хвилини на виступ, вісім фракцій і груп. Відповідно вся процедура – до 45 хвилин.</p>
<p>Якщо немає заперечень, ставлю таку пропозицію на голосування. Це процедурне голосування, необхідно 150 голосів. Прошу голосувати.</p>
<p></p>
<p>12:28:06</p>
<p>За-214</p>
<p>Рішення прийнято.</p>
<p>Тоді переходимо до розгляду питання. Слово для представлення кандидата на посаду міністра оборони України… запрошується народний депутат України, Представник Президента у Верховній Раді України Федір Володимирович Веніславський.</p>
<p></p>
<p>12:28:26</p>
<p>ВЕНІСЛАВСЬКИЙ Ф.В.</p>
<p>Доброго дня, шановні колеги! Шановний головуючий, шановні колеги, відповідно до пункту 12 частини першої статті 85 Конституції України міністра оборони призначає Верховна Рада України за поданням Президента України.</p>
<p>Відповідно до пункту 10 частини першої статті 106 Конституції України Президент України вносить на розгляд Верховної Ради України подання про призначення на посаду міністра оборони України. Президент України у відповідності до своїх конституційних повноважень вніс на розгляд парламенту України Верховної Ради України кандидатуру Умєрова Рустема Енверовича на посаду міністра оборони України. Всі необхідні матеріали для розгляду цього питання в залі Верховної Ради України народним депутатам надано.</p>
<p>Від імені Президента України прошу підтримати кандидатуру Умєрова Рустема Енверовича на посаду міністра оборони України. Дякую.</p>
<p></p>
<p>ГОЛОВУЮЧИЙ. Дякуємо, Федір Володимирович.</p>
<p>Слово для виступу надається кандидату на посаду міністра оборони Рустему Енверовичу Умєрову. До 5 хвилин.</p>
<p>Ми п'ять домовлялись, але давайте, дайте 7 хвилин кандидату, будь ласка.</p>
<p></p>
<p>12:30:12</p>
<p>УМЄРОВ Р.Е.</p>
<p>Дорогі колеги, доброго дня. Вдячний Президенту України Володимиру Зеленському за довіру. Для мене честь сьогодні бути представленим Президентом на посаду міністра оборони України.</p>
<p>Дякую всім воїнам, які щодня героїчно вибивають окупантів з наших територій та наближають перемогу. Дякую їхнім родинам, що є надійною підтримкою для них.</p>
<p>Це виклик. Заручившись вашою підтримкою, шановні депутати та члени уряду, я цей виклик приймаю та зроблю все від себе неможливе для перемоги України, коли ми звільнимо кожен сантиметр нашої країни.</p>
<p>Ця війна для мене почалась не в 22-му році і навіть не в 14-му. Для моєї родини та всього кримськотатарського народу війна з Росією почалась кілька століть тому, коли Москва вперше окупувала мій рідний Крим. Я народився в депортації, дитиною пережив всі складнощі російського колоніалізму, який намагався зробити так, щоб корінний кримськотатарський народ почував себе чужими на свої землі. У них не вийшло тоді і не вийде ніколи. І головна мета сьогодні – перемогти у війні.</p>
<p>З кожним днем військові витрати збільшуються, і ми повинні мати потужну стратегію як в таких реаліях діяти країні, щоб перемогти. Понад 3 трильйони потрібно Україні щорічно. З них 1,6 трильйона для сектору безпеки і оборони. Дохідна частина бюджету всього 1,4 трильйона, тобто додатково потрібно понад 1,5 трильйона для продовження боротьби. Понад 1 мільйон людей сьогодні в секторі безпеки і оборони, з них понад 800 тисяч – Збройні Сили України. До початку повномасштабної війни ця цифра була 261 тисяча. Обороні витрати збільшились більш ніж в шість разів порівняно з 21-м роком, а на ЗСУ майже в десять разів. Оборонний бюджет складає третину ВВП, гігантська для будь-якої економіки світу цифра. Лише до кінця цього року нам потрібно буде додатково 250 мільярдів гривень на грошове забезпечення, і ці витрати зростають щодня.</p>
<p>Міністерство оборони є ключовим органом формування стратегій і політик оборони. Одним з перших кроків на посаді наша команда зробить аудит всіх напрямків, які сьогодні є в підпорядкуванні Міністерства оборони. Команда міністерства розробить концепцію трансформації оборонної системи України з новою стратегією національної безпеки та оборони Україні згідно доктрини перемоги Президента України, нових викликів, реалій та стандартів НАТО.</p>
<p>Досвід нашої армії, наших воїнів, наших інституцій унікальний та безпрецедентний для розвитку нової світової архітектури безпеки. Сьогодні Україна не тільки впроваджує стандарти НАТО, а й бере участь у розробці нових стандартів, спільно з нашими партнерами.</p>
<p>В основі принципів НАТО лежить свобода разом з демократією, правами людини, верховенством права. Місія НАТО – захист власних територій. За ці принципи та місію вже десятий рік, щодня проливаючи кров, воюють наші українські воїни, українські люди. Супротив однієї людини – це супротив всієї країни. За кожним нашим воїном стоїть 42 мільйони українців. І ми як міністерство зробимо все для захисту, забезпечення всіх наших людей. Ті, хто, на жаль, тимчасово в полоні, обов'язково повернемо: дітей, військовополонених, політв'язнів, цивільних. Повернемо нормальне та гідне життя в українські міста, які, на жаль, тимчасово окуповані. Ми знаємо, що люди там чекають на нас, бо це наші люди і наші території.</p>
<p>Щодо забезпечення і своїх пріоритетів. Саме наші люди, їхнє життя та гідність є нашим пріоритетом та найвищою цінністю. Робота Міністерства оборони України – забезпечити повагу до гідності воїнів у всіх взаємодіях з державою. Як результат, маємо дати більше сили нашим воїнам: озброєння, фокус на нарощування можливостей та стратегічне завчасне планування потреб.</p>
<p>Серед важливих стратегічних завдань, маємо підвищити оборонні спроможності українського виробника. Все, що можливо вироблятись в Україні, маємо виробляти в Україні. Як міністерство ми зі свого боку забезпечуємо максимально можливими контрактами наших українських виробників. В першу чергу це питання української незалежності та безпеки.</p>
<p>Серед операційних першочергових завдань, починаємо активну підготовку необхідної інфраструктури до повноцінної експлуатації F-16.</p>
<p>Щодо забезпечення та контрактів. Український воїн має бути забезпечений всім необхідним від держави: озброєння, військова техніка, форма, спорядження, засоби індивідуального захисту, харчування. Для цього маємо налагодити систему завчасного планування та прогнозування потреб, діджиталізувати всі процеси. Маємо запровадити практику формування стратегічних запасів, щоб в разі виникнення нагальних потреб ми змогли оперативно відреагувати.</p>
<p>Медицина. Маємо трансформувати систему, в яку попадає воїн, особливо поранений.</p>
<p>ВЛК. Ця абревіатура в сьогоднішньому розумінні має залишитися в минулому. Завдання: цифровізувати всі процеси, запустити єдиний реєстр призовників, який унеможливить будь-які корупційні ризики.</p>
<p>Прифронтова медицина. Шлях пораненого з поля бою до надання медичної допомоги має працювати так, щоб кожний солдат вчасно отримав допомогу. Наше завдання – забезпечити необхідним: броньованими медичними машинами для евакуації, налагодити процес своєчасного інформування стабілізаційних пунктів...</p>
<p></p>
<p>ГОЛОВУЮЧИЙ. Дайте завершити.</p>
<p>2 хвилини, дайте завершити.</p>
<p></p>
<p>12:37:24</p>
<p>УМЄРОВ Р.Е.</p>
<p>Наше завдання – забезпечити необхідним, налагодити процес.</p>
<p>Навчання. Маємо повністю змінити філософію та підходити до військової підготовки. Наше завдання: впровадити базову загальновійськову підготовку, систему підготовки громадян ще до моменту їхньої мобілізації; реформувати систему військової підготовки з урахуванням отриманого досвіду в бойових діях, розгорнути рекрутингові центри зі створенням цільових програм.</p>
<p>Digital. Все, що можна оцифрувати, маємо оцифрувати. Всі інформація про воїна має бути в digital: електронний військовий квиток, цифровізація ВЛК та шпиталів, електронний журнал, звіт для військових.</p>
<p>Питання кібербезпеки – окремий пріоритет роботи. Військові не мають витрачати свій час на заповнення стосів непотрібних паперів. Наприклад, від військових чув, що кожний ротний щодня заповнює в середньому 11-16 журналів, іншої документації. Це неприпустимо для воюючої країни.</p>
<p>Справедливість. Маємо дієву та ефективну систему військової юстиції, військової поліції, військової прокуратури, військових судів.</p>
<p>Боротьба з корупцією. Нуль толерантності та нуль терпимості до корупції, кожна вкрадена гривня коштує життя та безпеку наших воїнів. В моїй філософії корупціонери прирівнюються до терористів, а з терористами жодних перемовин не ведуть. Наш план – максимально унеможливити корупційні прояви, маємо повноцінно запустити агенції із закупівель. Це питання честі.</p>
<p>По міжнародній взаємодії. Маємо ще більш посилено працювати з міжнародною коаліцією над тим, щоб оперативніше завести в Україну важке озброєння, яке необхідно нашим воїнам. Головне завдання – від домовленостей на вищому політичному рівні з партнерами до доставки озброєння на полі бою, щоб займало мінімальний термін доставлення.</p>
<p>Один з найбільших ресурсів, які в нас сьогодні є, – це час...</p>
<p></p>
<p>ГОЛОВУЮЧИЙ. Дякую вам. Дякуємо вам. <i>(Оплески)</i> Дякуємо, Рустем Енверович. Залишайтесь на трибуні, у нас запитання.</p>
<p>Прошу записатися на запитання до кандидата на посаду міністра оборони України – 10 хвилин. Будь ласка, "Європейська Солідарність", Іонова.</p>
<p></p>
<p>12:40:02</p>
<p>ІОНОВА М.М.</p>
<p>Прошу передати слово Вікторії Сюмар.</p>
<p></p>
<p>ГОЛОВУЮЧИЙ. Вікторія Сюмар, будь ласка.</p>
<p></p>
<p>12:40:09</p>
<p>СЮМАР В.П.</p>
<p>Добрий день, пане Рустеме! Дякую за те, що ви сьогодні тут в залі і готові відповідати на питання. Дуже шкода, що зал вас не слухає. Питання дуже серйозні, як на мене.</p>
<p>Війна стає позиційною. Щоб зберегти людей, а це завдання номер 1, мені здається, сьогодні, ми маємо зробити нашу армію максимально технологічною, максимально. Ваш попередник тут, в залі, і не тільки називав, наприклад, "Мавіки" весільними дронами, в той час, як, очевидно, вони є очима наших воїнів. А якими є ваші плани щодо розвитку програми безпілотників і особливо ударних безпілотників? Скільки ми можемо робити своїх "Ланцетів"?</p>
<p>Далі, хочу вам розказати, що, наприклад, у деяких частинах на один міномет видають аж три постріли на день. І як ми будемо виробляти наші українські міномети і скільки ми плануємо виробляти наших українських мін для того, щоб забезпечити ними Збройні Сили?</p>
<p>І ще, лінія оборони. Ви знаєте, що на оборонні споруди в Україні виділено трошки більше одного мільярда і значно менше, ніж на марафон. Скільки грошей вам потрібно сьогодні для того, щоб облаштувати адекватно лінію оборони?</p>
<p></p>
<p>12:41:17</p>
<p>УМЄРОВ Р.Е.</p>
<p>Дякую. На сьогодні буду звертатися щодо грошового забезпечення, а потім з Міністерством фінансів відпрацюємо і спільну позицію. На сьогодні буду просити 251 мільярд, з яких: 227 – на грошове забезпечення на жовтень-грудень і 24 мільярди гривень – на одноразову грошову допомогу.</p>
<p>Щодо технологій, вже зустрічався з віцепрем'єр-міністром, працювали з тим, щоб передати ці функції до Міноборони. Повідомив, що до 200 тисяч дронів вони зможуть розмістити закази, з ними відпрацюємо і далі дамо.</p>
<p>Щодо прифронтової лінії, буду відкритим. Разом із ЗСУ деякі люди кажуть, що ці лінії різні можуть бути. От я хочу зі всіма поспілкуватися, щоб ми у Верховну Раду приходили з однією позицією. Все, що можливо від мене буде зробити для того, щоб перерозподілити ресурси на прифронтові території, буду робити.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Герус Андрій Михайлович, "Слуга народу".</p>
<p></p>
<p>12:42:19</p>
<p>ГЕРУС А.М.</p>
<p>По-перше, я бажаю вам сьогодні успішного голосування і бажаю вам успіхів у цій непростій роботі на цій непростій посаді.</p>
<p>А питання наступне. Зараз у суспільстві обговорюється питання військового ПДФО – ПДФО з військових частин і з військових. Є концепція, є пропозиція, щоб це ПДФО передати до центрального бюджету і воно використовувалося дальше для воєнних потреб. А є пропозиція, щоб це ПДФО залишилося, або принаймні половина з нього залишилася на місцях, і органи місцевого самоврядування могли допомагати військовим частинам закуповувати те, що потрібно військовим з тих військових частин.</p>
<p>Скажіть, будь ласка, яка ваша думка, яку концепцію ви підтримуєте і яку концепцію ви бачите більш ефективною? Дякую.</p>
<p></p>
<p>12:43:10</p>
<p>УМЄРОВ Р.Е.</p>
<p>Щодо ПДФО, також декілька концепцій. Можемо відпрацювати спеціальний рахунок в Міністерстві оборони, щоб вони перераховували в Міністерство оборони. Ми валідуємо всіх постачальників і зможемо зробити прямі закупівлі напряму валідованим підприємцям або постачальникам. Це одна із концепцій.</p>
<p>Друга концепція, яка обговорюється між Міністерством фінансів і Міноборони, - це або залишити більшість, це перерахувати в центральне, тобто напряму Міністерству фінансів і потім вони перераховують Міноборони. Тобто ці концепції знаю, вивчаю і, сподіваюсь, згодом разом з Мінфіном прийдемо з однією позицією.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, "Голос" Васильченко.</p>
<p></p>
<p>12:43:54</p>
<p>ВАСИЛЬЧЕНКО Г.І.</p>
<p>Прошу передати Соломії Бобровській.</p>
<p></p>
<p>ГОЛОВУЮЧИЙ. Соломія Бобровська.</p>
<p></p>
<p>12:43:59</p>
<p>БОБРОВСЬКА С.А.</p>
<p>Пане Рустеме, безперечно сьогодні фракція "Голос" страшенно переживає, але і гордиться, що ви прийняли історичний виклик очолити надважливе і найскладніше міністерство в період війни. І, безперечно, ми будемо всі поруч із допомогою, бо розуміємо всю відповідальність і біль, яка буде у вас 24 на 7.</p>
<p>Попри те маю декілька питань. Перше, з приводу реформ і кроків реформування військкоматів ТЦК та СП, які, власне, приводять в дике нерозуміння громадян, яких мобілізовують, і, в принципі, подальші ці всі їхні кроки, і всю цю дичину, яку продукує ТЦК та СП особливо за останні півтора року.</p>
<p>Наступний момент, це контроль, прохання з приводу контролю Командування медичних сил і величезних скандалів з приводу невідповідності і відсутності стандартів турнікетів, а також бойових тактичних аптечок, які на сьогодні є одною з найбільших проблем у військовій тактичній медицині. Ваші..</p>
<p></p>
<p>12:45:07</p>
<p>УМЄРОВ Р.Е.</p>
<p>Дякую. ТЦК та ВЛК мають високий рівень корупції. Наша пропозиція буде повністю діджиталізувати і зробити електронний облік, реєстр військовозобов'язаних.</p>
<p>Щодо медичних сил, сподіваюсь, що ми зможемо перевести ряд функцій, які не притаманні, в Міністерство оборони і напрацювати політику щодо медичних сил. Тобто там є питання, хтось каже, що повинно бути частково деякі функції повернуті до Міноборони, медичні сили повинні там у ЗСУ залишатися. Але це питання дуже болісне, тому відпрацюємо разом з МОЗ, з Кабміном, з комітетом і повернусь в зал вже з єдиною пропозицією.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>"Європейська солідарність", Ірина Володимирівна Геращенко.</p>
<p></p>
<p>12:45:56</p>
<p>ГЕРАЩЕНКО І.В.</p>
<p>Дякую. Прошу передати слово Софії Федині, будь ласка.</p>
<p></p>
<p>ГОЛОВУЮЧИЙ. Софія Федина, будь ласка.</p>
<p></p>
<p>12:46:03</p>
<p>ФЕДИНА С.Р.</p>
<p>Пане Рустеме, перше питання. Чи готові ви працювати з усіма фракціями? Тому що насправді з вашими попередниками, зокрема з Резніковим налагодити будь-яку комунікацію і домогтися відповідей було абсолютно нереально. Дуже би хотілося, щоб була нормальна праця, тому що в нас один інтерес.</p>
<p>Друге питання. Корупційні справи в Міністерстві оборони, вони показали тотальну зневагу до життя військовослужбовців, їхніх родин, до їхньої роботи і мені би хотілося, щоб у вашій роботі передовсім була констатація цінності кожного конкретного життя військовослужбовця.</p>
<p>Третє. Чи плануєте ви відновлювати роботу "волонтерського десанту", як це було за часів міністра Полторака, який доказав свою абсолютну ефективність, і саме волонтери можуть донести дуже багато інформації про те, що реально відбувається на фронті.</p>
<p>І останнє. Я дуже би хотіла, щоб перші речі, які ви зробите на посту міністра, які стосувалися би спрощення оформлення УБД і також в напрацюванні усіх документів, які дозволять зробити екстрені виплати ті, що були прийняті два місяці тому, курсантам, виведеним поза штат, інструкторам та іншим людям…</p>
<p></p>
<p>12:47:10</p>
<p>УМЄРОВ Р.Е.</p>
<p>Дякую. Щодо всіх фракцій – це обов'язково, тому що Верховна Рада – це всі фракції, комітет основний – це завжди так було, я не планую щось змінювати. Тобто…</p>
<p>По корупції вже сказав, що закупівлі, є декілька концепцій: залишити це в одній агенції, зробити летальні/нелетальні закупівлі, тобто відпрацюю, концепцію запропоную. З моєї сторони, треба робити одну агенцію, але відпрацюю і відповім.</p>
<p>Щодо волонтерських бригад, вивчу питання і повернусь.</p>
<p>По УБД і виплатам вже казав, що буду просити Верховну Раду підтримати, тому що треба платити мобілізованим, контрактникам, строковикам, курсантам і ОДГ. Тобто в цьому плані в моєму виступі це планувалося, вчора планували 15 хвилин, зараз сказали 5, тому я не встиг сказати, але це було в програмі.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Папієв, платформа "За життя та мир".</p>
<p></p>
<p>12:48:15</p>
<p>ПАПІЄВ М.М.</p>
<p>Прошу передати слова народному депутату Колтуновичу.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>12:48:22</p>
<p>КОЛТУНОВИЧ О.С.</p>
<p>Дякую. Шановний кандидате на посаду міністра, у мене буде ряд запитань фінансово-економічного контексту. І я хотів би від вас коротко тезово отримати відповіді.</p>
<p>Перше, що стосується фінансового забезпечення і соціального забезпечення військовослужбовців. Ви в курсі про ті цифри, які голосувалися в Раді, потім вони поверталися і так далі? Це раз.</p>
<p>Друге. Оборонний бюджет. Ви казали про 1,5 мільярда гривень фактично дефіциту… трильйона, перепрошую, дефіциту. Яким чином будете покривати, зважаючи на те, що 15 вересня уже буде представлений фактично бюджет у Верховній Раді?</p>
<p>Далі. Наступний момент – це публічні закупівлі. Які ви бачите кроки щодо того, щоб ми в Раді поправили законодавство щодо публічних закупівель, щоб унеможливити, наприклад, десяток яєць по 170 гривень, які на той момент коштували по 55, можливо, аукціони і так далі?</p>
<p>Наступний момент. Що стосується модернізації військово-промислового комплексу. Чи передбачається наступного року модернізація його?</p>
<p>І ПДФО так само. Там дві концепції є, але ж знову ж 15 вересня має бути уже бюджет. Яку приймете?</p>
<p></p>
<p>12:49:30</p>
<p>УМЄРОВ Р.Е.</p>
<p>Дякую. Щодо 1,5 трильйона. Вже потреби, які я бачив, були в декілька разів більші, ніж те, що ми маємо, наші видатки – 1,9 трильйона, тому будемо дивитися разом з Міністерством фінансів і якось вирішувати. Але як я вже зараз зазначив, 251 мільярд – це програма мінімум, з яких 227 буде на грошове забезпечення мобілізованих, строковиків, курсантів, і одноразова грошова допомога – буду просити 24 мільярда.</p>
<p>Щодо закупки дві концепції. Або об'єднати в одну закупівельну компанію, або роз'єднати на летальне, нелетальне.</p>
<p>Щодо ВПК. Плануємо локалізацію, давати контракти для того, щоб 50?70 відсотків локалізація проходила внутрішньо.</p>
<p>Щодо ПДФО вже відповідав, що потрібно або ми можемо як Міністерство оборони зробити спецрахунок. Через спецрахунок валідувати всіх постачальників і через нього оплачувати. Або з Міністерством фінансів, це вже спілкувалося Міністерство фінансів з комітетами і фракціями, щоб забрав у Міністерства фінансів і перевести на Міністерство оборони.</p>
<p>Дякую.</p>
<p></p>
<p>ГОЛОВУЮЧИЙ. Соломія Бобровська, будь ласка.</p>
<p>Совсун Інна Романівна.</p>
<p></p>
<p>12:50:49</p>
<p>СОВСУН І.Р.</p>
<p>Рустеме, дякую за готовність служити в цей складний час. У мене є питання з приводу міжнародної співпраці і з приводу того, де ви бачите ще є перспективи отримання додатковї зброї для України, якісь можливості, які досі не були використані, але ви вважаєте, що ви зможете активізувати співпрацю з окремими країнами. Якими є ваші пріоритети в цьому напрямку? І, звичайно, що ми як парламентарі готові всіляко долучатися до лобіювання отримання зброї для України в тих напрямках, які будуть визначені міністерствами. Тому, звичайно, що сподіваємося на міцну співпрацю з вами.</p>
<p>Дякую.</p>
<p></p>
<p>12:51:34</p>
<p>УМЄРОВ Р.Е.</p>
<p>Дякую за запитання.</p>
<p>Будемо продовжувати системні зустрічі міністрів оборони і запрошувати їх в Україну. Їх керівники уже були, більшість країн, будемо дивитися, як розширити нашу військову дипломатію. Постачання зброї може бути і з інших регіонів, Латинської Америки, я не знаю. Ми будемо... Якщо ми можемо купляти в Африці, в Азії, будемо використовувати всі свої можливості.</p>
<p>Що ми можемо робити? Ми можемо робити коаліції окремо по різних напрямках щодо воєнно-морського флоту, авіації, сухопутних військ. Що потрібно буде, щоб почати ці коаліції, буду робити разом з вами.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, шановний... Час на питання закінчено. Дякуємо, шановний пане кандидате на посаду, Рустем Енверович Умєров. Можете займати свої місця, а ми переходимо до обговорення.</p>
<p>Співдоповідь від профільного комітету. Будь ласка, Олександр Михайлович Завітневич, 2 хвилини, голова Комітету з питань національної безпеки і оборони та розвідки.</p>
<p></p>
<p>12:52:43</p>
<p>ЗАВІТНЕВИЧ О.М.</p>
<p>Шановна президія, шановні колеги, Президент України відповідно до пункту 12 частини першої статті 85, пункту 10 частини першої статті 106, частини четвертої статті 114 Конституції України вніс до Верховної Ради України подання щодо призначення Умєрова Рустема Енверовича на посаду міністра оборони України разом з відповідним проектом Постанови Верховної Ради України про призначення Умєрова Рустема Енверовича на посаду Міністра оборони України (реєстраційний номер 10004 від 5 вересня 2023 року).</p>
<p>За дорученням Голови Верховної Ради України Комітет з питань національної безпеки, оборони та розвідки на своєму засіданні 5 вересня 2023 року розглянув питання щодо призначення запропонованого главою держави кандидата на посаду міністра оборони України.</p>
<p>За результатами обговорення комітет ухвалив рішення рекомендувати Верховній Раді України підтримати призначення Умєрова Рустема Енверовича на посаду Міністра оборони України та прийняти поданий Президентом України проект Постанови реєстраційний номер 10004 в цілому.</p>
<p>Дякую, колеги.</p>
<p></p>
<p>ГОЛОВУЮЧИЙ. Дякуємо, Олександре Михайловичу.</p>
<p>Прошу записатися на виступи від депутатських фракцій і груп по 3 хвилини з трибуни.</p>
<p>Будь ласка, "Відновлення України". З трибуни, з трибуни. Бурміч? Будь ласка.</p>
<p></p>
<p>12:54:50</p>
<p>БУРМІЧ А.П.</p>
<p>Шановна президія, шановні колеги, шановний кандидат у міністри! Звичайно, наша група "Відновлення України" буде підтримувати вашу кандидатуру, тому що у військовий час не може бути наше міністерство без головного менеджера – без міністра. Але ми вчора всі бачили, як під оплески проводжали колишнього міністра Резнікова. Звичайно, що всі розуміють, що не за гарну його роботу, хоча він по окремих напрямках і працював, а головне – це проблема корупції, яка вже стала настільки всепоглинаючою, що Президент навіть за вимогою і суспільства, і того положення, яке було, хоче подати пропозицію, законопроект, прирівняти корупцію у військовий час до зради. І це дійсно так, ми його будемо підтримувати. Тому що обкрадання солдата, який захищає сьогодні Батьківщину, – це є зрада, це є підрив обороноздатності, а це є зрада. Тому я хотів би, звичайно, сказати кілька слів, може, вони вам пригодяться, як з цією гідрою – корупцією боротися у вашому майбутньому міністерстві, якщо вам цікаво, звичайно.</p>
<p>У вас є департамент по боротьбі з корупцією. На жаль, я думаю, що вам треба приділити увагу до його діяльності: чи є там ресурси, чи вони борються з корупцією, чи вони допомагають, чи є в них можливості, чи є в них функціоналка. І по-правильному було б, якби ви цей департамент замкнули безпосередньо на себе, не на якогось зама, а на себе, щоб ви з перших рук і вуст чули, що відбувається у вас в міністерстві.</p>
<p>Друге. Я вважаю, що було б дуже доцільно, якби ви зустрілися, робочу зустріч провели з Головою Служби безпеки Малюком. У нього є підрозділ, департамент військової контррозвідки, в якого є агентура, довірені особи, всі необхідні джерела інформації у вашому майбутньому міністерстві, і попросили його: давайте повзаємодіємо, Василю Васильовичу. Дайте орієнтування агентурі виявляти оці на стадії ще підготовки корупційні можливі моменти, щоб вони вас інформували. І тоді, я певен, ви зможете побороти корупцію, принаймні щоб ви отримували інформацію не від журналістів, а від першоджерел і вчасно на це все реагували.</p>
<p>Тому я вам бажаю, можете враховувати, можете ні, але я вважаю, я бачу, що ви навіть не слухаєте, це така справа. Але якщо…</p>
<p></p>
<p>ГОЛОВУЮЧИЙ. Дякую.</p>
<p>Кожем'якін, будь ласка, Андрій Анатолійович, "Батьківщина".</p>
<p></p>
<p>12:58:06</p>
<p>КОЖЕМ’ЯКІН А.А.</p>
<p>Доброго дня, шановні колеги. Фракція "Батьківщина" у Верховній Раді сьогодні зранку прийняла рішення підтримати кандидатуру пана Рустема на посаду міністра оборони. Нам вдалося сьогодні поспілкуватись і обговорити детально всі проблеми, з якими до нас звертались військовослужбовці з передової, ті, які сьогодні воюють на фронтах, безпосередньо до наших депутатів і до мене особисто. Але є декілька питань дуже важливих, які ми теж визначили, і я хотів би ще раз, пане Рустеме, про них сказати.</p>
<p>Перше. Це, звичайно ж, питання, яке сьогодні вже звучало, це навести порядок про видачу і визначення статусу учасника бойових дій. На жаль, сьогодні в Міністерстві оборони ця робота не налагоджена на тому рівні, який потрібен під час війни. Справа в тому, що я сам стикнувся з проблемою, коли півтора року, люди, які загибли, які воювали на початку війни, півтора року їх сім'ї не можуть отримати ці документи і статусу загиблих бійців, статусу учасника бойових дій. А від цього їх діти, які сьогодні залишились без батьків, вони не можуть використати цю можливість поступити і скористатися цією можливістю під час вступу до вищих закладів. І вони телефонують бідні по телефонах тих, кого знають, народним депутатам або військовим, і просять допомогти отримати цю електронну справку, в якій аж 9 пунктів, які треба вибігати.</p>
<p>Цю проблему, пане Рустем, не треба затягувати, тому що вона може вилитись в цю фразу, після війни, коли ми переможемо, коли прийдуть наші воїни, а їм будуть казати: беріть справку, довідку учасника бойових дій у тих, хто вас туди посилав. Такого не повинно бути. Це раз.</p>
<p>Друге. Це питання армії дронів, про армію дронів. Дійсно сьогодні це важливе питання. 10 тисяч ми підготували і проект закрився. Це неправильно, тому що сьогодні Міністерство оборони просить підготувати тільки 500 чоловік. Треба розібратись, чому таке, є можливість чи ні у Міністерства оборони оплатити навчання ще 10 тисяч, які потрібні на фронті.</p>
<p>І третє питання – це питання добровольчих формувань. На жаль, пан Резніков трошки нас не долюблював. Але, я вважаю, що досвід Києва і Київської області, і Миколаївської області по формуванню мобільних груп ураження "шахедів", які, до речі, сьогодні вночі працювали знов-таки теж ефективно, потрібно розповсюдити по всі Україні. Тому що "шахед" летить довго, поки його ніхто не збиває, і долітає до цілі.</p>
<p>Всього найкращого вам на цій посаді. Слава Україні!</p>
<p></p>
<p>ГОЛОВУЮЧИЙ. Дякую.</p>
<p>Роман Костенко, "Голос", будь ласка.</p>
<p></p>
<p>13:01:14</p>
<p>КОСТЕНКО Р.В.</p>
<p>Шановні колеги, шановний кандидат на посаду міністра оборони України! Знаєте, колеги, сьогодні визначний день, зокрема для фракції "Голос", тому що людина, яка зайшла з нами в парламент, зараз призначається, я вважаю, на одне із самих основних міністерств під час війни, так і є, і буде, я сподіваюсь, проголосований на посаду міністра оборони України.</p>
<p>Також, я вважаю, що сьогодні й історичний день, зокрема для України, тому що представник… громадянин України, представник кримськотатарського народу сьогодні буде очолювати Міністерство оборони і робити все, щоб наші Сили оборони билися за Україну, звільняли Крим і повертали нашу державу в кордони 91-го року.</p>
<p>Але попри все я хочу сказати, це й велика відповідальність, і ви маєте її зрозуміти для себе. Це велика відповідальність і для фракції "Голос", коли ми знаємо, що кандидат від нас, і ми будемо слідкувати за вашою роботою і завжди будемо допомагати. Ну, і безпосередньо для всього кримськотатарського народу ви маєте стати, як і є, і взірцем, і показником, і показати, що ми робимо все для захисту нашої держави.</p>
<p>Але проблем у нас багато, і ми з вами говорили і на комітеті, говорили і про УБД, і мій колега про це говорив, і про питання списання майна, про підготовку кадрів, які також на вас ляжуть. І одним з основних питань я зараз би хотів сказати, на що Міністерству оборони потрібно звернути увагу, це на перспективу ротацій і забезпечення Збройних Сил новими кадрами. Тому що ті люди, які зараз знаходяться на передовій з 24 лютого практично 2022 року, коли ми приїжджаємо на передову, задаються питаннями, а можете сказати нам, скільки ще ми маємо тут бути, чому одна категорія є, а там багато мільйонів не йде. Тому я вважаю, що доки наші воїна б'ються, ми маємо вже це ставити в пріоритет це питання і думати, як ми його будемо вирішувати. Воно дуже важливе і воно досить чутливе для нашого суспільства.</p>
<p>А взагалі я бажаю вам успіху. Ви завжди можете розраховувати на мою підтримку, на підтримку фракції, я думаю, на підтримку багатьох людей в цьому залі. Разом до перемоги. І давайте скоріше зробимо все, щоб ми далі займались цивільною політикою, а не говорили про війну.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Дякуємо. Героям слава!</p>
<p>Петро Олексійович Порошенко, "Європейська солідарність", будь ласка.</p>
<p></p>
<p>13:04:10</p>
<p>ПОРОШЕНКО П.О.</p>
<p>Шановні колеги! Пане Рустеме! За чотири з лишнім роки цього парламенту "Європейська солідарність" жодного разу не голосувала за кадрові призначення. Це принципова позиція, оскільки влада має нести відповідальність, а меншість повинна мати можливість контролювати дії влади. Але 24 лютого змінило все. Я згадую цей день в цьому залі, і за різними обставинами, хто із-за патріотизму, хто із-за люті, хто із-за остраху, але країна об'єдналася. Далі були різні голосування. Ми були завжди єдині в підтримці воєнних законів, бо це не про політику – це про державу Україна.</p>
<p>Я хочу наголосити, що це перше подання після 24-го міністра оборони. У нас величезні претензії до попереднього міністра, незважаючи на те, що я його дуже добре знаю, починаючи ще з революції помаранчевої, але претензії не тільки в корупції, не в куртках, не в яйцях, не в закупівлі озброєння, претензії в підготовці – 6 місяців підготовки до війни, за яких ми зараз платимо величезну ціну. На жаль, це так. Але єдність нам потрібна.</p>
<p>І на сьогоднішній день, навіть розуміючи всі проблеми з цим призначенням, бо Рустем не має воєнного досвіду, але він блискучий менеджер, і я впевнений, що ключові функції Міністерства оборони, а саме прозоре, транспарентне і ефективне забезпечення Збройних Сил України, він витягне. А єдність у нас має бути не навколо корумпованих політиків, не навколо політичних партій або особистостей, єдність у нас має бути навколо українського воїна, Збройних Сил України. І це важливо.</p>
<p>І ще одна позиція. Я пишаюсь тим, що представники Меджлісу знаходяться саме в "Європейській Солідарності", і призначення кримського татарина сьогодні міністром оборони – дуже потужний меседж, що ніяких домовленостей без Криму неможливо.</p>
<p>І третя позиція. Для мене дуже важливо, щоб не тільки негативний, а й позитивний досвід був у Рустема, подивитися на Полторака, це важні уроки.</p>
<p>Дякую. І Слава Україні!</p>
<p></p>
<p>ГОЛОВУЮЧИЙ. Будь ласка, "Довіра", Павло Андрійович Бакунець.</p>
<p></p>
<p>13:07:20</p>
<p>БАКУНЕЦЬ П.А.</p>
<p>Дорогі українці, шановні народні обранці! Однозначно, що в час великого виклику війни ми можемо чітко заявити, що існування цілої нашої держави залежить від Збройних Сил України, а опорою для відважних захисників і захисниць є, власне, стратегічне, важливе Міністерство оборони, яке повинно усім необхідним забезпечити тих найвідважніших українців, які сьогодні, на відміну від нас з вами, воюють на різних фронтах. І однозначно, що Міністерство оборони є надважливим для цього міністерством аби допомогти українському воїну здобувати українську перемогу.</p>
<p>Рівно з тим, це міністерство є і одним з найбільших розпорядників державних коштів і коштів міжнародних партнерів. І, звичайно, що довкола цього виникає багато запитань в суспільства, довкола цього виникало багато спокус і довкола цього виникають різнобачення в суспільстві. Тому сьогодні, коли ми призначаємо очільника даного важливого Міністерства оборони, я хочу з впевненістю сказати з цієї трибуни, що особисто знаю пана Рустема Умєрова, мали можливість з ним працювати в Тимчасовій спеціальній комісії щодо надання нам міжнародної технічної допомоги, зброї, були в багатьох зустрічах з міжнародними партнерами, і я авторитетно заявляю, що ця людина є абсолютно справедливою, ця людина є такою особою, яка, напевно, користується доброчесністю і користується повагою, особливо від міжнародних партнерів, які і допоможуть Міністерству оборони, нашій державі, нашим захисникам здобувати перемогу. Вірю, що він ефективно і головне - прозоро буде здійснювати всю цю необхідну допомогу нашим захисникам і захисницям. Бажаю лише успіху, успіху, адже працювати ви будете під прицілом ворога, працювати ви будете під прицілом суспільства. А суспільство і особливо ті, хто на фронті, вимагають справедливості, бажаю справедливо, мудро, правильно керувати міністерством.</p>
<p>Дякую.</p>
<p></p>
<p>ГОЛОВУЮЧИЙ. "За майбутнє", Тарас Іванович Батенко.</p>
<p></p>
<p>13:10:19</p>
<p>БАТЕНКО Т.І.</p>
<p>Шановні колеги, шановний Рустем Енверович! Ми вважаємо, що вибір нового кандидата на міністра оброни є дуже вдалим вибором для українського парламенту сьогодні, для української держави і суспільства в цілому. Тому що на нашу думку, це один із кращих менеджерів, які є сьогодні в Україні.</p>
<p>В цьому можна було переконатися за останні кілька років тим, хто стикався з паном Рустемом безпосередньо в роботі. Ми бачили, що він один із кращих переговорників, які є в країні. Ми бачили те, що він якісно виконував свою роботу як очільник Тимчасової спеціальної комісії по моніторингу використання зброї, яку нам надають наші міжнародні партнери. Ми бачили його якісну роботу у Фонді державного майна, коли ми були свідками того, що все-таки без корупції можна очолювати таку державну інституцію. Зрештою це все говорить про те, що пан Рустем був на своєму місці і він може виконувати будь-яку державну функцію і будь-яку державну ланку.</p>
<p>Я би побажав, щоби все-таки попри критику, яка лунає на адресу Міністерства оборони, був знайдений механізм нових форм взаємодії з військовими, між міністерством і військовими. Щоб підхід до військових був, як до чуття єдиної родини: що немає різниці, чи міністр оборони, чи військовий, щоб проблеми відчуття болі сьогодні військового були в душі Міністерства оборони попри, безумовно, рутину, яка з'їдає багато часу.</p>
<p>Я вважаю, що пан Рустем це розуміє як людина, яка займалася поверненням військовополонених, і людина, яка сьогодні зараз буде очолювати це відомство. Безумовно, треба розібратися до кінця з корупцією, яка поглинула деякі територіальні центри комплектування і ВЛК. І ми сьогодні в парламенті хочемо створити відповідну тимчасову спеціальну комісію щодо розслідування всіх випадків, пов'язаних з ВЛК. Тобто парламент наведе в свою чергу лад, повинен навести лад, а міністерство профільне – своєю чергою.</p>
<p>Я хочу сказати, що попереду багато викликів, але головний виклик повинен закінчитися перемогою. І ми хочемо побажати новому міністру оборони бути серед тих очільників України, які врешті будуть приймати акт про капітуляцію від Російської Федерації.</p>
<p>Слава Україні!</p>
<p></p>
<p>ГОЛОВУЮЧИЙ. Дякуємо.</p>
<p>"Платформа за життя та мир", Михайло Михайлович Папієв.</p>
<p></p>
<p>13:13:05</p>
<p>ПАПІЄВ М.М.</p>
<p>Дякую. Шановні народні депутати України, шановний пане претенденте на посаду міністра оборони України. Ви знаєте, ми сьогодні на засіданні нашої депутатської групи "Платформа за життя та мир" обговорювали кандидатуру кандидата пана Умєрова. І при цьому ми вийшли з якої логіки.</p>
<p>Перше. Людина, яка виходець від нас, від народного депутата України, який знає зал і знає реально, як працює Верховна Рада України і як має бути організована співпраця міністерства з Верховною Радою України.</p>
<p>Друге. Це людина, яка вже має здобутки і позитивні здобутки. Тому що я як член тимчасової слідчої комісії, попередники говорили зараз про це, що у нас створена була Тимчасова спеціальна комісія по моніторингу озброєння, яке ми отримуємо від союзників. І реально очолював цю комісію Рустем Енверович, і ми бачити там саме, як він організував роботу, яку співпрацю організовано було з нашими союзниками, з дипломатичними представництвами, і водночас наскільки великий у нього в цьому авторитет.</p>
<p>Третій здобуток. Людина, яка зараз іде на посаду міністра з посади Голови Фонду державного майна. На час його призначення я тоді звернувся до тодішнього кандидата на цю посаду і просив навести порядок з корупцією в таких структурах, як профспілки України, такі структури, як Національна академія аграрних наук. І ви бачите, на сьогодні ми маємо реально, що Фонд державного майна почав наводити порядок в цій корупційній царині, наводити державний лад і відновлювати інтереси держави в цих структурах. Я впевнений в тому, що вже будучи міністром оборони України, пан Умєров зможе організувати так само роботу в міністерстві, щоби в першу чергу там постало питання боротьби з корупцією.</p>
<p>Вчорашній кандидат, який вийшов звідси під оплески залу, я думаю, що ті, які… або представники брали і мали якусь співпрацю з міністерством, сьогодні він настільки опустив авторитет цього міністерства, особливо серед наших західних партнерів, що нам потрібна зараз людина, яка відновить авторитет в першу чергу у наших союзників, який зможе чітко і ясно організувати співпрацю з парламентом.</p>
<p>Питання обороноздатності, питання перемоги, питання соціального захисту, питання грошового забезпечення військових. І треба, щоб міністерство сьогодні вже відновило практику ініціювання законопроектів від Кабінету Міністрів по цих питаннях. Ми будемо голосувати за і прошу підтримати кандидата.</p>
<p>Дякую.</p>
<p></p>
<p>ГОЛОВУЮЧИЙ. І завершальний виступ від фракції "Слуга народу". Єгор Чернєв, будь ласка.</p>
<p></p>
<p>13:16:12</p>
<p>ЧЕРНЄВ Є.В.</p>
<p>Доброго дня, шановні колеги, шановний головуючий, шановний Рустем Енверович! Можна без перебільшення сказати, що сьогодні Міністерство оборони є найважливішим міністерством в країні, в країні, що воює. І це велика відповідальність – очолювати таке міністерство, але і велика шана.</p>
<p>Ми не можемо собі дозволити, щоб репутація Міністерства оборони страждала через якісь скандали, тому одним з основних завдань для міністра сьогодні має бути відновлення довіри до міністерства, відновлення довіри до міністерства як всередині країни, щоб не виникало питань у тих людей, які донатять кожного дня на армію, куди йдуть гроші, і відновлення довіри від наших партнерів, щоб і у них не виникало питань чи допомагати далі Україні. Це завдання номер один.</p>
<p>Завдання номер два – це навести лад всередині Міністерства оборони і це також дуже важке завдання, починаючи від знищення української паперової армії, коли сьогодні є 16 журналів, які мають вести на полі бою, власне, наші солдати, закінчуючи проблемами ВЛК, турнікетів, УБД, яке ми підняли питання ще пів року, але воно все ще не вирішено. Це також проблеми, які потрібно вирішувати вже та навіть не сьогодні, а вчора.</p>
<p>Третє завдання. Це посилення комунікації всередині країни між різними органами. Це нормальна плодотворна комунікація з Верховною Радою України, з Комітетом з оборони, між Міністерством оборони та Генеральним штабом, щоб не виникало суперечок, а була постійна взаємодія і праця.</p>
<p>Четвертий напрямок. Це власне озброєння нашої армії і все необхідно задля того, щоб вести ефективно бойові дії. І сьогодні потрібно виробляти не тільки те, що потрібно зараз, а й те, що буде потрібно за пів року, за рік, за 5 років, тобто дивитися сьогодні у майбутнє і стратегічно підходити до забезпечення нашої армії.</p>
<p>П'яте завдання. Це зовнішня комунікація. І тут потрібно віддати належне міністру Резнікову, який справлявся з цим на п'ятірку. Потрібно і вас, пане майбутній міністре, робити це на найвищому рівні: і на рівні Рамштайну, і на рівні взаємодії з іншими міністрами. Ми також тут готові підставити вам плече та допомогти.</p>
<p>І наостанок я скажу, що я також готовий поділитися власним досвідом співпраці з майбутнім міністром і працював...</p>
<p></p>
<p>ГОЛОВУЮЧИЙ. Дякую вам, пане Чернєв.</p>
<p>Шановні колеги, переходимо до прийняття рішення. Запросіть депутатів до зали. Займіть, будь ласка, свої місця.</p>
<p>Шановні колеги, мить фотографування може позбавити вас миті виконання основного обов'язку в цій залі.</p>
<p>Відповідно до пункту 12 частини першої статті 85, частини четвертої статті 114 Конституції України ставлю на голосування для прийняття в цілому проект Постанови, реєстраційний номер 10004, про призначення Умєрова Рустема Інверовича на посаду Міністра оборони України.</p>
<p>Готові голосувати? Голосуємо. Прошу голосувати.</p>
<p></p>
<p>13:20:29</p>
<p>За-338</p>
<p>Рішення прийнято. Постанова ухвалена. <i>(Оплески)</i></p>
<p>По фракціях покажіть, будь ласка.</p>
<p>Відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, у день свого призначення перед вступом на посаду складає на пленарному засіданні Верховної Ради України присягу.</p>
<p>Для складення присяги на трибуну запрошується міністр оборони України Рустем Енверович Умєров.</p>
<p></p>
<p>13:20:57</p>
<p>УМЄРОВ Р.Е.</p>
<p>Присяга члена Кабінету Міністрів України.</p>
<p>Я, Умєров Рустем Енверович, усвідомлюючи високу відповідальність члена Кабінету Міністрів України, урочисто присягаю на вірність Українському народові. Зобов'язуюся додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава! <i>(Оплески)</i></p>
<p>Ще раз вітаємо Рустема Умєрова з обранням на таку відповідальну посаду і віримо в те, що ви підпишете акт капітуляції Російської Федерації, процитую Тараса Івановича Батенка.</p>
<p>Шановні колеги, переходимо далі, у нас наступне кадрове питання. Відповідно до пункту 12 частини першої статті 85 Конституції України до повноважень Верховної Ради України належить призначення за поданням Прем'єр-міністра України, Голови Антимонопольного комітету України.</p>
<p>Прем'єр-міністр України Денис Анатолійович Шмигаль 5 вересня 2023 року вніс до Верховної Ради України подання про призначення Кириленка Павла Олександровича на посаду Голови Антимонопольного комітету України. Профільний Комітет з питань економічного розвитку розглянув зазначене подання та за наслідками розгляду народні депутати України члени комітету внесли на розгляд Верховної Ради України відповідний проект Постанови з реєстраційним номером 10015. Відповідні матеріали вам надано.</p>
<p>Шановні колеги, на Погоджувальній рад і ми узгодили такий порядок розгляду цього питання: представлення кандидата – 2 хвилини; виступ кандидата на посаду Голови Антимонопольного комітету – до 5 хвилин; запитання до кандидата від народних депутатів України – до 10 хвилин; співдоповідь профільного комітету – до 2 хвилин; виступи від депутатських фракцій і груп – по 2 хвилини (16 хвилин у сумі) і прийняття рішення. Всього до 35 хвилин.</p>
<p>Якщо немає заперечення, ставлю на голосування пропозицію підтримати таку процедуру. 150 голосів. Прошу голосувати.</p>
<p></p>
<p>13:23:36</p>
<p>За-271</p>
<p>Дякую. Така процедура підтримана.</p>
<p>Переходимо до розгляду питання. До слова для представлення кандидата запрошується міністр Кабінету Міністрів України Олег Миколайович Немчінов. Будь ласка, 2 хвилини.</p>
<p></p>
<p>13:23:53</p>
<p>НЕМЧІНОВ О.М.</p>
<p>Шановний Олександре Сергійовичу, шановні колеги! Відповідно до пункту 12 частини першої статті 85 Конституції України Прем'єр-міністр України Денис Шмигаль вносить пропозицію про призначення Кириленка Павла Олександровича Головою Антимонопольного комітету України. Прохання підтримати.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується кандидат на посаду Голови Антимонопольного комітету України Павло Олександрович Кириленко. Будь ласка, до 3 хвилин, до 5.</p>
<p></p>
<p>13:24:36</p>
<p>КИРИЛЕНКО П.О.</p>
<p>Доброго дня, шановні народні депутати України, шановні колеги, шановний український незламний народе! Перебуваючи на цій трибуні, я особисто перед собою відчуваю надвелику відповідальність як людина, громадянин і як офіцер. Гордий відчувати себе частиною великої країни, тієї, що стала прикладом незламності та нескореності для всього світу, тієї країни, якою я пишаюся, докладаючи максимум зусиль або бути корисним та працювати на майбутнє її громадян та наближення нашої єдиної, і я не втомлююсь повторювати свій вислів, чи не найголовнішої мети станом на зараз – це нашої єдиної спільної перемоги.</p>
<p>Справедливість візьме гору, ми обов'язково переможемо. Але справедливість – це те слово, це той вислів, це друге ім'я, яким повинна бути названа наша держава. Внутрішній суспільний запит на справедливість в державі, і я впевнений, шановні народні депутати, кожен з вас це відчуває, є однією з найболючіших больових точок зараз і в часи повномасштабної війни, і з нашими успіхами на фронті, але запит на справедливість є надвеликий.</p>
<p>І в ці надзвичайно важкі часи я добре знаю і розумію, як особливо гостро цей запит відчуває на собі український бізнес. Той самий, що відправляє вантажівки допомоги нашим захисникам та мешканцям у прифронтові громади, у деокуповані громади, той, що донатить, той, що наповнює бюджет невтомно, вперто. І однозначно ми повинні бачити і розуміти те, як чітко і прозоро рухатись шляхом допомоги бізнесу.</p>
<p>Люди, над головами яких летять ракети та "шахеди", попри все намагаються вести чесний бізнес. І повірте, я знаю, про що кажу. Вони продовжують формувати валовий національний продукт та наповнювати національний бюджет. Роблять це в державі, де є жорстка, жорстока, вибачте, повномасштабна війна, але не тільки з російським окупантом, а і з багаторічною історією тотальної корупції.</p>
<p>Зловживання природних та штучних монополій, недобросовісна конкуренція, протиправні узгоджені дії, порушення вимог чинного законодавства при здійсненні публічних закупівель. Це не просто фрази і професійний сленг з чинного законодавства, антимонопольного законодавства, це одні з основних пріоритетів при дотриманні і виваженні яких не може бути досягнуто тієї мети, яка пролунала від мене хвилиною тому раніше. Президент України Володимир Олександрович Зеленський оголосив особисту війну корупції та зловживанням під час війни. Тож кожен з нас з вами має також зробити кожен на своєму місці свій внесок в перемогу в цій війні.</p>
<p>Я не буду багато розповідати про себе. Я скажу, що за 11 років роботи на різних посадах в органах прокуратури України я маю певний досвід і розслідування економічних злочинів в тому числі. Перед цим 50 місяців, і так чомусь вчора мені спало на думку, я рівно 50 місяців очолював Донецьку обласну державну адміністрацію, крайні 18 місяців я очолював обласну військову адміністрацію. На моїх очах вільна частина регіону спочатку розквітала, переживала динамічний розвиток, потім четверта ранку 24 лютого. В моїй пам'яті назавжди залишаться квітучі…</p>
<p></p>
<p>ГОЛОВУЮЧИЙ. Дайте закінчити.</p>
<p></p>
<p>13:29:55</p>
<p>КИРИЛЕНКО П.О.</p>
<p>Я знаю, як боролися там люди, і зараз продовжують це робити. Я вірю в нашу міцну команду, завдяки якій можна досягти фундаментальних основ збереження цілісності в державі після нашої перемоги і в часи досягнення нашої перемоги. Я вірю в Україну, я вірю в нашу невідворотну перемогу.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Запишіться, будь ласка, на запитання до кандидата.</p>
<p>Будь ласка, Мазурашу Георгій Георгійович, "Слуга народу".</p>
<p></p>
<p>13:30:53</p>
<p>МАЗУРАШУ Г.Г.</p>
<p>Дякую. Прошу передати слово Неклюдову Владлену.</p>
<p></p>
<p>ГОЛОВУЮЧИЙ. Неклюдов Владлен, будь ласка.</p>
<p></p>
<p>13:30:58</p>
<p>НЕКЛЮДОВ В.М.</p>
<p>Добрий день, шановні колеги. Добрий день, Павло Олександрович. У мене до вас невеличкі два запитання.</p>
<p>Перше, як пройшла вчора ваша презентація на фракції чи була вона, якщо ні, то чому?</p>
<p>І друге запитання, воно стосується того, що вашою заявою сьогодні на комітеті ви сказали, що головним вашим завданням буде наповнювати бюджет. Що це означає? Це означає, що ви не будете забезпечувати конкуренцію між підприємствами економічну, і пріоритетом зробите, що підприємствам приготуватись і ви будете вживати все, щоб їх штрафували? Чи як це зрозуміти?</p>
<p>Дякую.</p>
<p></p>
<p>13:31:50</p>
<p>КИРИЛЕНКО П.О.</p>
<p>Дякую за запитання.</p>
<p>По першому питанню. Якщо ви маєте презентацію і порівнюєте, шановний пане народний депутат, з одним презентуючим на фракції і іншим, то вони дещо відрізнялись. Я довів ту інформацію, яку у мене запитали напередодні заходження у фракцію, і далі було визначено по присутності моїй або, можливо, неприсутності моїй на фракції вже в іншій посаді. Це по першому питанню.</p>
<p>По другому питанню. Якщо ви візьмете запис, я прошу зі всією повагою, але жодним чином не викривлювати інформацію, яка обговорювалась на профільному комітеті і що головним завданням є наповнення бюджету. Це є та проблема, де наповнення бюджету може бути і необхідно створювати, але точно не за рахунок бізнесу. І це було обговорено на профільному комітеті і з фаховими вашими колегами. Але жодним чином, що одне з головних завдань є наповнення бюджету не лунало на засіданні комітету. І таким чином продовжуючи ваше питання, я також відповім, що якщо ставити за мету наповнення бюджету саме за рахунок функціоналу АМКУ, це точно не призведе до досягнення тієї мети, яку я озвучив у своєму виступі.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Дмитрієва Оксана, "Слуга народу".</p>
<p></p>
<p>13:33:36</p>
<p>ДМИТРІЄВА О.О.</p>
<p>Прошу передати слово Разумкову Дмитру Олександровичу.</p>
<p></p>
<p>ГОЛОВУЮЧИЙ. Дмитро Олександрович Разумков, будь ласка.</p>
<p></p>
<p>13:33:42</p>
<p>РАЗУМКОВ Д.О.</p>
<p>Дякую. Павло Олександрович, ми з вами знайомі давно, ви були хорошим головою ВЦА, хорошим головою ВА. Я не до кінця розумію, навіщо ви йдете на цю посаду, тому що вам треба буде розбиратися після вашої попередниці, після того, що там натворили, зруйнували і перетворили цей орган з нормального органу, який повинен працювати на бізнес, в репресивний.</p>
<p>Я хотів би почути вашу позицію з цього приводу, почути обіцянку, ви дотримуєтесь обіцянок, що робота на цій посаді, якщо ви будете на неї обрані, буде на державу, не на конкретний бізнес, не на конкретні політичні сили, не на конкретні цілі недержавні, а дійсно в рамках того, для чого був створений і на що має працювати Антимонопольний комітет.</p>
<p>Дякую.</p>
<p></p>
<p>13:34:45</p>
<p>КИРИЛЕНКО П.О.</p>
<p>Дякую. Дякую, Дмитро Олександрович. Дякую за те, що так висловились. Ми дійсно з вами вже доволі давно знайомі, і коли я перебував… фактично з моменту призначення. І знаєте, коли я йшов, і те, що мені лишилась область, яка складно, це вже більш буде схоже на белетристику та ліричний відступ. Але співчуття мені також були надані, коли я заходив на попередню посаду.</p>
<p>Назву свою відповідь самовпевненістю? Точно – ні. Розуміння того, куди рухатися і що робити. Точно – да. Точне розуміння, і без жодного пафосу, лишення якихось скелетів у шафі Донецької обласної адміністрації, я цього не те, що не боюся, я знаю, що цього немає. Іі від цього я переходжу до основної своєї відповіді, що я ніколи не зраджував своїм принципам і принципам служінню держави, вони є основними. Це моя відповідь.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Бурміч Анатолій Петрович, "Відновлення України".</p>
<p></p>
<p>13:36:04</p>
<p>БУРМІЧ А.П.</p>
<p>Анатолій Бурміч, група "Відновлення України". Шановний Павле Олександровичу, я дуже уважно слухав ваш виступ, ви сказали, звичайно, ми теж знаємо, що ви маєте юридичну освіту, маєте досвід, ви сказали, боротьби з економічними злочинами, будете наповнювати бюджет. Я хотів би вас запитати, якщо можна, коротенько, хоча б такими мазками, яким чином ваша робота буде наповнювати бюджет, як ви це бачите?</p>
<p></p>
<p>13:36:48</p>
<p>КИРИЛЕНКО П.О.</p>
<p>Я можу відповідати? Дякую. Знову ж таки конкретизація, щоб не було викривлення по питаннях заходження, можливо, на посаду, не є точно питанням: відразу давайте рахувати, скільки ми наповнимо бюджет шляхом тиску переламання бізнесу і точно не сприяння заведенню інвестицій в Україну. Я не кажу зараз про ті регіони, в яких точаться активні бойові дії. Але якщо мова ведеться про те, як організовувати роботу про виконання, наповнення бюджету, основний напрямок – це саме для створення прозорої ситуації для функціонування бізнесу. І повірте, може бути, я точно знаю і я ніколи не розраховував комусь подобатися на тій чи іншій посаді, і ті, хто знайомі зі мною, вони знають, про що я кажу. Але я точно знаю те, що ті напрямки, які обрані мною, і відповідним чином будуть посилатися на фаховість у тому числі людей, які є і функціонують в комітеті, і в тому числі тих, які будуть заходити, але про це вже згодом, якщо настане час. Я скажу, що жодним чином наповнення бюджету не є пріоритетом, і це як наслідок припинення порушень у сфері діяльності того бізнесу, який, можливо, буде казати, що він чинить виключно по закону.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, "Голос", Юлія Леонідівна Клименко.</p>
<p>Ярослав Іванович Железняк.</p>
<p></p>
<p>13:38:48</p>
<p>ЖЕЛЕЗНЯК Я.І.</p>
<p>Павло Олександрович, я з міста Маріуполя і багато позитивного про вас чув, особливо з початку війни. Але для мене справді дивно, чому ви уходите зі своєї посади і переходите на таку важку посаду, як Голова Антимонопольного комітету. І я би хотів би зрозуміти, наскільки ви фахово підготовлені до цієї посади.</p>
<p>Одна із функцій Антимонопольного комітету – це слідкувати за публічними закупівлями. В мене два простих запитання, щоб зрозуміти вашу компетентність. Перше. Скільки, згідно закону, у нас уповноважених по розгляду скарг на публічні закупівлі в Антимонопольному комітеті? І друге. Який максимальний штраф може бути за спотворення торгів?</p>
<p>Дякую. Прошу дуже дати коротку відповідь.</p>
<p></p>
<p>13:39:40</p>
<p>КИРИЛЕНКО П.О.</p>
<p>Дякую. Не буду казати, що похоже на іспит, але фаховість, вона повинна бути в усьому. Я трошки упустив, але продовжу, що було в попередньому питанні, як те, що і юридичною практикою, як я займався в попередній своїй діяльності, в предпопередній, як це відноситься до функціонування чинного законодавства, антимонопольного законодавства. Більш воно підходить до прийнятих і вже прийнятого за основу законопроекту про антимонопольне законодавство, де є важелі застосування додаткових заходів роботи бізнесу, але захисту економічної конкуренції.</p>
<p>Відповідаючи на ваше питання, і дійсно розгляд саме скарг, яких найбільше припадає про публічні закупівлі, відноситься до уповноважених про здійснення публічних закупівель, які відповідно до компетенцій Голови Антимонопольного комітету призначаються виключно Головою. Їх може бути не більше десяти. Це відповідно відповідь на ваше питання. Не думаю, що я щось переплутав.</p>
<p>І відповідаючи по штрафах, уточнююче питання я не буду задавати і гадати теж не буду там по тисячах і так далі. Можливо, ми окремо поспілкуємося. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Ігор Павлович Фріс, "Слуга народу".</p>
<p></p>
<p>13:41:23</p>
<p>ФРІС І.П.</p>
<p>Доброго дня. У мене не питання, в мене – я тут, Павло Олександрович, я тут – у мене не питання, у мене рекомендація така невеличка просто, щоб ви згадали потім, коли будете працювати, якщо зал підтримає вашу кандидатуру.</p>
<p>Нещодавно був проголосований законопроект по Антимонопольному комітету. І в ньому були внесені відповідні зміни в профільне законодавство, яким я опікуюсь, це законодавство про нотаріат. І там Антимонопольному комітету надані відповідні повноваження, які випадають із загальних повноважень інших державних органів, тобто преференції певні надані.</p>
<p>З попереднім керівником Антимонопольного комітету у нас була домовленість про внесення відповідних змін щодо урівняння повноважень Антимонопольного в частині отримання інформації, що складає нотаріальну таємницю, як і в інших державних органах, і подачі відповідних документів встановленого зразка. Я буду вас просити, в майбутньому щоб ми це діло поправили і привели законодавство у відповідність.</p>
<p>Дякую.</p>
<p></p>
<p>13:42:28</p>
<p>КИРИЛЕКНО П.О.</p>
<p>Дякую, але я звик, щоб підходити фундаментально до цього, необхідно опрацювати, чи є там колізії, наскільки я розумію, і накладання юридичні колізії, щоб, якщо з них виходити, у тому числі один з напрямків, я про них не сказав, це щільна взаємодія з шановними народними депутатами для досягнення результату, а саме і юридичного вдосконалення, і приведення до відповідності законодавства.</p>
<p>Дякую.</p>
<p></p>
<p>ГОЛОВУЮЧИЙ. Дякуємо вам, Павло Олександрович. Можете займати своє місце.</p>
<p>Для слова для співдоповіді запрошується голова Комітету Верховної Ради України з питань економічного розвитку Дмитро Андрійович Наталуха.</p>
<p></p>
<p>13:43:18</p>
<p>НАТАЛУХА Д.А.</p>
<p>Дякую, шановний Олександре Сергійовичу.</p>
<p>Шановні колеги, комітет за результатами розгляду, керуючись положеннями пункту 12 частини першої статті 85 Конституції України, прийняв рішення рекомендувати Верховній Раді ухвалити кандидатуру пана Павла на посаду Голови Антимонопольного комітету.</p>
<p>Від себе хочу сказати, що у нас відбувся комітет сьогодні, ми проговорили багато непростих питань як для людини, яка претендує на цю посаду, особливо в умовах реалізації Закону про олігархів, так званих, реалізацію позицій про позбавлення природних монополій свого впливу на політичні процеси і свого впливу на економічні процеси в державі. Проговорили питання антимонопольної конкурентної реформи як складової для питань євроінтеграції нашої держави. І, в принципі, є розуміння таке, що за підтримки парламенту, за підтримки комітету така робота може бути конструктивною і позитивною з огляду на те, що у нас є практика, коли з представниками профільних відомств парламент знаходив спільну мову і досягав певних результатів.</p>
<p>На нашу думку, тут може бути абсолютно і цілком ідентична ситуація, тому ми воліли би попросити підтримати кандидатуру на призначення і проголосувати за.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Прошу записатися на виступи від депутатських фракцій і груп.</p>
<p>Будь ласка, Ярослав Іванович Железняк.</p>
<p></p>
<p>13:45:38</p>
<p>ЖЕЛЕЗНЯК Я.І.</p>
<p>Шановні колеги, Антимонопольний комітет в будь-якій розвинутій демократії найбільш впливовий орган в системі економічних відносин. Він більш впливовий ніж податкова, більш впливовий ніж різні економічні розслідувачі і навіть більш іноді впливовий ніж Національний банк.</p>
<p>Саме тому, якщо ви подивитеся комплаєнс будь-якої міжнародної компанії, яка працює не тільки в Україні, ви побачите першим словом антитраст, тому що Антимонопольний комітет наділений такими повноваженнями, які можуть закрити будь-яку компанію в секунду. І тому дуже важливо в кожній державі побудувати незалежну інституцію Антимонопольного комітету.</p>
<p>Я не голосував за 5431 якраз з сумнівів в тому, що у нас є таке бажання. І, чесно говорячи, поки не побачив ефективної роботи Антимонопольного комітету. Як перевірити чи є вона ефективною, чи ні? Дуже простий приклад. Кожен з вас бачив ті, давайте говорити відверто, зашквари в публічних закупівлях, які лунали в публічному просторі: барабани, овочерізки, Запорізька атомна електростанція, яка закуповує більше перчаток ніж до війни – і це на все може реагувати Антимонопольний комітет. Саме тому Павлу Олександровичу я і задав це питання, 10 відсотків від обороту – це те, що може зробити Антимонопольний комітет за спотворення результатів публічних закупівель.</p>
<p>Я впевнений, що ви його сьогодні проголосуєте. Мені як представнику Маріуполя, напевно, навіть приємно, що наш голова військової адміністрації зараз займе цю посаду. Але я дуже сподіваюся, що все ж таки колись ми дійдемо до того, коли ми будемо призначати людей для того, щоб створювати там незалежну від будь-яких гілок влади інституцію.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Папієв.</p>
<p>Колтунович Олександр Сергійович, будь ласка, "Платформа за життя та мир".</p>
<p></p>
<p>13:47:53</p>
<p>КОЛТУНОВИЧ О.С.</p>
<p>Дякую, шановний Олександре Сергійовичу.</p>
<p>У продовження вчорашньої теми щодо антимонопольного законодавства України. Чому воно взагалі таке важливе, і те, що казав попередній виступаючий, – це один із фундаментальних важелів економічної політики держави.</p>
<p>Дивіться, Антимонопольний комітет України у 2019 році, коли ми тільки приходили, подавав дані, що 58 відсотків в Україні монополій, олігополій і компаній з домінуючим становищем. 58 відсотків! Це було на 2019 рік. 42 – це було підприємницьке середовище. Зараз ситуація очевидно погіршилася, хоч ці офіційні дані і не публікуються.</p>
<p>Що стримують монополії в Україні? Вони стримують розвиток малого і середнього бізнесу, вони стримують конкурентне середовище, вони стримують залучення прямих іноземних інвестицій, зменшується як сам обсяг, відбувається відтік, так і щорічний притік прямих іноземних інвестицій. Цей обсяг в рази менший, наприклад, ніж перекази коштів трудових мігрантів.</p>
<p>Тому Антимонопольний комітет має бути повноважним інститутом і формувати, одним із тих, хто буде забезпечувати справедливі правила економічної конкуренції всередині країни. Власне, про що є і висновок Єврокомісії щодо відповідності конкуренції і захисту всередині України. Там є ряд зауважень. Вам доведеться на це звертати увагу і з цим працювати, оскільки є у нас зобов'язання в рамках імплементації Угоди про асоціацію, в тому числі і у цьому напрямку.</p>
<p>Взагалі, дивіться, для чого ми взагалі приходимо до цих всіх речей. Я от хотів би привести дві цифри. У нас валовий внутрішній продукт минулого року був лише 160 мільярдів доларів. Якщо ми візьмемо в порівняльних цінах 2015 року, це рахує Світовий банк, він становить лише 72 мільярди доларів. Для того, щоб подолати цю критичну відсталість економічну, ми маємо стимулювати іноземні інвестиції. Без прозорого антимонопольного законодавства цього не буде. Тому ми підтримуємо цей крок, але вам прийдеться дуже багато попрацювати.</p>
<p>Дякую.</p>
<p></p>
<p>ГОЛОВУЮЧИЙ. Так, "Відновлення…", Шевченко Євген Володимирович, да?</p>
<p>Бурміч, будь ласка.</p>
<p></p>
<p>13:50:13</p>
<p>БУРМІЧ А.П.</p>
<p>Шановний головуючий, шановні колеги, шановний Павло Олександрович! Я вам задавав питання про те, що як ви збираєтесь виконувати своє бачення по наповненню бюджету. Хотів би теж зробити кілька мазків, може, врахуєте це в роботі. Я хотів би і ми всі, я думаю, хотіли б, щоб ви почали свою роботу з того, що розглянули монополістів, які впливають, ті монополії на життя простих людей. Це саме монополія по газу, у нас є один монополіст, ми знаємо, ніякого ринку немає, по електроенергії.</p>
<p>Хотілося, щоб ви, використовуючи ті повноваження, які ми прийняли за колишнього голови, фактично перетворивши Антимонопольний комітет у правоохоронний орган, то єсть у вас достатньо буде повноважень, і ви подивились, як формуються ціни на той же газ в тому Нафтогазі, наприклад. Вони в собівартість заганяють всі крадіжки, свої мільйонні заробітні плати, головотяпство і все інше, прирівнюючи їх фактично до цін, які йдуть в реалізацію для людей. Таким чином державна монополія не отримує жодного прибутку, не платить податки. А тому ви боріться, і ви будете наповнювати бюджет. Те ж саме стосується електроенергії. Відчують люди – буде авторитет у вас, у держави, у вашого Антимонопольного комітету.</p>
<p>Тому в цей час я хотів би побажати вам в цьому напрямку плідної роботи, група "Відновлення України" підтримує вашу кандидатуру. Дякую.</p>
<p></p>
<p>ГОЛОВУЮЧИЙ. Будь ласка, "Слуга народу", Федір Володимирович Веніславський.</p>
<p></p>
<p>13:52:18</p>
<p>ВЕНІСЛАВСЬКИЙ Ф.В.</p>
<p>Прошу передати слово Дмитру Наталусі.</p>
<p></p>
<p>ГОЛОВУЮЧИЙ. Наталуха, будь ласка, Дмитро Андрійович.</p>
<p>Запросіть депутатів до зали, будемо голосувати скоро.</p>
<p></p>
<p>13:52:26</p>
<p>НАТАЛУХА Д.А.</p>
<p>Дякую дуже. Шановні колеги, ми це вже артикулювали на засіданні комітету. Я хотів би ще раз просто окремо увагу на цьому закцентувати і звернути увагу не лише потенційного керівника Антимонопольного комітету, але і решти депутатів.</p>
<p>Одне з найбільш критичних питань діяльності Антимонопольного комітету – це регулювання державної допомоги. Регулювання державної допомоги передбачає обмеження впливу держави на розвиток економічних процесів, на стимулювання економічного зростання, на надання допомоги певним галузям і індустріям в контексті або програм "5-7-9", або індустріальних парків, або "інвестнянь". Все це сприймається за законодавством ЄС як державна допомога, і вона має бути зарегульована.</p>
<p>Так от я би дуже хотів, щоб ми відносилися до цього питання з Антимонопольним комітетом з надзвичайною увагою і прискіпливістю, тому що контекст, реальність і умови, в яких функціонує наша держава, дуже сильно відрізняються від контексту, умов і кондицій, в яких перебувають держави ЄС. І історична обставина, яка зумовила регулювати державну допомогу там і тут, так само відрізняється критично. Ми не маємо просто морального права напередодні відновлення після допомоги в цій війні самі собі зв'язати руки і зв'язати руки нашим державним інституціям і нашим міністерствам у допомозі окремим галузям економіки у відновленні.</p>
<p>Тому, шановний пане Павле, ще раз звертаю вашу увагу на це, нагадую позицію по Закону про локалізацію, на який теж треба звернути особливу увагу в контексті ігнорування цієї вимоги багатьма розпорядниками публічних коштів, і державна допомога. Колеги, будь ласка, давайте цей шанс не пропустимо.</p>
<p>Дякую.</p>
<p></p>
<p>ГОЛОВУЮЧИЙ. І, будь ласка, "Європейська солідарність". Ніна Петрівна Южаніна? Будь ласка.</p>
<p>Запросіть депутатів до зали, будемо зараз голосувати.</p>
<p>Будь ласка, Олег Михайлович Синютка, передайте, будь ласка, слово Ніні Петрівні Южаніній, будь ласка.</p>
<p></p>
<p>13:54:48</p>
<p>СИНЮТКА О.М.</p>
<p>Прошу передати слово Ніні Петрівні Южаніній. Дякую.</p>
<p></p>
<p>ГОЛОВУЮЧИЙ. Дякую.</p>
<p></p>
<p>13:54:55</p>
<p>ЮЖАНІНА Н.П.</p>
<p>Шановні колеги, я із задоволенням слухала зараз виступаючих від різних груп і фракцій, тому що, справді, всі ви підкреслили, що Антимонопольний комітет так і не спромігся реалізувати свою основну функцію – це захист економічної конкуренції на засадах рівності суб'єктів господарювання (стаття 3 Закону про Антимонопольний комітет). Але я хотіла би звернутися до кандидата. Ви би уважно слухали, тому що тут почуєте речі, можливо, з яких би ви почали свою роботу.</p>
<p>Чи чули ви про роботу Антимонопольного комітету у сфері державних закупівель? Можливо, ви чули хоча б про розслідування антиконкурентних узгоджених дій учасників торгів, які стосуються створення… спотворення результатів торгів? Чи, скажіть, будь ласка, за всі роки цього великого розкрадання на будівництві доріг, чи чули ви про факти розслідування змови на багатомільярдні тендери і чи почалося розслідування таких змов? Це великі підприємства, які й досі виграють найбільші всі державні замовлення: ТОВ "Автострада", ТОВ "Автомагістраль-Південь". За 21-й рік понад 50 мільярдів гривень в одні руки вигравали, при тому, що інші учасники взагалі викидалися з таких торгів.</p>
<p>Скажіть, будь ласка, по закупівлях Міноборони. Справді, Міноборони виведені з-під Закону "Про публічні закупівлі", але АМК може, має повноваження розслідування змов неконкурентних узгоджених дій. Але за всі ці роки, скільки ми чуємо про цю всю корупцію, АМК жодного разу не повідомив про початок розслідування по жодній скандальній закупівлі Міноборони. Зрозумійте, будь ласка, а ту реформу, той прийнятий закон? Ви взагалі зараз втрачаєте самостійність, але ви набуваєте великих функцій, не притаманних організації, яка має боротися за економічну…</p>
<p></p>
<p>ГОЛОВУЮЧИЙ. Будь ласка, Сергій Володимирович Власенко, "Батьківщина".</p>
<p></p>
<p>13:57:10</p>
<p>ВЛАСЕНКО С.В.</p>
<p>Дякую, пане головуючий. Я дуже уважно послухав кандидата і, чесно кажучи, при всій повазі до пана кандидата, я хотів почути слова в його виступі "монополія", "монопольний вплив", "поділ ринків", "злиття/поглинання", "об'єднання юридичних осіб", "роз'єднання юридичних осіб", "контроль". Замість того я почув слова "доходи державного бюджету", "я був добрий прокурор", якісь іще там слова, які точно, при всій повазі до пана кандидата, не мають ніякого відношення до роботи Антимонопольного комітету.</p>
<p>Я вважаю, що роль Антимонопольного комітету і зараз, і особливо після закінчення війни буде абсолютно вирішальною. І точно там треба буде не сокирою рубати, а як в усіх країнах, використовувати скальпель, економічний скальпель як економічний інструмент контролю за ринками і впливу на ринки. На жаль, я нічого цього під час виступу не почув. Натомість там говорили щось про волонтерів, про невеличкий бізнес і так далі, і так далі, і так далі.</p>
<p>До речі, позиція Антимонопольного комітету зараз дуже важлива у зв'язку із рекомендаціями Венеціанської комісії по закону по олігархах. І, до речі, слово "олігарх" я теж не почув у виступі шановного пана кандидата на посаду Голови Антимонопольного комітету. При всій повазі, шановний пане кандидат, до вас як до людини, я думаю, що лише, як колишній адвокат скажу вам, що лише прокурорського досвіду, ну, точно недостатньо для того, щоб керувати такою надважливою державною інституцією, яка потребує системного реформування, як Антимонопольний комітет. Але ми вам бажаємо в цьому успіху.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до прийняття рішення. Займіть, будь ласка, свої місця, будемо визначатися.</p>
<p>Шановні колеги, відповідно до пункту 12 частини першої статті 85 Конституції України ставлю на голосування для прийняття в цілому проект Постанови (за реєстраційним номером 10015) про призначення Кириленка Павла Олександровича на посаду Голови Антимонопольного комітету України.</p>
<p>Готові голосувати?</p>
<p>Прошу голосувати.</p>
<p></p>
<p>14:00:02</p>
<p>За-250</p>
<p>Рішення прийнято. Постанова ухвалена.</p>
<p>По фракціях покажіть, будь ласка.</p>
<p>Вітаємо вас, шановний Павло Олександрович. Бажаємо наснаги у вашій новій, нелегкій задачі. Вітаємо Голову Антимонопольного комітету з призначенням на цю відповідальну посаду.</p>
<p>У нас перерва із заміною на виступ. Ткаченко, будь ласка. "Слуга народу". І друга фракція яка? Будь ласка, Ткаченко.</p>
<p>За відновлення. "Довіра", За відновлення – дві фракції.</p>
<p></p>
<p>14:00:52</p>
<p>ТКАЧЕНКО М.М.</p>
<p>Шановні колеги, вітаємо усіх вас і хочемо сьогодні презентувати наше міжфракційне депутатське об'єднання "ВПО України". Я думаю, що всі, на жаль, вже в країні знають як переводиться і що означає ця абревіатура ВПО – це внутрішньо переміщені люди, це всі люди такі ж як ви, такі ж як ми. Більш того, серед нашого міжфракційного депутатського об'єднання велика кількість людей переселенців. Я – Максим, я з Луганська. Руслан Горбенко з міста Луганська, Сергій Козир з Донецька, Олександр Сухов з Лисичанська, пан Вельможний з міста<b> </b>Рубіжне, Сергій, та інші наші колеги, які вже десятий рік є внутрішньо переміщеними особами.</p>
<p>Ми створили наше міжфракційне депутатське об'єднання для того, щоб захищати інтереси та права цих мільйонів людей, яким дійсно потрібна допомога держави. Ми, безумовно, вдячні нашим головним героям сьогодення, нашим захисникам і захисницям, нашим Збройним Силам України. Давайте поаплодуємо цим героям, цим людям <i>(Оплески)</i>. Але я хочу нагадати, щоб ми постійно згадували про величезну кількість людей, як я вже зазначив – це більш ніж 5 мільйонів людей і це тільки офіційно зареєстрованих переселенців в нашій крані.</p>
<p>Я дуже вдячний всім, я вдячний нашому Президенту за те, що в останніх зверненнях він постійно згадує про допомогу цим людям. Я вдячний всім обласним військовим адміністраціям, які, їх небагато, але є такі керівники, які опікуються цими людьми і пам'ятають. Наприклад, це Луганська адміністрація, яка, слава богу, створила, за ці місяці створила хаби, створила місця, де є допомога для переселенців. На жаль, Донецька обласна адміністрація забула про мільйон людей, який переїхав і сьогодні знаходиться по всіх куточках країни. Але все ж таки ми сподіваємося на те, що ми всі будемо пам'ятати про цих людей.</p>
<p>І хочу від усіх нас, від нашої команди, від усіх переселенців привітати два міста-герої, два міста українських серця нашої країни. Декілька днів тому був День міста Донецька. Давайте привітаємо наш український Донецьк. <i>(Оплески) </i>І через декілька днів, 9 вересня, як завжди, так було, є і буде, ми будемо вітати мій рідний, наш рідний Луганськ з днем народження. З днем народження, український Луганськ! <i>(Оплески)</i></p>
<p>І, Марія, тобі слово, декілька слів.</p>
<p></p>
<p>14:03:49</p>
<p>МЕЗЕНЦЕВА М.С.</p>
<p>Доброго дня, шановні колеги! Я хочу, щоб ми звернули увагу і поаплодували неймовірним силам оборони, які рівно рік тому звільняли один з найважчих форпостів цієї брутальної війни – це харківський напрямок. Тоді, рік тому, друзі, було звільнено 400 населених пунктів, більше 150 тисяч українців почули своїх рідних, обійняли їх, поцілували їх і діждалися... <i>(Оплески)</i></p>
<p><i> </i></p>
<p>ГОЛОВУЮЧИЙ. Дякуємо. Дякуємо шановному МФО "ВПО".</p>
<p>Переходимо до наступного питання порядку денного – це усунення неузгодженості у тексті прийнятого вчора нами Закону України "Про внесення змін до Кодексу України про адміністративні правопорушення та інших законів України щодо вдосконалення порядку притягнення до відповідальності осіб, уповноважених на виконання функцій держави або місцевого самоврядування" (реєстраційний номер 9587-д).</p>
<p>6 вересня 2023 року до мене звернувся Комітет Верховної Ради України з питань правоохоронної діяльності з пропозицією усунути неузгодженості та неточності в тексті прийнятого Верховною Радою України 5 вересня 2023 року Закону України "Про внесення змін до Кодексу України про адміністративні правопорушення та інших законів України щодо вдосконалення порядку притягнення до відповідальності осіб, уповноважених на виконання функцій держави або місцевого самоврядування" (реєстраційний номер 9587-д). Під час підготовки тексту прийнятого закону на підпис виявлено неузгодженості в окремих його положеннях. У зв'язку з чим на розгляд Верховної Ради України відповідно до статті 2 частини другої статті 80, статті 131 Регламенту Верховної Ради України вносяться пропозиції щодо усунення в цьому законі неузгодженостей. Матеріали вам надано.</p>
<p>Згідно з частиною четвертою статті 131 Регламенту Верховної Ради України обговорення даного питання не проводиться. Тому переходимо до голосування. Зараз я буду ставити на голосування кожну пропозицію окремо, їх дві.</p>
<p>Ставиться на голосування пропозиція номер 1. Готові голосувати? Прошу голосувати. Пропозиція номер 1.</p>
<p></p>
<p>14:06:17</p>
<p>За-251</p>
<p>Рішення прийнято. Пропозиція врахована.</p>
<p>Ставиться на голосування пропозиція номер 2. Прошу народних депутатів голосувати.</p>
<p></p>
<p>14:06:42</p>
<p>За-255</p>
<p>Рішення прийнято. Пропозиція врахована.</p>
<p>Розгляд даного питання завершено. Дякуємо.</p>
<p>Наступне питання порядку денного. Це законопроекти вже далі будуть, деякі будуть без обговорення, а деякі з невеликим обговоренням, тому прохання далеко не розходитися.</p>
<p>Отже, переходимо до законопроекту 9483-2. Проект Закону про внесення змін до Закону України "Про судоустрій і статус суддів" та деяких законів України щодо зміни статусу та порядку формування служби дисциплінарних інспекторів Вищої ради правосуддя (друге читання).</p>
<p>Будь ласка, за трибуну представник комітету. Голова комітету, будь ласка, Денис Вячеславович Маслов. І у нас були правки, виступи були, Сергій Володимирович Власенко і Демченко, три правки. 6 хвилин, Сергій Володимирович. 5 хвилин. 7? Я не бачу. Добре, 7 хвилин, Власенко, потім Демченко і потім переходимо до голосування. Добре. А і "Відновлення…", добре.</p>
<p></p>
<p>14:07:45</p>
<p>ВЛАСЕНКО С.В.</p>
<p>Да, дякую, пане головуючий...</p>
<p></p>
<p>ГОЛОВУЮЧИЙ. Власенко – 7 хвилин.</p>
<p></p>
<p>14:07:50</p>
<p>ВЛАСЕНКО С.В.</p>
<p>Да. Дякую, пане головуючий. У мене 117 поправок, я не хочу їх всі піднімати, я візьму лише виступ дійсно на 7 хвилин.</p>
<p>Я просто хочу нагадати, колеги, про що цей закон і взагалі що зараз нам пропонують голосувати. У нас згідно з Конституцією України є конституційний орган, який називається Вища рада правосуддя. Згідно із Конституцією Вища рада правосуддя має низку повноважень, в тому числі серед повноважень має повноваження притягнення суддів до дисциплінарної відповідальності. Два роки назад ця сесійна зала проголосувала, що всупереч Конституції, а це моє глибоке переконання, всупереч Конституції у Вищої ради правосуддя де-факто, де-факто це повноваження забрали, створивши якийсь Інститут дисциплінарних інспекторів, який не передбачений Конституцією. І цей Інститут дисциплінарних інспекторів наділили певними повноваженнями по вирішенню, по розгляду дисциплінарних проваджень по відношенню до суддів, тобто, по суті, замість конституційного органу Вищої ради правосуддя.</p>
<p>Мені деякі колеги кажуть, що це не так, а от дивіться, а от потім колись ВРП теж це питання розглядає в кінцевому випадку. Я шановному пану голові комітету декілька разів наводив цей дуже простий і зрозумілий приклад. Якщо пан голова, не дай боже, захоче одружитися, то дружин йому буду вибирати я, а він хай одружується. І тоді це буде означати, що одружився ж він.</p>
<p>От приблизну таку саму модель нам пропонують по роботі Вищої ради правосуддя, забравши у конституційного органу конституційні повноваження. Так, вони потім будуть розглядати висновки дисциплінарних інспекторів, і так, вони потім будуть ці висновки оцінювати, але вони не можуть самі розглядати будь-які справи. В цьому є величезна проблема перша.</p>
<p>Тепер проблема друга. В чому виникла потреба в цьому законі? Проблема в цьому законі виникла в черговий раз у тому, що виявляється, українці згідно з тими, хто проголосує за цей закон, є меншовартими. Тому що ми не можемо без поради ззовні обрати сім людей – сім людей чесних незалежних, які зможуть обрати оцих дисциплінарних інспекторів. Виявляється, ми – та нація, яка сьогодні береже країну, та нація, яка сьогодні є щитом Європи – не в стані обрати шість або сім незалежних людей, які зможуть обирати дисциплінарних інспекторів.</p>
<p>Минулий раз я називав низку прізвищ, які, на моє глибоке переконання, є беззаперечними авторитетами і в юриспруденції, і з питань доброчесності. Це і професор Козюра, це й колишні судді Конституційного Суду Шишкін, Дідківський, Домбровський. Я можу називати багато інших прізвищ, які є незалежними, чесними, неупередженими людьми, і які дійсно зможуть оцінити і фахово, і доброчесно тих кандидатів, яких ви хочете обирати до складу дисциплінарних інспекторів. І для цього нам не потрібні поради ззовні, ми знаємо всіх цих людей. Згідно з українською Конституцією лише громадяни України мають право приймати участь у функціонуванні органів державної влади і управління, і в тому числі у формуванні судової системи. Нас же ж штовхають у порушення цієї конституційної вимоги, і нас просять зробити щось інше.</p>
<p>Третя позиція. Скажіть, будь ласка, члени ВРП, які були обрані за допомогою іноземних радників-порадників, всі посольства іноземних держав щиро вітали обрання членів Вищої ради правосуддя. Кому із них ми тепер не довіряємо, а? Чому зараз ми під них створюємо оцих дисциплінарних інспекторів, яких теж будуть обирати іноземці?</p>
<p>Але кому із членів ВРП ми не довіряємо? Чому ми не можемо повернутися до конституційного способу функціонування конституційного органу в Україні? Кому із членів ВРП нема довіри? Всім аплодували! ВРП сьогодні працює. Але ВРП до сих пір не може приймати рішення щодо дисциплінарних проваджень, бо немає дисциплінарних інспекторів.</p>
<p>І ще одна історія, ви всі пам'ятаєте, що декілька тижнів назад ця Верховна Рада прийняла закон про відновлення дисциплінарної функції ВРП. І, до речі, це хоч і тимчасове, але повернення до конституційного ладу, коли Вища рада правосуддя буде в стані сама, без будь-яких дисциплінарних інспекторів, притягати суддів до дисциплінарної відповідальності. Але, але ніхто не ввів відновлення дисциплінарної функції ВРП негайно. Відновлення дисциплінарної функції ВРП прив'язали до цього закону, який ми сьогодні розглядаємо.</p>
<p>Чому? Немає довіри до Верховної Ради? Немає довіри до Комітету правової політики? Немає довіри до пана голови комітету? Я не розумію цих ігор! Насправді нам необхідно негайно, негайно було відновити дисциплінарну функцію.</p>
<p>До речі, один представник так званих проектів, представник, який приймав участь в роботі нашого комітету, він чітко сказав: "Ви знаєте, а мені байдуже, коли ви відновите дисциплінарну функцію". Тобто людині байдуже, коли відновиться в Україні можливість взагалі притягати суддів до дисциплінарної відповідальності. Йому як експерту байдуже, коли ця система запрацює. На жаль, і такі "експерти" (в лапках), самопризначені експерти і диктують сьогодні українському парламенту, як нам треба діяти.</p>
<p>Я ще раз кажу, ми як парламентарі точно не повинні цуратися будь-яких порад, абсолютно точно. Але давайте критично мислити, давайте дотримуватися української Конституції, давайте жити по своїх законах. До тих пір, поки ми живемо по своїх законах, ми є держава. Якщо так не відбувається – ми хтось інший.</p>
<p>Дякую.</p>
<p></p>
<p>ГОЛОВУЮЧИЙ. Так. Ви правки не ставите, Сергій Володимирович? Добре.</p>
<p>Тоді Демченко і потім "Відновлення України". Будь ласка. Номери правок чи як? Ви будете ставити? У вас на підтвердження ж?</p>
<p></p>
<p>14:14:58</p>
<p>ДЕМЧЕНКО С.О.</p>
<p>У мене на підтвердження 436, 437 – дві правки.</p>
<p></p>
<p>ГОЛОВУЮЧИЙ. Добре.</p>
<p></p>
<p>ДЕМЧЕНКО С.О. Прошу з самого початку дві хвилини одразу.</p>
<p></p>
<p>ГОЛОВУЮЧИЙ. Дві хвилини, будь ласка, Демченко.</p>
<p></p>
<p>14:15:13</p>
<p>ДЕМЧЕНКО С.О.</p>
<p>Колеги, я розумію, що питання суддів, напевно, не зовсім всіх тут цікавить, але якщо я скажу, що в цьому законопроекті закладено питання ПЕП. Питання ПЕП закладено в цьому законопроекті і, підтверджуючи ці правки, ви становите суддів в умови, як ми зараз зняли законопроект по ПЕП. Які саме? А саме буде безкінечна позовна давність пожиттєва притягнення до дисциплінарної відповідальності. Тобто будь-якого суддю можна повісити на крючок і відповідно тягнути цей крючок все життя. Ці правки повністю нівелюють позовну давність по цим провадженням.</p>
<p>Колеги, крім цього, що ми з вами по природі проти Закону про ПЕП, про його принцип пожиттєвої відповідальності, то відповідно в нас є позиція Європейського суду з прав людини. Це та організація, яка в нас буде ореолом, до якої ми маємо орієнтуватися, якщо ми вступаємо до Європейського Союзу.</p>
<p>Колеги, ЄСПЛ вже сказав у відповідному рішенні, на жаль, щодо України, рішення "Волков проти України". Він, цитую, констатував порушення статті 8 конвенції внаслідок порушення принципу правової визначеності з огляду на відсутність у законодавстві України положень щодо строків давності притягнення судді до відповідальності за порушення присяги.</p>
<p>Колеги, якщо ми з вами хочемо, кожний з вас як депутат, порушити норми ЄСПЛ, будь ласка, можете підтримати тоді ці правки. Колеги, якщо ми вважаємо, що відповідальність, як по ПЕП, пожиттєво для депутатів не може бути, а для суддів може, підтримати ці правки тоді також, тому судді гірші ніж депутати.</p>
<p>І останнє, колеги. В нашому житті декілька разів випадає можливість проголосувати по закону. Це саме та...</p>
<p></p>
<p>ГОЛОВУЮЧИЙ. Пане Сергію, зараз ми з'ясуємо, "Відновлення…" на врахування правки чи на підтвердження.</p>
<p>У вас на врахування, пані Славицька? Одна на врахування. А є на підтвердження, так? Добре. Тоді зараз давайте ваші на врахування, і потім перейдемо на підтвердження.</p>
<p>Будь ласка, Славицька.</p>
<p>Славицька чи Воронько. Хто? Воронько? Приходько?</p>
<p>Будь ласка, Славицька. У вас картка не вставлена. Вставили? Краще так. Вже все добре, говоріть.</p>
<p>Система "Рада", ми вдруге за день закликаємо вас провести якийсь техогляд залу.</p>
<p></p>
<p>14:18:37</p>
<p>СЛАВИЦЬКА А.К.</p>
<p>Включився мікрофон. Добрий день, шановні колеги! У мене багато правок, але на врахування я хочу поставити лише одну. Мені здається, що до неї не має бути питань. Багато колег її поставили, вірніше, запропонували комітету, але чомусь вона не врахована.</p>
<p>Мова йде про те, що ми просимо прибрати фразу про те, що члени Вищої ради правосуддя можуть входити до складу конкурсної комісії з відбору інспекторів. Ґрунтується ця норма також на висновку Антикорупційного комітету, який зазначив, що у такому випадку може виникнути конфлікт інтересів у членів Вищої ради правосуддя, оскільки потім вони будуть проводити співбесіди. І чимало депутатів подали таку пропозицію. Тому я хотіла б почути логіку пана голови комітету, чому вона не була врахована з огляду на висновок антикоркомітету. І ви мені казали, що начебто немає бажання у членів ВРП входити. Якщо немає бажання, то можна, в принципі, її врахувати.</p>
<p></p>
<p>ГОЛОВУЮЧИЙ. А який номер?</p>
<p></p>
<p>14:19:46</p>
<p>СЛАВИЦЬКА А.К.</p>
<p>369-а.</p>
<p></p>
<p>ГОЛОВУЮЧИЙ. Добре. Позиція комітету.</p>
<p></p>
<p>14:20:15</p>
<p>МАСЛОВ Д.В.</p>
<p>Зараз. Да, 369 правка відхилена комітетом, позиція дуже проста. У нас були рекомендації трьох проектів трьох наших міжнародних партнерів, які наполягали на тому, що в обов'язковому порядку три члени Вищої ради правосуддя мають входити в склад конкурсної комісії. Ми з ними говорили про це і сказали, яким чином, їм багато роботи потрібно виконувати плюс ще дійсно може бути конфлікт інтересів.</p>
<p>Тому ми зійшлись на розумному формулюванні, що Вища рада правосуддя сама призначає членів до конкурсної комісії. Вища рада правосуддя може призначити будь-якого спеціаліста, в тому числі не члена Вищої ради правосуддя. І я підтверджую з розмов з Вищою радою правосуддя, вони не збирались призначати самих себе, щоб не створювати конфлікт інтересів. Але це була розбіжність, проекти, вимагали, щоб вони обов'язково входили, ми все ж таки відстояли, я думаю, розумну позицію. Тому прошу цю правку відхилити.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Савицької... Славицької врахувати правку номер 369 її авторства та народного депутата Ткаченка. Комітетом вона відхилена. Прошу голосувати.</p>
<p></p>
<p>14:21:47</p>
<p>За-56</p>
<p>Рішення не прийнято. Правка не врахована.</p>
<p>Все, у вас все, да? Добре.</p>
<p>У вас виключений мікрофон. Дайте Славицькій одну хвилину.</p>
<p></p>
<p>14:21:59</p>
<p>СЛАВИЦЬКА А.К.</p>
<p>Ще є правки на підтвердження. Зараз їх озвучувати?</p>
<p></p>
<p>ГОЛОВУЮЧИЙ. Давайте зараз поставимо ваші, а потім Сергія. Будь ласка.</p>
<p></p>
<p>СЛАВИЦЬКА А.К. Я пропоную... Мені здається... Ну, окей.</p>
<p>Наступні правки на підтвердження – це правка 56 і пов'язана з нею 362. Це мова йде про те, що представники іноземних партнерів, які будуть у комісії з переважним правом голосу, замість п'яти років будуть призначати інспекторів сім років. Тобто ми зараз не буде дискутувати про конституційність такої моделі, яка у нас наскрізно є всюди, але тим не менше є висновок Вінеційської комісії, який каже про тимчасовість такого заходу. Тому цікаво почути аргументи і логіку, як у нас тимчасовість з п'яти років стала ще більша?</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>14:22:56</p>
<p>МАСЛОВ Д.В.</p>
<p>Дякую. Логіка цієї пропозиції наступна. Строк ми зробили, що дисциплінарні інспектори призначаються не пожиттєво, не постійно, а на п'ять років, на певний проміжок роботи своєї. І чому не п'ять років, як було в редакції першого читання, а сім років? Для того, щоб перші два склади дисциплінарних інспекторів були обрані за спеціальною моделлю, яка передбачає відкритий, прозорий конкурс для того, щоб не було жодних претензій щодо доброчесності і професійності цих людей, які будуть виконувати досить відповідальну роботу. Для того, щоб було два строки призначення.</p>
<p>Дякую.</p>
<p></p>
<p>ГОЛОВУЮЧИЙ. Так, це підтвердження. Правка номер 56, комітетом вона врахована, народного депутата Маслова. Народний депутат Славицька пропонує поставити її на підтвердження. Прошу голосувати.</p>
<p></p>
<p>14:24:10</p>
<p>За-211</p>
<p>Рішення не прийнято. Правка не підтверджена.</p>
<p>А 362-у треба ставити тепер? Ні, вона така сама. Добре.</p>
<p>Ще одна? Будь ласка, Славицька.</p>
<p></p>
<p>14:24:23</p>
<p>СЛАВИЦЬКА А.К.</p>
<p>Ще не одна, ще чотири. 77, 78, вони пов'язані, це стосується питання помічників Вищої ради правосуддя, це з'явилося вже в другому читанні. Головне юридичне управління у своїх зауваженнях, які, до речі, дуже ґрунтовні, на чотирнадцяти сторінках, дуже часто згадують про те, що цей законопроект порушує Конституцію, зазначило серед іншого, що ця правка з'явилася в порушення статті 116 Регламенту. Не до кінця зрозуміло щодо оплати праці цих помічників, так само як і чи будуть вони суб'єктами декларування.</p>
<p>Тому я прошу підтвердити ці правки, вони пов'язані – 77, 78. І аргументи голови комітету.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:25:15</p>
<p>МАСЛОВ Д.В.</p>
<p>Дякую. Колеги, ми передбачаємо, що в кожного члена Вищої ради правосуддя можуть бути помічники. Вони існували і до цього, їх функції виконували дисциплінарні інспектори. Оскільки зараз дисциплінарні інспектори будуть самостійним окремим підрозділом в структурі Вищої ради правосуддя, то для виконання 21 члену Вищої ради правосуддя цілком логічно, що мають бути помічники так само як у суддів. Одна з функцій, яку належить вирішити Вищій правосуддя, - розглянути 11 тисяч скарг. Без помічників вони цього не зроблять. Тому вони вводяться і вводяться в межах бюджету Вищої ради правосуддя. Тому прошу підтримати дану пропозицію, дану правку.</p>
<p>Дякую.</p>
<p></p>
<p>ГОЛОВУЮЧИЙ. Правка номер, ще раз, 80…</p>
<p></p>
<p>МАСЛОВ Д.В. 77 сказали.</p>
<p></p>
<p>ГОЛОВУЮЧИЙ. 78.</p>
<p></p>
<p>МАСЛОВ Д.В. Ну, 78.</p>
<p></p>
<p>ГОЛОВУЮЧИЙ. 78, да?</p>
<p></p>
<p>МАСЛОВ Д.В. А вони логічно пов'язані між собою.</p>
<p></p>
<p>ГОЛОВУЮЧИЙ. Ні, тут просто справа в тому, що 77, вона врахована частково, а 78, вона врахована повністю. Яку ви хочете поставити?</p>
<p></p>
<p>МАСЛОВ Д.В. 77.</p>
<p></p>
<p>ГОЛОВУЮЧИЙ. 77-у. Добре.</p>
<p>Правка номер 77 народного депутата Маслова. Комітетом вона врахована частково. Народна депутатка Славицька пропонує поставити її на підтвердження. Прошу голосувати.</p>
<p></p>
<p>14:27:08</p>
<p>За-235</p>
<p>Рішення прийнято. Правка лишається врахованою частково комітетом.</p>
<p>Наступна.</p>
<p></p>
<p>14:27:15</p>
<p>СЛАВИЦЬКА А.К.</p>
<p>Наступна правка – це 337. Але, мені здається, пан Демченко також хотів її ставити. А, інша. Так, це правка стосується трансляції засідання… Пан Демченко там буде цю позицію озвучувати. Я тоді знімаю.</p>
<p></p>
<p>ГОЛОВУЮЧИЙ. Добре.</p>
<p>Будь ласка, Демченко, 436-а, 437-а. З якої почнемо? Картку треба вставити. 436.</p>
<p></p>
<p>14:28:02</p>
<p>ДЕМЧЕНКО С.О.</p>
<p>436 правка. З нею пов'язана потім 437-а. Прошу поставити дані правки на підтвердження, не підтримувати їх, колеги. По-перше, вони суперечать європейській Конвекції із захисту прав людини і свобод, як я сказав попередньо.</p>
<p>По-друге, дискримінують окрему групу суддів, порушуючи їхні права, через обставини, які виникли не з вини їх, а з вини самої держави. І не можна встановлювати необмежені строки притягнення до відповідальності, пожиттєвої відповідальності, як по ПЕПам.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування…</p>
<p>Будь ласка, комітет.</p>
<p></p>
<p>14:28:44</p>
<p>МАСЛОВ Д.В.</p>
<p>Дивіться, колеги, чистої води маніпуляція. Нагадали вам питання ПЕПів. Тут питання до ПЕПів взагалі жодної мови не стоїть. І тут про жодне обмеження прав осіб чи довічну відповідальність мова не йде. Тут цілком зрозуміла історія. Зараз 11 тисяч скарг знаходяться у Вищій раді правосуддя. Якщо ця правка не проходить, по частині таких проваджень, по частині обґрунтованих скарг просто будуть закриті провадження. Ось і все.</p>
<p>Хтось врятується від відповідальності. Тому обов'язково її потрібно підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Демченка підтвердити правку номер 436. Комітетом вона врахована. Прошу голосувати. Правка на підтвердження, 436.</p>
<p></p>
<p>14:29:56</p>
<p>За-245</p>
<p>Рішення прийнято. Правка лишається врахованою.</p>
<p>430… Не ставимо. Тоді переходимо до голосування за законопроект.</p>
<p>Шановні колеги, ставлю на голосування пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про судоустрій і статус суддів" та деяких законів України щодо зміни статусу та порядку формування служби дисциплінарних інспекторів Вищої ради правосуддя (реєстраційний номер 9483-д) в другому читанні та в цілому з необхідними техніко-юридичними поправками. Прошу голосувати.</p>
<p></p>
<p>14:30:49</p>
<p>За-268</p>
<p>Рішення прийнято. Закон ухвалено в цілому. Дякуємо.</p>
<p>Переходимо до наступного питання пункту порядку денного, це друге читання так само. Законопроект номер 9638: проект Закону про внесення змін до деяких законодавчих актів України щодо посилення соціального захисту військовослужбовців, поліцейських та деяких інших осіб. У нас був виступ "Батьківщини". Не буде. "Європейська солідарність", три правки. І далі Дмитро Олександрович Разумков.</p>
<p>Будь ласка, хто правки ставить? Європейська… Гончаренко, будь ласка. Гончаренко, Геращенко і Федина. Добре.</p>
<p>Будь ласка, Гончаренко, номер правки.</p>
<p></p>
<p>14:31:28</p>
<p>ГОНЧАРЕНКО О.О.</p>
<p>Олексій Гончаренко, правка номер 6. Дивіться, я хочу звернути увагу, дуже важливий законопроект, закликаю всіх його підтримати. Нарешті ми вирішуємо питання працівників ДСНС, які потрапили в полон. Взагалі у нас система ДСНС, ми не звертаємо на неї належну увагу. Після відміни "тридцятки" вони втратили доплати і багато їхніх інших питань не вирішено. Тож нам треба це вирішувати, нам треба підтримувати цю службу, бо вони теж на лінії фронту, в реальності, і давайте про це не забувати.</p>
<p>Також в цьому законі нарешті вирішується питання щодо достроковиків і курсантів, в тому числі, до речі, курсантів ДСНС це буде стосуватися. Те, що ті доплати, які ми ввели для них, 6 тисяч гривень для строковиків і 2 тисячі 350 для курсантів, будуть безумовними. А не так, як зараз це вже трактує уряд, що або 6, або 30 і так далі. Нам треба обов'язково це прийняти, тож закон дуже важливий. Колеги, всіх закликаю підтримати і не забувати про ці категорії.</p>
<p>Дякую. Правку можна не ставити.</p>
<p></p>
<p>ГОЛОВУЮЧИЙ. Добре, Олексій Олексійович.</p>
<p>Будь ласка, Ірина Володимирівна Геращенко.</p>
<p></p>
<p>14:32:37</p>
<p>ГЕРАЩЕНКО І.В.</p>
<p>Дякую. Шановні колеги, це якраз закон напрацьований робочою групою, дуже важливий. І це той позитивний приклад конструктивної роботи парламенту і робочої групи щодо вирішення якраз питань дійсно полонених, представників Служби надзвичайних ситуацій.</p>
<p>У той же час хотілось би звернути увагу, колеги, що і досі робоча група не зареєструвала обіцяних законів про статус УБД. Цей законопроект зареєстрував Петро Порошенко, наша команда, і ми пропонуємо прийняти його, щоб у 850 тисяч представників Збройних Сил України автоматично, а не в чергах отримували УБД.</p>
<p>І так само дуже важливо, шановні колеги і пані Мар'яна, яка є представником теж робочої групи, представляє владу, щоби ці закони хороші, які ми голосуємо, уряд виконував. Ненормально, що і досі поранені інструктори, курсанти, строковики не отримують доплат, і тут ми маємо як парламент повернути "годину запитань до Уряду" і спитати, що відбувається...</p>
<p></p>
<p>ГОЛОВУЮЧИЙ. Будь ласка, Федина Софія Романівна.</p>
<p></p>
<p>14:33:45</p>
<p>ФЕДИНА С.Р.</p>
<p>Дякую. Правка 48 на підтвердження. Насправді хотілось би наголосити, що цей законопроект є дуже поодиноким прикладом того, наскільки можна ефективно разом працювати. І хотілось би наголосити на тому також, що у нас є понад 850 тисяч військовослужбовців, які до цих пір не мають УБД.</p>
<p>На днях на вокзалі я так само підвозила військовослужбовців, які півтора року знаходяться на передовій і у них до цих пір немає ані УБД, ані вони не знають, де знаходяться документи.</p>
<p>Тому хотілось би просити паралельно наших парламентарів, щоб якнайшвидше винесли в сесійну залу і проголосували законопроект 9680, щоб почати вирішення цієї проблеми. А після цього також вже долучити до того, щоб міністерство нарешті затвердило всі процедури і всі виплати, що по забезпеченню військовослужбовців нарешті мали можливість бути виплаченими. Тому що в даному випадку те, що ми бачили, це була тотальна зневага до наших військовослужбовців і знущання над їхніми родинами.</p>
<p>Дякую. Правку можна не ставити.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, у нас є Анна Скороход. На врахування у вас, да? Дві правки на врахування. Номери кажіть, будь ласка.</p>
<p></p>
<p>14:34:53</p>
<p>СКОРОХОД А.К.</p>
<p>Номер 38. Колеги, я вам зачитаю цю правку, я її неодноразово піднімала на робочій групі, але чомусь вона ніяк не приймається.</p>
<p>"Військовослужбовцю, який вийшов із полону, надається тримісячна відпустка із збереженням грошового забезпечення з усіма виплатами, в тому числі преміями і надбавками, які він отримував протягом перебування в полоні".</p>
<p>Колеги, це просто захист для тих людей, які перебували в полоні, і можливість для них отримати тримісячну відпустку. Я прошу цю правку підтримати, тому що про неї просила і патронатна служба "Азову", і самі військовослужбовці, і ті хлопці, які вийшли з полону.</p>
<p>Тому я пропоную її підтримати і надати хлопцям таку можливість.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:35:47</p>
<p>БЕЗУГЛА М.В.</p>
<p>Дякую. Правку було відхилено, оскільки вона потребує доволі сильного доопрацювання і зміни в корелюючі законопроекти, тож пропонується доопрацювання далі в робочій групі. Ми також в робочій групі працюємо над вирішенням комплексним питань полонених, там є проблема і звільненням. Тож зазначена правка, зокрема, потребує визначення тривалості такої відпустки в календарних днях, виду такої відпустки, необхідності внесення змін до інших законів, як я зазначила, щодо запровадження нового виду відпустки, необхідності запровадження часу, необхідного для проїзду, проведення відпустки та назад з огляду на приписи статті 10.1 цього ж закону щодо порядку надання відпустки військовослужбовцям.</p>
<p>Тож маємо доопрацювати в наступному пакеті. Тому це було… це було відхилено, бо потребує ще змін в додаткові, зокрема, закони.</p>
<p></p>
<p>ГОЛОВУЮЧИЙ. Дякуємо, Мар'яно Володимирівно.</p>
<p>Ставлю на голосування пропозицію народного депутата Скороход врахувати правку номер 38 її авторства. Комітетом вона відхилена. Прошу голосувати.</p>
<p></p>
<p>14:37:03</p>
<p>За-140</p>
<p>Рішення не прийнято. Правка не врахована.</p>
<p>І наступна номер?</p>
<p></p>
<p>14:37:09</p>
<p>СКОРОХОД А.К.</p>
<p>39. Я, до речі, не розумію, що там треба доопрацьовувати, бо ми відпустки питання розглядали, і я неодноразово піднімала це питання.</p>
<p>39-а. Для надання медичної допомоги військовослужбовцям залучаються всі медичні заклади незалежно від форми власності – державні, приватні, комунальні. Військовослужбовець має право самостійно обирати медичний заклад для лікування та реабілітації незалежно від форми власності медичного закладу, якщо медичний заклад гарантує покрити всі фінансові зобов'язання на лікування та/або реабілітацію.</p>
<p>Це так само правка, яку просить патронатна служба "Азову". Колеги, на сьогоднішній день військовослужбовець не може перевестися в інший лікувальний заклад без шаленої, тотальної бюрократичної процедури. І позиція ЗСУ і лікарів про те, що всі мають бути в рівних умовах, це позиція, знаєте, одні помріть, а інших, можливо, врятуємо. Тому дайте хлопцям вибір.</p>
<p></p>
<p>ГОЛОВУЮЧИЙ. Позиція комітету.</p>
<p><b> </b></p>
<p>14:38:17</p>
<p>БЕЗУГЛА М.В.</p>
<p>Так, правку відхилено, оскільки ця правка до Закону про основи охорони здоров'я. Ми готові це доопрацювати додатково і подати відповідний законопроект.</p>
<p></p>
<p>ГОЛОВУЮЧИЙ. Ставлю на голосування пропозицію врахувати правку номер 39 народного депутата Скороход. Комітетом вона відхилена. Прошу голосувати.</p>
<p></p>
<p>14:38:45</p>
<p>За-146</p>
<p>Рішення не прийнято. Правка не врахована.</p>
<p>Дмитро Олександрович Разумков, будь ласка. У вас врахування чи підтвердження?</p>
<p></p>
<p>14:38:52</p>
<p>РАЗУМКОВ Д.О.</p>
<p>На врахування, Олександр Сергійович, правка 46.</p>
<p>Шановні колеги, вона не додає нічого, додаткових виплат з бюджету немає, витрат немає. Але всі ми пам'ятаємо, що влада має бути відповідальна перед своїми захисниками, особливо перед тими, хто загинув, і їх родинами.</p>
<p>Ви пам'ятаєте, що сьогодні в бюджеті закріплені виплати кожній родині на рівні 15 мільйонів гривень. Я дуже вас прошу, щоб потім новий уряд, коли цей піде у відставку, щось знову не змінив на прохання родин загиблих, закріпити виплати у 15 мільйонів гривень на рівні закону. І давайте не маніпулювати, жодних додаткових видатків з бюджету це не потребує, це вже закріплено на рівні обіцянки держави перед захисниками і їх родинами.</p>
<p>Будь ласка, підтримайте.</p>
<p></p>
<p>ГОЛОВУЮЧИЙ. Будь ласка, правка номер 4… Позиція комітету буде.</p>
<p></p>
<p>14:40:02</p>
<p>БЕЗУГЛА М.В.</p>
<p>Правка… яка правка?</p>
<p></p>
<p>ГОЛОВУЮЧИЙ. 46.</p>
<p></p>
<p>БЕЗУГЛА М.В. Правка 46, хвилинку, правка 46 відхилена, оскільки ми врегулювали питання грошового забезпечення в законопроекті 9342. І відповідно ця правка була відхилена в попередньому законопроекті, вона потребує… те, що запропоновано, наразі регулюється постановами Кабінету Міністрів. Ці постанови доопрацьовуються, частина вже повністю введена в дію.</p>
<p></p>
<p>ГОЛОВУЮЧИЙ. …на голосування пропозицію Дмитра Олександровича Разумкова врахувати правку номер 46 його авторства та колег. Комітетом вона відхилена. Прошу голосувати.</p>
<p></p>
<p>14:40:59</p>
<p>За-130</p>
<p>Рішення не прийнято. Правка не врахована.</p>
<p>Дмитро Олександрович Разумков.</p>
<p></p>
<p>14:41:04</p>
<p>РАЗУМКОВ Д.О.</p>
<p>80 правка, вона аналогічна. Колеги, ви зараз бачите неправду в стінах Верховної Ради, – просто я намагаюсь підбирати висловлювання, – коли доповідач каже, що вони це врегулювали в іншому законі, а другим реченням каже, що це не врегулювали. То де правда?</p>
<p>Ви або правду скажіть нашим захисникам і їх родинам, що ви не плануєте це виплачувати, або давайте на рівні закону це закріпимо. Тому що не можна так відверто в стінах парламенту в парламентсько-президентській республіці брехати, навіть не своїм колегам, це нестрашно, ми до цього звикли – родинам тих, хто втратив своїх близьких на фронті.</p>
<p>Будь ласка, підтримайте. Тут немає проблеми. Тут немає чогось додаткового і немає навіть політики. Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:42:02</p>
<p>БЕЗУГЛА М.В.</p>
<p>Так, правка відхилена. Саме ця правка уже врегульовує питання виплат сім'ям загиблих військовослужбовців. Наскільки я бачу, вона була врегульована в комітеті іншим чином, тобто враховані правки, опрацьовані робочою групою, зокрема з відомствами. Тому саме в такому формулюванні навіть техніко-юридично пропозицію відхилено.</p>
<p>Щодо попередньої правки, це дійсно було врегульовано в попередньому законі, який прийняла Верховна Рада, і на основі цього і на виконання закону було опрацьовано постанови Кабінету Міністрів.</p>
<p></p>
<p>ГОЛОВУЮЧИЙ. Правка номер 80, народний депутат Разумков пропонує її врахувати, вона відхилена комітетом, авторства Разумкова, Мокана та колег. Прошу голосувати.</p>
<p></p>
<p>14:43:02</p>
<p>За-134</p>
<p>Рішення не прийнято. Правка не врахована.</p>
<p>Дмитро Олександрович, ще врахування? Будь ласка, номер.</p>
<p></p>
<p>14:43:10</p>
<p>РАЗУМКОВ Д.О.</p>
<p>Дякую. 77 правка. Шановні колеги, багато хто з вас їздить по фронту і спілкується з нашими захисниками. У нас відбулася абсолютно несправедлива історія. До початку повномасштабки наші з вами захисники отримували пільгове зарахування виплати років. Тобто ця правка передбачає відновлення права військовослужбовців на пільгове зарахування вислуги років, коли один місяць служби зараховується як 3 місяці служби.</p>
<p>Насправді, коли розпочалася повномасштабна війна з Росією 24.02.2022, це було скасовано. Тобто ті, хто приймав участь в АТО і ООС, отримували місяць за три. А зараз місяць за місяць. Колеги, це абсолютно несправедливо! Давайте виправимо цю несправедливість і повернемо її нашим з вами захисникам. Я хочу послухати позицію комітету, що цього разу їм заважає.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>БЕЗУГЛА М.В. Дякую.</p>
<p>Правка була відхилена в силу того, що теж потребує змін в корелюючі законопроекти. Я не можу зазначити деталізовану позицію комітету, але впевнена, що кожен із членів комітету готовий це опрацювати разом з вами, відповідно з усіма колегами, які не байдужі, і подати в наступному пакеті. Але тим не менше це потребує ряду законодавчих змін, а не тільки цієї правки, що ви подали.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра Олександровича Разумкова врахувати його правку номер 78, його авторства та колег. Комітетом вона відхилена. Прошу голосувати. Ні? 77, да. Вибачте. 77, будь ласка. Прошу голосувати.</p>
<p></p>
<p>14:45:19</p>
<p>За-125</p>
<p>Рішення не прийнято. Правка не врахована.</p>
<p>Дмитро Олександрович, ще?</p>
<p></p>
<p>14:45:24</p>
<p>РАЗУМКОВ Д.О.</p>
<p>Да, 83 правка. Вона аналогічна. Дивіться, зараз представник комітету розповідає, що у кожного є окрема думка. Тут не має бути окремих думок, тут повинна бути думка про українську армію, про захисників. Я, знаєте, я до вас хочу звернутися, може вийти так, що Рада завершиться, а війна буде продовжуватися, і кожен з вас піде на фронт і, можливо, так вийде, що хотілося, щоб вам місяць за три присвоювали вислуги років. Давайте відноситися до всіх рівно, однаково, а не відкладати. В нас півтора року війни іде, а ви мені знову пропонуєте, давайте ще одну комісію зробимо, комісію на комісію. У вас совісті немає, шановна представниця комітету.</p>
<p>Давайте проголосуємо і повернемо те, що ми зобов'язані зробити нашим захисникам.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:46:26</p>
<p>БЕЗУГЛА М.В.</p>
<p>Аналогічно. Ця правка потребує ряду законодавчих змін і відповідно ми готові це опрацювати. Будь ласка, не маніпулюйте, я вас дуже прошу.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра Олександровича Разумкова врахувати правку № 83. Комітетом вона відхилена. Прошу голосувати.</p>
<p></p>
<p>14:46:57</p>
<p>За-136</p>
<p>Рішення не прийнято. Правка не врахована.</p>
<p>Дмитре Олександровичу Разумков, номер.</p>
<p></p>
<p>14:47:04</p>
<p>РАЗУМКОВ Д.О.</p>
<p>Олександре Сергійовичу, тут чотири правки. Дайте мені замість них 3 хвилини на виступ, потім я одну з них поставлю. 25, 64, 82 і 84.</p>
<p></p>
<p>ГОЛОВУЮЧИЙ. Будь ласка, 3 хвилини, Разумков.</p>
<p></p>
<p>14:47:13</p>
<p>РАЗУМКОВ Д.О.</p>
<p>Дякую. Шановні колеги, ми з вами пам'ятаємо 48 правку команди "Розумної політики". Я вдячний кожному в цій залі, хто за неї проголосував, після цього проголосував за закон, і представникам монобільшості, представникам всіх депутатських фракцій, які її підтримали. Я не буду зараз називати тих, хто заблокував, і цей закон досі знаходиться в підвішеному стані і не дає в повному обсязі повернути те, що держава і парламент зобов'язані нашим захисникам.</p>
<p>Аля я пам'ятаю багато волання, в тому числі і від представниці комітету, яка сьогодні доповідала, на предмет того, що грошей на це немає, що це треба 300 мільярдів, 170, 190, трильйон. Після того як влада зрозуміла, що інших варіантів немає і треба щось робити, був внесений закон, в якому вони нічого розумнішого не змогли написати як "не потребує додаткових видатків з бюджету".</p>
<p>Ми змінили міністра оборони, тому що попередній казав, що саме армія попросила забрати тридцятку доплати у наших захисників. Так само буде і по всьому іншому – по 15 мільйонах, за які ви сьогодні не проголосували, про один місяць за три, який ви також сьогодні не проголосували, і багато інших речей.</p>
<p>Давайте поважати нашу армію, давайте поважати наших захисників. Давайте не відкладати знову комісію на комісію. Давайте не вигадувати нові відмазки. Давайте не шукати політику там, де її немає. Давайте робити так, як цього потребує армія, як цього потребує ЗСУ, як цього потребують сили оборони і всі ті, хто віддає своє життя і здоров'я задля нашої з вами держави.</p>
<p>Шановні колеги, я цими правками разом з нашими колегами з "Розумної політики" пропонував і пропоную закріпити всі виплати для наших захисників і представників, які приймають участь у силах оборони і обороні нашої держави на рівні закону. В нас змінився міністр оборони, я сподіваюся, Умєров буде більш якісно підходити до цього процесу і ми від нього не почуємо, що армія просить у них забрати зарплати, забрати доплати, виплати тощо. І я дуже сподіваюсь, що ми прийдемо до того, щоб парламент виконував свою одну з ключових функцій – контролююча, контролюючу за тим, що робить уряд, що робиться в державі, і виконував ті накази, які дає йому виборець, українське суспільство.</p>
<p>Дякую. Я розумію, що ви не підтримаєте, тому навіть їх не буду ставити на голосування, але відповідати за це доведеться.</p>
<p></p>
<p>ГОЛОВУЮЧИЙ. Дякуємо.</p>
<p>Добре, переходимо до голосування, колеги. Підготуйтеся, будь ласка, займіть свої місця. Ставлю на голосування пропозицію прийняти в другому читанні та в цілому з необхідними техніко-юридичними поправками законопроект за реєстраційним номером 9638. Проект Закону про внесення змін до деяких законодавчих актів України щодо посилення соціального захисту військовослужбовців, поліцейських та деяких інших осіб. Пропозиція прийняти в другому читанні та в цілому з необхідними техніко-юридичними поправками. Прошу голосувати.</p>
<p></p>
<p>14:51:16</p>
<p>За-283</p>
<p>Рішення прийнято. Закон ухвалено в цілому.</p>
<p>Мотовиловець – з процедури. Мотовиловець – з процедури.</p>
<p></p>
<p>14:51:24</p>
<p>МОТОВИЛОВЕЦЬ А.В.</p>
<p>Прошу поставити на голосування зміну порядку денного і перейти до призначення членів Рахункової палати.</p>
<p>Друзі, ми бачимо, що ми не можемо голосувати дальше законопроекти, вони з обговоренням, з правками, давайте перейдемо щодо членів Рахункової палати і будемо знімати постановою про скасування рішення Верховної Ради.</p>
<p>Дякую.</p>
<p></p>
<p>ГОЛОВУЮЧИЙ. Власенко – з процедури.</p>
<p></p>
<p>14:51:57</p>
<p>ВЛАСЕНКО С.В.</p>
<p>Я би просто просив уточнити пропозицію. Тобто пропозиція така, що зараз ми переходимо до Рахункової палати...? Андрію Вікторовичу Мотовиловець, я би просив уточнити пропозицію. Тобто зараз ми переходимо до питань по Рахунковій палаті, а потім блокуючі постанови по Закону про правотворчість? Якщо так, то у мене більше питань нема.</p>
<p>Дякую.</p>
<p></p>
<p>ГОЛОВУЮЧИЙ. Ми теж так зрозуміли цю пропозицію.</p>
<p>Дмитро Олександрович, будь ласка.</p>
<p></p>
<p>14:52:30</p>
<p>РАЗУМКОВ Д.О.</p>
<p>Дякую, Олександре Сергійовичу.</p>
<p>Шановні колеги, а до чого ми можемо переходити, якщо в залі немає жодної кандидатури на посаду члена Рахункової палати? Ми порожнє місце обираємо чи кандидатів? Де вони? До яких питань ми хочемо перейти? Кого куди обирати? Або якщо ви хочете це просто провалити, скажіть: ми хочемо провалити, і все, і не будемо тоді людей в оману вводити, всі просто розійдемося. Олександре Сергійовичу, так, чи про що зараз мова йде?</p>
<p></p>
<p>ГОЛОВУЮЧИЙ. Давайте перейдемо до питання, а там нам...</p>
<p></p>
<p>РАЗУМКОВ Д.О. Немає питання. Немає людей. Нема ж людей, Олександре Сергійовичу.</p>
<p></p>
<p>ГОЛОВУЮЧИЙ. Голова бюджетного комітету як мінімум є, я її бачу перед собою, тому вона може нам доповісти ситуацію фахово з цим конкурсом і з рештою конкурсів.</p>
<p>Отже, якщо немає альтернативних пропозицій, ставлю пропозицію Андрія Вікторовича Мотовиловця на голосування. Прошу голосувати.</p>
<p>У вас альтернативна? Стоп, стоп, стоп! Зупиніть голосування. Альтернативна пропозиція "Європейської солідарності", будь ласка. З процедури – Геращенко.</p>
<p></p>
<p>14:53:36</p>
<p>ГЕРАЩЕНКО І.В.</p>
<p>Ми підтримуємо пропозицію "Батьківщини" в цілому, але ми пропонуємо, щоб також сьогодні було проголосовано як мінімум дві тимчасові слідчі комісії. Я нагадаю, що нелегітимною залишається ТСК пана Цабаля, якщо там не буде представника "Європейської солідарності". І просимо це проголосувати, і це узгоджена зараз з монобільшістю.</p>
<p>І друге. Це так само ТСК, 9534, яку очолює пані Скороход і де від нашої фракції Олексій Гончаренко. Ми готові ці дві ТСК проголосувати без обговорення.</p>
<p></p>
<p>ГОЛОВУЮЧИЙ. Андрій Вікторович, немає заперечення додати ці дві ТСК в пропозицію вашу? Це ТСК 9641 і ТСК 9645. Додаємо в цю пропозицію? Ви проти, чого?</p>
<p>З процедури – Устінова.</p>
<p></p>
<p>14:54:42</p>
<p>УСТІНОВА О.Ю.</p>
<p>Чекайте, а чому не можна три ТСК, про які ми домовились на Погоджувальній, поставити?</p>
<p></p>
<p>ГОЛОВУЮЧИЙ. Там їх чотири.</p>
<p></p>
<p>УСТІНОВА О.Ю. Чому ми ставимо ваші ТСК, а Дубнова не можемо поставити?</p>
<p></p>
<p>ГОЛОВУЮЧИЙ. Чотири там всього. <i>(Шум у залі)</i></p>
<p>Ви пропонуєте додати ще Дубнова, да? Добре.</p>
<p>Тоді в порядку надходження зараз будемо голосувати, у нас є три пропозиції. Да, без обговорення. У нас є три пропозиції зараз.</p>
<p>Перша пропозиція Андрія Вікторовича Мотовиловця: просто перейти до питання призначення членів Рахункової палати і далі блокуючих постанов. Друга пропозиція Ірини Володимирівни Геращенко: перейти до розгляду двох постанов по ТСК, їх номери 9641 та 9645 і далі перейти до призначення членів Рахункової і блокуючих постанов. І третя пропозиція пані Устінової: додати всі сьогоднішні ТСК, їх є чотири: 9641, 9645, 9657, 9651, і далі перейти до призначення членів Рахункової і блокуючих постанов.</p>
<p>Тому в порядку надходження ми будемо… У вас теж пропозиція? І Дмитро Олександрович Разумков, будь ласка, четверта пропозиція. Разумков.</p>
<p></p>
<p>14:56:05</p>
<p>РАЗУМКОВ Д.О.</p>
<p>Дякую, Олександре Сергійовичу. Є ще одна пропозиція у зв'язку з тим, що, мабуть, не вистачає голосів, просто закрити це засідання і перейти до виконання інших важливих функцій народного депутата.</p>
<p>Дякую.</p>
<p></p>
<p>ГОЛОВУЮЧИЙ. Дякую, що ви піклуєтесь про президію, адже саме вона відповідно до постанови визначає, коли буде перерва засідання.</p>
<p>Шановні колеги, ставлю на голосування пропозицію Андрія Вікторовича Мотовиловця. Прошу голосувати.</p>
<p></p>
<p>14:56:45</p>
<p>За-201</p>
<p>Рішення не прийнято.</p>
<p>Ставлю на голосування пропозицію Ірини Володимирівни Геращенко. Це Мотовиловець, плюс дві ТСК Скороход і Цабаль. Прошу голосувати.</p>
<p></p>
<p>14:57:15</p>
<p>За-193</p>
<p>Рішення не прийнято.</p>
<p>Пропозиція Олександри Юріївни Устінової: всі ТСК плюс Мотовиловець. Будь ласка, прошу голосувати.</p>
<p></p>
<p>14:57:39</p>
<p>За-178</p>
<p>Рішення не прийнято.</p>
<p>Давайте ми не будемо ставити пропозицію Дмитра Олександровича Разумкова на голосування, якщо потенціалу немає. Ще є пропозиція?</p>
<p>Будь ласка, Андрій Вікторович. Ви до трибуни чи куди? У вас пропозиція?</p>
<p>Артур Володимирович Герасимов – з процедури, будь ласка.</p>
<p>Олена Костівна, я передаю ведення вам.</p>
<p></p>
<p>14:58:21</p>
<p>ГЕРАСИМОВ А.В.</p>
<p>Шановні колеги, я би дуже просив зараз підтримати…</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Уважно послухайте, будь ласка, пропозицію, щоб ми вже вийшли на якийсь результат. Будь ласка.</p>
<p></p>
<p>ГЕРАСИМОВ А.В. Шановні колеги, я дуже вас прошу послухати пропозицію, бо зараз ми дійсно радилися. Пропозиція дуже проста. Підтримати те, що запропонував Мотовиловець, але з урахуванням того, що дві ТСК, одну ТСК, яка пані Скороход, і одну включення пана Ар'єва зараз без обговорення проголосувати. З них почати і після того перейти до Рахункової палати. Щиро вам дякую.</p>
<p></p>
<p>14:59:00</p>
<p>ГОЛОВУЮЧА. Рахункової палати і блокуючих постанов. Правильно?</p>
<p>Ставлю таку пропозицію, тільки що озвучену, будь ласка, на голосування. Давайте визначатися, будь ласка. Я поставила на голосування, будь ласка, визначайтесь.</p>
<p></p>
<p>14:59:24</p>
<p>За-217</p>
<p>Рішення не прийнято.</p>
<p>Будь ласка, пані Устінова ще має пропозицію. Я думаю, що вона буде одна з останніх. Будь ласка.</p>
<p></p>
<p>14:59:33</p>
<p>УСТІНОВА О.Ю.</p>
<p>Пропозиція, я дуже прошу зараз послухати зал. У нас зараз законопроект лежить, який десятим номером, про наших пілотів. Давайте ми хоч щось сьогодні одне нормальне для армії проголосуємо. Там немає ніякого обговорення і це те, що наші пілоти, які кожен день гинуть, ви, мабуть, читаєте це в своїх соцмережах, дуже просили, в тому числі і "Джус", який загинув за нас з вами в небі. Тому прохання один цей законопроект сьогодні проголосувати.</p>
<p></p>
<p>ГОЛОВУЮЧА. Пані Олександра, назвіть, будь ласка, номер законопроекту, по якому ви ставите пропозицію.</p>
<p></p>
<p>УСТІНОВА О.Ю. 9325.</p>
<p></p>
<p>ГОЛОВУЮЧА. Ще раз.</p>
<p></p>
<p>УСТІНОВА О.Ю. 9325. Я дуже прошу, там не було ніяких обговорень, підтримати цей законопроект.</p>
<p></p>
<p>КОРНІЄНКО О.С. Там є обговорення, Олександра Юріївна. Олексій Олексійович буде обговорювати, щоб всі розуміли просто.</p>
<p></p>
<p>ГОЛОВУЮЧА. Це не вийде без обговорення, тому…</p>
<p></p>
<p>УСТІНОВА О.Ю. У нього правок там нема.</p>
<p></p>
<p>ГОЛОВУЮЧА. Давайте я тоді ставлю… Є пропозиція, яку сказала, тільки що висловила пані Устінова.</p>
<p>Шановні колеги, давайте трошки всі втомилися, будь ласка, хвилину уваги. Будь ласка, Дмитро Разумков.</p>
<p>Дмитро Разумков, будь ласка.</p>
<p></p>
<p>15:00:50</p>
<p>РАЗУМКОВ Д.О.</p>
<p>Дякую, шановна Олена Костівна. Дякую, Олександр Сергійович, за дотримання Регламенту. Але ви просто пропустили, я теж давав пропозицію, що у зв'язку з тим, що ми не бачимо необхідної кількості голосів за подальший розгляд, закрити це засідання, вірніше, оголосити перерву в рамках постанови, яка була зазначена. Тому що, щоб ми не перетворювали роботу законодавчого органу держави в те, що буде викликати нерозуміння серед наших з вами виборців.</p>
<p>І дякую першому заступнику і заступниці за ефективну роботу протягом цих двох днів.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p align=center></p>
<p>15:01:31</p>
<p>ГОЛОВУЮЧИЙ. Дякуємо, Дмитро Олександрович.</p>
<p>Я мушу прокоментувати. У мене є підозра, що відповідно до постанови по якій ми зараз працюємо, рішення щодо перерви оголошується головуючим і немає просто сенсу ставити такі пропозиції на голосування, вони будуть мати рекомендаційно-психологічний характер для президії. Якщо є така потреба, можемо, звичайно, поставити, але, мені здається, головуючі визначаться, коли перерву оголошувати в нашому прекрасному цьому сьогоднішньому засіданні.</p>
<p>Отже, у нас є пропозиція Олександри Юріївни Устінової перейти зараз до законопроекту 9325 і після того до Рахункової і постанов. Правильно? Окей.</p>
<p>Ставлю на голосування пропозицію Олександри Юріївни Устінової. Прошу голосувати.</p>
<p></p>
<p>15:02:24</p>
<p>За-226</p>
<p>Є. Дякую. 226, рішення прийнято.</p>
<p>Отже, друге читання, ми вже визначили процедуру, ми по ній зараз йдемо.</p>
<p>Ірина Володимирівна Геращенко, будь ласка.</p>
<p></p>
<p>15:02:47</p>
<p>ГЕРАЩЕНКО І.В.</p>
<p>Шановні колеги, я хочу звернутися до фракції "Голос". От зверніть увагу, колеги, по демократичному табору, ми завжди підтримуємо ваші пропозиції. Мені дуже боляче, пані Устінова, що ви сьогодні знову по суті не дали голоси на те, щоби комісію Цабаля, яку очолює ваш колега, ми делегували туди Володю Ар'єва. Я дуже прошу після голосування по пілотах закону поставити, будь ласка, на голосування наступну пропозицію...</p>
<p>Пане Арахамія, пане Мотовиловець, будь ласка, зі "слугами народу" давайте ми підтримуємо наступне: голосуємо за пілотів, потім без обговорення дві ТСК (ТСК Цабаля, делегуємо туди пана Ар'єва, важливу ТСК Скороход) без обговорення, інші ТСК переносимо на наступне засідання і заходимо в Рахункову палату. Будь ласка, ми пропонуємо...</p>
<p></p>
<p>ГОЛОВУЮЧИЙ. "Голос", там кілька... Дякую, ми зрозуміли.</p>
<p></p>
<p>ГЕРАЩЕНКО І.В. Ми пропонуємо після голосування по Закону зараз по пілотах, ще без обговорення...</p>
<p></p>
<p>ГОЛОВУЮЧИЙ. Да, ми почули вашу пропозицію, ми її поставимо після голосування по 9325. Зараз у нас є мінімум три репліки, я нарахував. Одна репліка партії "Голос", фракції "Голос", якщо вона хоче, голова фракція. Далі персонально пані Устінова і далі персонально пан Цабаль.</p>
<p>Будь ласка, Устінова – 2 хвилини. Мікрофон включіть Устіновій.</p>
<p></p>
<p>15:04:09</p>
<p>УСТІНОВА О.Ю.</p>
<p>Будь ласка, я дуже прошу, колеги, проголосуйте за наших пілотів. Це дуже потрібний їм законопроект. Якщо ви не хочете, щоб вони сиділи у в'язницях і їх тягали по допитах, то це треба зараз проголосувати. Будь ласка, не розходьтеся з залу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Цабаль Володимир.</p>
<p></p>
<p>15:04:29</p>
<p>ЦАБАЛЬ В.В.</p>
<p>Колеги, я підтримую, це те, що ми тільки що проговорили. Єдине невеличке зауваження. Пані Ірино, я от тільки, що спеціально відкрив голосування фракції "Голос" за вашу пропозицію: 13 – за, 1 – утримався. Тому коли ви кажете, що ми не голосували, ми підтримали більшістю фракції вашу пропозицію. Давайте…</p>
<p></p>
<p>ГОЛОВУЮЧИЙ. Переходимо до розгляду законопроекту 9325, друге читання. Проект Закону про внесення змін до Кримінального кодексу України та інших законодавчих актів України щодо вдосконалень положень чинного законодавства в частині кримінальної відповідальності за скоєння військових кримінальних правопорушень, пов'язаних із порушенням правил експлуатації бойових чи спеціальних машин, виконання польотів чи підготовки до них, кораблеводіння.</p>
<p>Будь ласка, Григорій Миколайович Мамка. Одна хвилина.</p>
<p></p>
<p>15:05:19</p>
<p>МАМКА Г.М.</p>
<p>Шановні депутати, я хотів з процедури все-таки взяти слово. Давайте все-таки ми проголосували розгляд одного законопроекту, дві постанови, а потім в кого що буде з процедури, щоб не перетворювати в балаган, поставимо на голосування.</p>
<p>Дякую.</p>
<p></p>
<p>ГОЛОВУЮЧИЙ. Добре. Дякую.</p>
<p>Чи є правки сюди? Немає.</p>
<p>Переходимо до голосування, добре. Немає такого процесу.</p>
<p>У вас є правки, Сергій Костянтинович?</p>
<p></p>
<p>ІОНУШАС С.К. Немає. Голосуємо. Колеги, прохання підтримати.</p>
<p></p>
<p>ГОЛОВУЮЧИЙ. Да, комітет просить підтримати.</p>
<p>Пропозиція прийняти в другому читанні та в цілому з необхідними техніко-юридичними поправками законопроект за реєстраційним номером 9325: про внесення змін до Кримінального кодексу України та інших законодавчих актів України щодо вдосконалення положень чинного законодавства в частині кримінальної відповідальності за скоєння військових кримінальних правопорушень, пов'язаних із порушенням правил експлуатації бойових чи спеціальних машин, виконання польотів чи підготовки до них, кораблеводіння. Прошу голосувати.</p>
<p></p>
<p>15:06:38</p>
<p>За-249</p>
<p>Рішення прийнято. Закон ухвалено в цілому.</p>
<p>Ставлю на голосування пропозицію Ірини Володимирівни Геращенко зараз перейти до двох ТСК і потім до Рахункової палати і блокуючих постанов. Прошу голосувати.</p>
<p></p>
<p>15:07:06</p>
<p>За-196</p>
<p>Рішення не прийнято.</p>
<p>Ми переходимо до питання Рахункової палати.</p>
<p></p>
<p>ГЕРАСИМОВ А.В. З обговоренням кандидатів.</p>
<p></p>
<p>ГОЛОВУЮЧИЙ. Звичайно, все з обговоренням, Артур Володимирович, все як ви скажете, все з обговоренням. Отже, переходимо до питання Рахункової палати.</p>
<p>Шановні народні депутати, відповідно до пункту 16, частини першої статті 85 Конституції України, статті 20 Закону України "Про Рахункову палату", статті 208 прим. 2 Регламенту Верховної Ради України Верховна Рада призначає на посади членів Рахункової палати.</p>
<p>Комітетом з питань бюджету проведено конкурс на зайняття чотирьох вакантних посад членів Рахункової палати. Згідно із частиною четвертою статті 20 Регламенту Верховної Ради питання включається до порядку денного сесії позачергово без голосування.</p>
<p>Відповідно до Регламенту, пропозицій профільного комітету пропонується наступний порядок розгляду цього питання. Доповідь від Комітету з питань бюджету – до 3 хвилин; виступи від депутатських фракцій і груп – до 16 хвилин; виступи народних депутатів – до 4 хвилин; проведення рейтингового голосування за допомогою електронної системи в алфавітному порядку по кожному кандидату окремо. Визначення чотирьох кандидатів з найбільшою кількістю голосів. Прийняття рішення списком, визначеним за підсумками рейтингового голосування. Всього орієнтовно – до 45 хвилин. Якщо немає заперечень проти такої прекрасної... <i>(Шум в залі)</i></p>
<p>Ставлю на голосування вище означену процедуру. Прошу голосувати. Вона визначена Регламентом, вибачте. <i>(Шум у залі)</i></p>
<p>Так, так. 208 прим. 2, відкривайте, Артур Володимирович, будь ласка. 208 прим.2, давайте. І вона не голосується.</p>
<p>З процедури – Климпуш-Цинцадзе, будь ласка.</p>
<p></p>
<p>15:09:04</p>
<p>КЛИМПУШ-ЦИНЦАДЗЕ І.О.</p>
<p>Шановний пане головуючий, ви зараз маніпулюєте і насправді обманюєте виборців України. Ви, звичайно, кажете, що це процедура, визначена у Регламенті. Так, вона, напевно, визначена у Регламенті, але маніпулюєте ви іншим, а саме тим, що нібито парламент планує продовжити роботу. А насправді ви пропонуєте, щоби ваші колеги розійшлися з цієї зали і пішли по своїх інших справах, і не хочете, щоб ці рішення ухвалювали.</p>
<p>Тому я прошу, щоб саме цю процедуру, яку ви кажете, що вона прописана в Регламенті, ви поставили зараз на голосування. І якщо Рада ухвалить таке рішення, то ми будемо йти за цією процедурою, а якщо ні, то ми внесемо іншу пропозицію щодо процедури розгляду цього рішення.</p>
<p></p>
<p>ГОЛОВУЮЧИЙ. Ми йдемо по процедурі, визначеній у Регламенті.</p>
<p>Да, щодо вашого зауваження, шановна колега Іванна Орестівна, я відповідно до Регламенту здійснюю заходи для присутності депутатів у цій залі. І вкотре нагадую, що питання призначення членів Рахункової палати є дуже важливою функцією Верховної Ради України, і прошу колег відповідально поставитись до наступних 45 хвилин свого депутатського життя, провести його в сесійній залі або в інших місцях, де вони вважають за потрібне.</p>
<p>Отже, переходимо до розгляду питання. До слова для доповіді запрошується голова Комітету з питань бюджету Роксолана Андріївна Підласа. Будь ласка, 3 хвилини.</p>
<p></p>
<p>15:10:57</p>
<p>ПІДЛАСА Р.А.</p>
<p>Дякую. Шановний Олександр Сергійович, шановні народні депутати і колеги! Ми тяжко виборювали розгляд цього питання сьогодні на засіданні, але воно дійсно важливе, відповідно до законодавчих вимог у зв'язку із збільшенням складу Рахункової палати, яке відбулося вже кілька років тому, з 9 до 13 членів Рахункової палати, Комітет з питань бюджету оголосив конкурс на заняття вакантних посад членів Рахункової палати.</p>
<p>До комітету подали документи 40 кандидатів. З них два кандидати відмовилися від подальшої участі у конкурсі. Тому у подальших заходах конкурсу приймають 38 кандидатів участь. Матеріали щодо кандидатів були своєчасно розміщені на сайтах Верховної Ради та Комітету з питань бюджету. Ви можете ознайомитися з усіма кандидатурами онлайн. У комітеті проведено співбесіди з кандидатами та надійшли результати спеціальної перевірки щодо усіх кандидатів.</p>
<p>Рішення комітету з детальною інформацією щодо проведених заходів конкурсу вам надано, а також розміщено онлайн. Але у нас є рішення комітету зокрема, перше, Комітетом з питань бюджету затверджено висновки комітету щодо кожного з 38 кандидатів на вакантні посади членів Рахункової палати, а також орієнтований регламент розгляду Верховною Радою даного питання.</p>
<p>Друге. Направлено Верховній Раді зазначене рішення комітету, включаючи висновки щодо кандидатів, при цьому не додано відомості про кандидатів, визначені у статті 205 Регламенту Верховної Ради, оскільки копії відповідних документів розміщені на сайтах Верховної Ради та комітету.</p>
<p>Дякую за увагу, шановні колеги. Давайте голосувати.</p>
<p></p>
<p>ГОЛОВУЮЧИЙ. Дякую, Роксолано Андріївно.</p>
<p>Але перед голосуванням у нас ще буде попереду фантастичні 20 хвилин. Як ми їх проведемо? 16 хвилин – виступи від фракції і груп. Будь ласка, запишіться на виступи від депутатських фракції і груп, виступи з трибуни – по 2 хвилини. Будь ласка.</p>
<p>Будь ласка, Колтунович Олександр Сергійович, "Платформа за життя та мир".</p>
<p></p>
<p>15:13:45</p>
<p>КОЛТУНОВИЧ О.С.</p>
<p>Прошу передати слово Нестору Шуфричу.</p>
<p></p>
<p>ГОЛОВУЮЧИЙ. Нестор Іванович Шуфрич, будь ласка.</p>
<p></p>
<p>15:14:00</p>
<p>ШУФРИЧ Н.І.</p>
<p>Дякую, шановний пане головуючий.</p>
<p>Шановні колеги, це, дійсно, наша відповідальність, адже ми маємо сприяти якомога ефективнішій роботі органу, який невипадково називається Рахунковою палатою при Верховній Раді України. І я сподіваюся, що зараз ми не будемо гаяти час, а будемо якомога швидше голосувати. Хочу звернутися до своїх колег, ми все зробили, щоб їхні побажання по процедурі розгляду попередніх законопроектів були враховані. На жаль, не вистачило 226-и.</p>
<p>Прошу всіх приєднатися якомога швидше до голосування.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Стернійчук, "Слуга народу".</p>
<p></p>
<p>15:14:42</p>
<p>СТЕРНІЙЧУК В.О.</p>
<p>Прошу передати слово Фролову Павлу.</p>
<p></p>
<p>ГОЛОВУЮЧИЙ. Павло Фролов, будь ласка. Павло Валерійович.</p>
<p></p>
<p>15:14:50</p>
<p>ФРОЛОВ П.В.</p>
<p>Шановні колеги, в листопаді 19-го року ми з вами прийняли закон, яким збільшили склад Рахункової палати з 9 до 13 членів. У січні 20-го року був оголошений відповідний конкурс, менш ніж через два місяці після цього почалася пандемія COVID, ще через два роки повномасштабна війна. Чи доцільно було в цих умовах збільшувати на чотири одиниці штат топменеджерів вищого органу державного аудиту? Чи призвело б це до поліпшення якості роботи палати. Відповідь – однозначно ні.</p>
<p>Практика роботи найкращих вищих органів аудиту світу свідчить, що збільшення кількості членів колегіального органу не призводить до покращення результатів їх роботи, а поодинокі випадки, де у Європі є більша ніж зараз в Україні кількість членів, обґрунтовані ширшими повноваженнями цих інституцій і виконанням ще й судових функцій.</p>
<p>Єврокомісія у лютому цього року оприлюднила звіт по Україні, в якому відзначила низьку якість аудиторської роботи, проведення інспекцій, а не аудитів, мінімальний вплив рекомендацій Рахункової палати. У Європу за керівництва попереднього голови ми інтегрувалися лише по рівню заробітних плат голови та членів палати.</p>
<p>Тому наші зусилля по реформуванню Рахункової палати зараз треба спрямовувати не на збільшення кількості членів, а на інституційну незалежність, прозорість, підзвітність, спроможність впроваджувати міжнародні стандарти аудиту у роботу цього органу. Для цього у тісній співпраці з державними аудиторами світового рівня, експертами SIGMA, OECD, найкращими NGO ми завершимо підготовку нової редакції Закону про Рахункову палату.</p>
<p>Підсумовую. Не зважаючи на те, що серед претендентів є дійсно потужні фахові кандидати, сьогодні ми не маємо права збільшувати кількість членів Рахункової палати, адже це додаткові ...</p>
<p></p>
<p>ГОЛОВУЮЧИЙ. Будь ласка, Цабаль Володимир, "Голос".</p>
<p></p>
<p>15:17:14</p>
<p>ЦАБАЛЬ В.В.</p>
<p>Шановні колеги, сьогодні новий Міністр оборони вже відкрито сказав, що буде подавати пропозиції щодо збільшення оборонного бюджету, тому що більше 200 мільярдів ще нам потрібно до кінця року. В той час ми бачимо дуже багато зловживань по неефективному використанню державних коштів. Ми як Верховна Рада маємо спеціальний орган, який фактично є нашою рукою, яка здійснює контролюючу функцію, яка має контролювати ефективне використання коштів. Зараз дуже актуально збільшити спроможність цього органу, про це нам і міжнародні партнери кажуть, про це нам сказали і на засіданні спільному бюджетного комітету Європарламенту і Верховної Ради, до речі, дякую, Роксолано Андріївно, за те, що ми один з небагатьох комітетів, хто почав проводи такі засідання. Нам потрібно відповідно збільшити спроможність – це нам і там кажуть, це ми і тут розуміємо.</p>
<p>Колеги, я всіх закликаю, давайте прискоримо цю роботу по збільшенню спроможності. Я розумію, там є якісь старі конкурси, напевно дійсно треба думати вже в новій парадигмі, конкурси пере оголошувати і думати як працювати так, щоб наша Рахункова палата стала тим органом, який дозволить нам більш ефективно використовувати кошти, відповідно більш спрямовувати коштів на заходи безпеки і оборони.</p>
<p>Дякую, колеги.</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, Олексій Олексійович... Ніна Петрівна Южаніна, будь ласка, "Європейська солідарність". Дві хвилини дайте теж.</p>
<p></p>
<p>15:18:57</p>
<p>ЮЖАНІНА Н.П.</p>
<p>Шановні колеги, з великою повагою до вас, до виступаючих, але скажіть, будь ласка, ну, цинічно зараз розказуєте про свою так звану помилку, про збільшення кількості членів Рахункової палати з 9 до 13. А насправді ви тоді сповідували дуже корисливий момент, ціль, яку тоді ставили перед собою, - розмити голоси, які міг набрати той невигідний для вас Голова Рахункової палати, створити для нього умови, за яких ви би впливали на роботу цього органу.</p>
<p>Я не розумію, ви говорите про незалежність органу, да ви зараз все робите для того, щоб ще одна інституція стала залежна виключно від вас. Просто вже сил немає терміти цю цинічну брехню, яку весь час ви тут говорите, з цієї трибуни. Я погоджуюсь лише з тим, що висновки Рахункової палати навіть ви не читаєте. Я читаю кожний звіт, пишу по кожному розділу дописи, звертаюсь до них за поясненнями, що вони мали на увазі. Жоден правоохоронний орган ніяк не відреагував на кількість, величезну кількість зауважень, які вони дають у своїх звітах, тому що ви їм не даєте команду, цим правоохоронним органам. Як тільки ви дасте фас, то по звіту Рахункової палати всі понесуть відповідальність. Перестаньте обманювати, вже дістало, розвалили буквально всі інституції: Антимонопольний комітет, Фонд держмайна, дібрались до Рахункової палати. Стидоба!</p>
<p></p>
<p>ГОЛОВУЮЧИЙ. Дякую.</p>
<p>Переходимо до виступів від народних депутатів. Прошу записатися на виступи, до 2 хвилин на виступ, всього 4 хвилини.</p>
<p>Будь ласка, Лаба Михайло Михайлович, "Слуга народу". У мене Лаба.</p>
<p></p>
<p>15:21:01</p>
<p>ЛАБА М.М.</p>
<p>Так, так. Доброго дня, друзі! Отже, робота Рахункової палати зараз – важливий аспект для нашої держави. І сьогодні, і за два дні роботи парламенту ми багато перепризначень уже зробили, перезавантажень, наші міжнародні партнери також очікують ефективної роботи всіх наших бюджетних процесів.</p>
<p>Я вважаю, що посилення роботи Рахункової палати якраз сьогодні – це ще одна складова прозорості бюджету України і наших міжнародних партнерів. Тому сьогодні важливим кроком є визначитись, підтримати і рухатись вперед.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, "Європейська солідарність", Олексій Олексійович Гончаренко.</p>
<p></p>
<p>15:21:56</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, ви знаєте, я хотів говорити про те, як сьогодні Верховна Рада просто втратила свою суб'єктність. Подивіться, сьогодні ми приймаємо рішення про призначення міністра оборони, ключове рішення, ключова посада. Де Президент? Президент подав нам кандидатуру, він навіть не знайшов часу прийти у Верховну Раду, представити кандидатуру. Це просто елементарна повага до парламенту і до виборців, які нас сюди обирали.</p>
<p>Ми сьогодні обрали Голову Антимонопольного комітету, якого подав уряд. У нас навіть Прем'єр-міністр сюди вже не ходить. Все! Раніше, коли хоча б приїжджав Трюдо, там я не знаю, Санчес, прем'єр-міністри інших країн, то з поваги приходив і Шмигаль. Сьогодні вже не треба. Все, досить вже! Ми такі нецікаві, що навіть вже Шмигалю сюди нецікаво ходити, при тому, що це, так м'яко кажучи, не самий цікавий Прем'єр у світі, але він навіть уже не ходить. Ну, повна неповага! Обрали Голову Антимонопольного комітету.</p>
<p>Сьогодні тут виступала Прем'єр-міністр Данії. Ну, може хтось прийде сюди, Президент, Прем'єр. Нема! Навіть спікер нас покинув, друзі! Спікера парламенту і того нема, він поїхав у закордонне відрядження, ну, бо зрозуміло, декому можна.</p>
<p>І я тоді не розумію, а що ми тут з вами робимо? А зараз у сесійній залі знаходиться близько 40 депутатів. Ми продовжуємо з вами розгляд. Рахункова палата – ключове питання. 40 депутатів! І ви знаєте, якщо ми самі себе не поважаємо.</p>
<p>Якщо ми самі себе не поважаємо, то хто буде нас поважати? Ми перетворились в дуже поганий аматорський хор Верьовки, який співає пісні і гімн, коли хтось до нас тут приходить. Скоро будемо виходити з караваєм, може, хтось навчиться, "Коля-константа" навчиться робити гопака, і це буде наша з вами роль. Друзі, це ганьба! Це парламент України, ви довели його…</p>
<p></p>
<p>ГОЛОВУЮЧИЙ. Єдине, що я би не зневажав традицію співати гімн в залі парламентській. Я думаю, це важливо і для народних депутатів, і для країни, і всі гості, які приїжджають, дуже дивуються і шанують це. Такого немає зараз в жодному парламенті світу, власне, жоден парламент світу і не є парламентом воюючої країни.</p>
<p>Будь ласка, Ярослав Іванович Железняк, "Голос".</p>
<p></p>
<p>15:24:26</p>
<p>ЖЕЛЕЗНЯК Я.І.</p>
<p>Я думаю, що відповідь на те, що ми тут робимо, має дати голова бюджетного комітету Роксолана Підласа. Прошу передати їй слово.</p>
<p></p>
<p>ГОЛОВУЮЧИЙ. Будь ласка, Роксолана Андріївна, одна хвилина у вас є.</p>
<p></p>
<p>15:24:44</p>
<p>ПІДЛАСА Р.А.</p>
<p>Дякую, Ярослав Іванович.</p>
<p>Шановні колеги, думаю, пропоную переходити до голосування. Питання зрозуміле, всі прочитали резюме наших кандидатів, визначилися зі своїм рішенням, можемо голосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до рейтингового голосування в алфавітному порядку по кожному кандидату окремо. Що не закінчилось?</p>
<p>Шуфрич Нестор Іванович, добре, якщо не закінчилось, одна хвилина. Та з місця, Нестор Іванович.</p>
<p></p>
<p>15:25:18</p>
<p>ШУФРИЧ Н.І.</p>
<p>Дякую, пане Олександре.</p>
<p>Давайте заради справедливості. Ми зараз на місці і виконуємо свої обов'язки, той, хто вважає, що він буде сьогодні голосувати. Щодо відсутності сьогодні Президента. Треба бути чесними, всі знають, що в країну приїхав Державний секретар Сполучених Штатів пан Блінкен. І Президент України задіяний в цих заходах, тому він не міг бути присутній на представленні міністра оборони. Його представив його представник у Верховній Раді України. Не треба зараз спекулювати і педалювати там, де це не педалюється.</p>
<p>Дякую за увагу.</p>
<p></p>
<p>ГОЛОВУЮЧИЙ. Щодо Голови Верховної Ради, ми теж бачили з відкритих джерел, що Руслан Олексійович перебуває на Саміті спікерів G7 в Токіо. І це вперше в історії, коли спікери Верховної Ради, він вже вдруге на цих подіях, приймають участь в таких високих зібраннях. Тому, я думаю, це теж треба шанувати.</p>
<p>Будь ласка, "Європейська солідарність", Артур Володимирович Герасимов – одна хвилина. Можна вже червоне включити там, будь ласка? Якийсь нескінченний час.</p>
<p></p>
<p>15:26:52</p>
<p>ГЕРАСИМОВ А.В.</p>
<p>Шановні колеги, ви знаєте, я хотів звернути увагу на два моменти.</p>
<p>Перше. Я повністю підтримую те, що говорили колеги перед цим з цієї трибуни. Тому що те, яким чином монобільшість сама себе зневажає, це приводить якраз до того, що стається, що сьогодні не приїхав Президент, що сьогодні приїхав Прем'єр-міністр, що дуже часто представників уряду немає тоді, коли приймаються законопроекти уряду. Це дуже часто відбувається на багатьох інших ситуаціях. Не треба казати про війну. Не треба. Війна не все спише. Не все спише.</p>
<p>І другий момент. От ви згадали зараз про війну. А сьогодні стояв в залі законопроект 9638 про соціальний захист військовослужбовців. Так-от там ставили норму, щоб зафіксувати не на рівні постанови Кабміну, а зафіксувати її на рівні закону, щоб виплати сім'ям загиблих були захищені.</p>
<p>Колеги, я, знаєте, до чого хочу звернутися до монобільшості, хоча б до тих, хто зараз в залі? Будь ласка, читайте законопроекти, які виносяться в зал. Бо коли вам про це говорять, що давайте захистимо виплати загиблим, давайте зробимо це на рівні закону, а ви це не підтримуєте. У мене тільки дві речі, два моменти, точніше…</p>
<p></p>
<p>ГОЛОВУЮЧИЙ. Дякуємо, Артур Володимирович. Вже червоне.</p>
<p>Отже, я буду називати прізвище... Я буду називати прізвище, ім'я, по батькові кандидата на посаду, а ви визначайтесь щодо його підтримки.</p>
<p>Починаємо по алфавіту.</p>
<p>Бойко Руслан Володимирович. Прошу голосувати.</p>
<p></p>
<p>15:28:30</p>
<p>За-23</p>
<p>Ворона Віталій Володимирович.</p>
<p>По фракціях. Дякую.</p>
<p>Ворона Віталій Олександрович. Прошу голосувати.</p>
<p></p>
<p>15:28:56</p>
<p>За-25</p>
<p>По фракціях.</p>
<p>Ганущак Вікторія Юріївна.</p>
<p></p>
<p>15:29:20</p>
<p>За-32</p>
<p>По фракціях покажіть, будь ласка. Дякую.</p>
<p>Горбач Маргарита Леонідівна. Прошу голосувати.</p>
<p></p>
<p>15:29:43</p>
<p>За-24</p>
<p>По фракціях.</p>
<p>Граділь Андрій Іванович. Прошу голосувати.</p>
<p></p>
<p>15:30:04</p>
<p>За-32</p>
<p>По фракціях.</p>
<p>Гриценко Оксана Іванівна. Прошу голосувати.</p>
<p></p>
<p>15:30:26</p>
<p>За-23</p>
<p>По фракціях.</p>
<p>Гріненко Олена Олексіївна. Прошу голосувати.</p>
<p></p>
<p>15:30:49</p>
<p>За-25</p>
<p>По фракціях.</p>
<p>Дмитренко Геннадій Васильович. Прошу голосувати.</p>
<p></p>
<p>15:31:10</p>
<p>За-24</p>
<p>По фракціях покажіть, будь ласка.</p>
<p>Замлинський Ростислав Теодозійович. Прошу голосувати. Це той самий Замлинський.</p>
<p></p>
<p>15:31:33</p>
<p>За-32</p>
<p>По фракціях покажіть, будь ласка.</p>
<p>Іванов Дмитро Валерійович. Прошу голосувати.</p>
<p></p>
<p>15:31:53</p>
<p>За-24</p>
<p>Канцурак Віктор Васильович. Прошу голосувати.</p>
<p></p>
<p>15:32:15</p>
<p>За-18</p>
<p>Керечанин Наталя Сергіївна. Прошу голосувати.</p>
<p></p>
<p>15:32:36</p>
<p>За-21</p>
<p>Клименко Кирило Олегович. Прошу голосувати.</p>
<p></p>
<p>15:32:55</p>
<p>За-23</p>
<p>Ключка Сергій Сергійович. Прошу голосувати.</p>
<p></p>
<p>15:33:15</p>
<p>За-22</p>
<p>Крячкова Тетяна Володимирівна. Прошу голосувати.</p>
<p></p>
<p>15:33:34</p>
<p>За-19</p>
<p>Куян Ірина Анатоліївна. Прошу голосувати.</p>
<p></p>
<p>15:33:54</p>
<p>За-26</p>
<p>Лемішовський Василь Іванович. Прошу голосувати.</p>
<p></p>
<p>15:34:13</p>
<p>За-20</p>
<p>Мазярчук Віктор Миколайович. Прошу голосувати.</p>
<p></p>
<p>15:34:32</p>
<p>За-43</p>
<p>Він має найвищі шанси поки що.</p>
<p>Мамишев Андрій Валентинович. Прошу голосувати.</p>
<p></p>
<p>15:34:55</p>
<p>За-15</p>
<p>Ми проголосували половину списку.</p>
<p>Марко Віталій Іванович. Прошу голосувати.</p>
<p></p>
<p>15:35:16</p>
<p>За-16</p>
<p>Наумова Олена Олександрівна. Прошу голосувати.</p>
<p></p>
<p>15:35:35</p>
<p>За-22</p>
<p>Нетреба Наталія Петрівна. Прошу голосувати.</p>
<p></p>
<p>15:35:54</p>
<p>За-29</p>
<p>Острович Сергій Ернестович. Прошу голосувати.</p>
<p></p>
<p>15:36:12</p>
<p>За-20</p>
<p>А скільки Острович? Ще раз. 20.</p>
<p>Олійниченко Степан Володимирович. Прошу голосувати.</p>
<p></p>
<p>15:36:52</p>
<p>За-24</p>
<p>Погорелов Юрій Сергійович. Прошу голосувати.</p>
<p></p>
<p>15:37:12</p>
<p>За-19</p>
<p>Пукір Юлія Геннадіївна. Прошу голосувати.</p>
<p></p>
<p>15:37:32</p>
<p>За-21</p>
<p>Радіонов Юрій Денисович. Прошу голосувати.</p>
<p></p>
<p>15:37:51</p>
<p>За-19</p>
<p>Скопич Олександр Дмитрович. Прошу голосувати.</p>
<p></p>
<p>15:38:09</p>
<p>За-20</p>
<p>Ставська Лідія Станіславівна. Прошу голосувати. Лілія.</p>
<p></p>
<p>15:38:28</p>
<p>За-29</p>
<p>Стратієнко Світлана Євгенівна. Прошу голосувати.</p>
<p></p>
<p>15:38:48</p>
<p>За-22</p>
<p>Толстанов Михайло Костянтинович. Прошу голосувати.</p>
<p></p>
<p>15:39:07</p>
<p>За-51</p>
<p>Угрин Іван Богданович. Прошу голосувати.</p>
<p></p>
<p>15:39:27</p>
<p>За-19</p>
<p>Христофоров Денис Ігорович. Прошу голосувати.</p>
<p></p>
<p>15:39:46</p>
<p>За-19</p>
<p>Чугунов Ігор Якович. Прошу голосувати.</p>
<p></p>
<p>15:40:04</p>
<p>За-16</p>
<p>Чумакова Ірина Юріївна. Прошу голосувати.</p>
<p>Приємно, що люди повертаються до зали.</p>
<p></p>
<p>15:40:24</p>
<p>За-19</p>
<p>Чуприна Людмила Миколаївна. Прошу голосувати.</p>
<p></p>
<p>15:40:45</p>
<p>За-20</p>
<p>Шулежко Марія Яківна. Прошу голосувати.</p>
<p></p>
<p>15:41:05</p>
<p>За-20</p>
<p>І завершальний кандидат – Яцков Михайло Володимирович. Прошу голосувати.</p>
<p></p>
<p>15:41:27</p>
<p>За-44</p>
<p>Завершальність додала цьому кандидату.</p>
<p>Отже, у нас є чотири переможці цього змагання. Зараз ми переходимо до остаточного голосування списком. <i>(Шум у залі)</i></p>
<p>Ми вчора зареєструвались, Іванно Орестівно. Ні, ми реєструємось на початку сесії, Іванно Орестівно. Ми вже це проходили раз, давайте не будемо повторювати. Да.</p>
<p>Шановні колеги, у нас є три кандидати, які набрали відповідно 51, 44 та 43 голоси, і три кандидати, які набрали по 32. Доведеться між ними переголосувати – вибрати одного.</p>
<p>Отже, хто набрав 32. Я ставлю: Ганущак Вікторія Юріївна. Будь ласка, прошу голосувати.</p>
<p></p>
<p>15:43:07</p>
<p>За-26</p>
<p>Замлинський Ростислав Теодозійович. Прошу голосувати.</p>
<p></p>
<p>15:43:26</p>
<p>За-32</p>
<p>32 голоси так само. Стабільний кандидат.</p>
<p>І Граділь Андрій Іванович. Будь ласка, прошу голосувати.</p>
<p></p>
<p>15:43:50</p>
<p>За-18</p>
<p>З цих трьох в нас вийшов у фінал Замлинський Ростислав Теодозійович.</p>
<p>Отже, відповідно до… <i>(Шум у залі) </i>Немає кандидата. Зараз переходимо до остаточного голосування списком.</p>
<p>Відповідно до частини п'ятої статті 208 прим.2 Регламенту Верховної Ради України ставиться на голосування список з чотирьох кандидатів, які набрали за підсумками рейтингового голосування найбільшу кількість голосів. Це наступні у нас кандидати: Толстанов Михайло Костянтинович, Яцков Михайло Володимирович, Мазярчук Віктор Миколайович і Замлинський Ростислав Теодозійович. Прошу народних депутатів голосувати. Нам потрібно 226. Для прийняття цього рішення, я маю на увазі. Це за переможців вже.</p>
<p></p>
<p>15:44:48</p>
<p>За-39</p>
<p>Рішення не прийнято.</p>
<p>Відповідно до статті 208 прим. 2 Регламенту Верховної Ради України прошу Комітет з питань бюджету оголосити повторний конкурс на зайняття вакантних посад членів Рахункової палати. Дякую.</p>
<p>І в нас ще одне є питання порядку денного – наші прекрасні… Да, будь ласка, Антон Яценко – з процедури, потім десь Пушкаренко був із заміною на виступ, а потім перейдемо до постанов.</p>
<p>Будь ласка, Антон Володимирович Яценко.</p>
<p></p>
<p>15:45:18</p>
<p>ЯЦЕНКО А.В.</p>
<p>Шановні колеги, от зараз ми спостерігаємо такий от повний фарс, і це повна зневага як до українського народу, так і до українського парламенту. І, до речі, от правильно пані Устінова казала, що і до тих людей, які заповнювали документи, там працювали, щоб, дійсно, хотіли працювати в Рахунковій палаті. А сьогодні от ми спостерігаємо, коли свідомо покинули зал, там 40-50 людей в залі, і цим самим це вже не перший випадок, коли нівелюється парламентаризм так само, як то не оголошували запити народних депутатів. І взагалі нівелюється роль Рахункової палати, яка в усіх країнах світу цивілізованих є таким інструментом парламентського контролю, а у нас це просто зроблено придаток більшості. І тому дуже прикро, що от таким чином демонструється повне нівелювання парламентаризму в країні, яка воює.</p>
<p>Дякую за увагу. Ганьба!</p>
<p></p>
<p>ГОЛОВУЮЧИЙ. Дякую за виступ, він був не з процедури, пане Антоне.</p>
<p>Будь ласка, Арсеній Пушкаренко. Перерва із заміною на виступ, дві фракції: СН і "Платформа за життя та мир". <i>(Шум у залі)</i> "Слуга народу" і "Платформа за життя та мир". Ні, там була "Довіра" і "Відновлення…". У нас все записано.</p>
<p>Будь ласка, Арсеній Михайлович.</p>
<p></p>
<p>15:46:35</p>
<p>ПУШКАРЕНКО А.М.</p>
<p>Шановний Олександре Сергійовичу, шановні колеги, дорогі українці! Серпень видався дуже продуктивним на міжнародній арені для нашої держави, і ми пам'ятаємо фактично прорив на Глобальний Південь, який відбувся у Джидді, де понад 40 радників з безпеки та міжнародних питань, політичних радників, лідерів понад 40 країн зібралися на консультації щодо підтримки імплементації Формули миру, запропонованої Президентом Володимиром Зеленським минулого року на саміті G7. І дійсно це історична подія, тому що те, що відбувалося в Саудівській Аравії, це дійсно фундаментальний результат для нашої держави.</p>
<p>Далі. Потужний візит Президента до північноєвропейських країн і продуктивні переговори у Швеції щодо виготовлення спільних броньованих автомобілів, які дуже корисні для наших військових, а також дані Нідерландами, де ми побачили 61 F-16, на яких вже сьогодні наші пілоти навчаються. Сьогодні Прем'єр-міністр Данії підтвердила і завірила, що Данія як і Нідерланди передають нам F-16 і вже пілоти навчаються, разом з персоналом готуються до того, щоб їх використовувати для наближення нашої перемоги.</p>
<p>Варто зазначити, що зустріч в Афінах і Афінська декларація – фактично це новий порядок денний в стосунках України - Балкани. Історично Росія мала значний вплив, як і на країни Глобального Півдня, на країни Балкан. Але те, що відбулось в Афінах, особиста зустріч Президента Зеленського з лідерами цих країн, звичайно, це важливо, тому що Афінська декларація зафіксувала, що всі країни, в тому числі Сербія, підтримують суверенітет, територіальну цілісність України в межах кордону 1991 року.</p>
<p>Окремо хочу звернути увагу на двосторонню зустріч Президента Зеленського з Президентом Вучичем, і Сербія підтвердила, що підтримує територіальну цілісність України. І це важливо, адже вплив на Сербію у Росії історично був і, на жаль, залишається значним.</p>
<p>Також двостороння... меморандум, декларація з Грецією, і це 23-я країна-член Альянсу, яка підтримує наш виступ до НАТО, і це важливо. Сьогодні вже понад 70 країн долучилися до підтримки формули миру Президента Володимира Зеленського і це потужна робота сьогодні і особисто Президента, і команди Офісу Президента Андрія Єрмака, і, звичайно, нашого Міністерства закордонних справ. І, звичайно, що ми як парламент на міжпарламентському співробітництві також активно сьогодні просуваємо формулу мира Президента Володимира Зеленського. Ми очікуємо Генеральну асамблею ООН, ми очікуємо велике турне нашого міністра закордонних справ до Південної Америки, адже це зовнішньополітичний пріоритет на друге півріччя нашої держави, і, звичайно, ми очікуємо глобальний саміт миру за формулою Президента Володимира Зеленського.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Переходимо до наступних питань порядку денного. У нас є... З якої процедури? Нестор Іванович Шуфрич – з процедури.</p>
<p></p>
<p>15:50:05</p>
<p>ШУФРИЧ Н.І.</p>
<p>Дякую. Шановні колеги, шановний пане головуючий, я хочу звернутись до вас щиро надати під час розгляду постанов, які ми будемо розглядати, слово авторам і визначитись з голосуванням без обговорення. Дуже вас прошу і закликаю.</p>
<p>Дякую.</p>
<p></p>
<p>ГОЛОВУЮЧИЙ. Дякую, Нестор Іванович. Приблизно так воно і буде.</p>
<p>Отже, Постанова за реєстраційним номером 5707-П про скасування рішення Верховної Ради від 24.08.2023 про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06).</p>
<p>Будь ласка, від авторів Мазурашу Георгій Георгійович.</p>
<p></p>
<p>15:50:45</p>
<p>МАЗУРАШУ Г.Г.</p>
<p>Георгій Мазурашу, фракція "Слуга народу", 203 округ, Чернівецька область. Взагалі я навіть підтримав підписом законодавчу ініціативу цю з поваги до автора Руслана Стефанчука, тоді ще віцеспікера. Але деякі норми, які були підтримані до другого читання, я особисто вважаю неприйнятними. Хоча цю постанову я зареєстрував лише тому, що під час розгляду цього питання у другому читанні чомусь не було надано можливості колезі з іншої фракції поставити на підтвердження одну з правок, яку вона вважала критичною. І я вважаю, що так порушувати Регламент не можна. Тому я зареєстрував цю постанову.</p>
<p>Я розумію, що зараз у залі немає голосів навіть теоретично для того, щоб підтримати ці блокуючі постанови, тому я решту часу використаю для актуальної військової тематики. Хоча дуже важко, особливо важко сьогодні мені говорити про військову тематику, тому що напередодні мій найближчий друг, який з 2016 року на фронті, повідомив, що у боротьбі за незалежність України загинув наш спортивний побратим Віталій Марчук. Співчуття рідним і близьким, звісно, що і Царство Небесне герою.</p>
<p>Я поки що не знаю, за яких обставин він загинув, але наскільки чую від інших друзів з фронту, у нас, на жаль, багато втрат є через неадекватні, незрозумілі рішення і команди військового керівництва.</p>
<p>І я завжди кажу, що величезний респект і вдячність всім, хто став на захист Вітчизни. Слава всім простим воякам і ганьба тим командирам, які жертвують просто як м'ясом нашими захисниками. Цього не має бути.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться на обговорення: два – за, два – проти. <i>(Шум у залі) </i>Зараз подивимося, може хтось хоче обговорювати.</p>
<p>Тоді переходимо до голосування, колеги. Ставлю на голосування пропозицію про прийняття в цілому проекту Постанови про скасування рішення Верховної Ради України від 24.08.2023 про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06.2021 року). Постанова за реєстраційним номером 5707-П. Прошу голосувати.</p>
<p></p>
<p>15:53:31</p>
<p>За-11</p>
<p>Рішення не прийнято. Постанова не ухвалена.</p>
<p>Наступна 5707-П1. Пропоную без обговорення. Проект Постанови про скасування рішення Верховної Ради України від 24.08.2023 року про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06.2021 року). Реєстраційний номер цієї Постанови 5707-П1. Пропоную прийняти в цілому. Прошу голосувати.</p>
<p></p>
<p>15:54:14</p>
<p>За-10</p>
<p>Рішення не прийнято.</p>
<p>Наступна Постанови 5707-П2, так само без обговорення. Проект Постанови про скасування рішення Верховної Ради України від 24.08.2023 року про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06.2021 року). Пропоную прийняти в цілому. Прошу голосувати.</p>
<p></p>
<p>15:54:49</p>
<p>За-9</p>
<p>Рішення не прийнято. Постанова не ухвалена.</p>
<p>5707-П3, тут з виступами авторів. Будь ласка, Олексій Олексійович Гончаренко. Проект Постанови про скасування рішення Верховної Ради України від 24.08.2023 року про прийняття у другому читанні та в цілому проекту Закону "Про правотворчу діяльність" (номер 5707 від 25.06.2021 року).</p>
<p>Прошу, Гончаренко, 2 хвилини.</p>
<p></p>
<p>15:55:10</p>
<p>ГОНЧАРЕНКО О.О.</p>
<p>Дякую. Друзі, я звертаю вашу увагу… Чесно кажучи, мені соромно перед тими громадянами України, які, може, вночі побачать це, тут в залі знаходиться 20-30 депутатів, що це було незрозуміло, нащо так ганьбити парламент, не розумію.</p>
<p>Але зараз хочу сказати про інше. Ми розглядаємо блокуючу постанову, яку я зареєстрував 24 серпня. А блокуючу постанову пана Цабаля, яка заблокувала доплати в 30 тисяч гривень всім: ДСНС, поліція, тиловики, Нацгвардія, ДПСУ, ДССТ – всім військовослужбовцям, яка була зареєстрована ще в квітні цього року, вже скоро пів року, ми її не розглядаємо. Фактично створений просто механізм, як можна заблокувати і знищити будь-який прийнятий закон. І ще вдвічі, втричі ганебно, що це стосується наших захисників. "Тридцятку", яку обіцяли, Президент Зеленський сказав публічно: "тридцятка" буде до кінця війни. Війна не закінчилася, "тридцятка" закінчилася. Верховна Рада проголосувала. І що? І нічого. І так цей закон заблокований, люди гроші не отримують.</p>
<p>Більше того, за останні декілька місяців наш закон, який ми прийняли, який вступив в силу 30 червня, який передбачає доплати строковикам, курсантам, обмежено придатним після поранення, виведеним поза штат, інструкторам. До сих пір жоден з них не отримав жодної копійки. Жодної. Тому що наш уряд нічого не зробив. Чим зайнятий наш уряд, я не знаю. Але до сих пір тривають бюрократичні процедури.</p>
<p>Більше того, бойові доплати Нацгвардії, ДПСУ за червень і липень місяць, і СБУ, теж не отримані. Десятки тисяч людей, які захищають нас кожен день, - ми витерли об них ноги. Да, ми дотискаємо, ми обов'язково доб'ємось, не дамо кинути наших героїв. Але чи можна так працювати? Якщо б вони так працювали, як працюємо ми і наш уряд, країни б…</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Ставлю на голосування пропозицію прийняти в цілому Постанову (з реєстраційним номером 5707-П3) про скасування рішення Верховної Ради України від 24.08.2023 року про прийняття у другому читанні та в цілому проекту Закону "Про правотворчу діяльність" (номер 5707 від 25.06.2021 року). Прошу голосувати.</p>
<p></p>
<p>15:57:48</p>
<p>За-13</p>
<p>Рішення не прийнято.</p>
<p>5707-П4. Тут буде виступ від авторів. Проект Постанови про скасування… <i>(Шум у залі) </i> І обговорення. Добре. Про скасування рішення Верховної Ради України від 24 серпня 2023 року про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06.2021 року).</p>
<p>Будь ласка, від авторів Іванна Орестівна Климпуш-Цинцадзе.</p>
<p></p>
<p>15:58:16</p>
<p>КЛИМПУШ-ЦИНЦАДЗЕ І.О.</p>
<p>Шановні громадяни України, мені прикро, що вам доводиться зараз спостерігати цю абсолютну маніпуляцію і фарс у цьому залі. Очевидно, що навіть представляти постанову і суть її немає перед ким, тому що немає тих, хто може проголосувати за її підтримання. Хоча, я вважаю, що цей проект закону, який був проголосований в залі, він більше подібний на докторську справу, аніж на законопроект, який реально буде якимось чином послуговуватись вдосконаленню юридичної процедури, правочинної процедури тут у нас у Верховній Раді України.</p>
<p>Але я хочу скористатися цією можливістю і сказати про інше. Хочу сказати про те, що парламент принижується в дуже різні способи, і парламент сьогодні змушений виконувати вказівку Банкової щодо невипуску парламентарів навіть у робочі відрядження за кордон. Ми як парламентарі, які вміємо якісно виконувати свою роботу на користь держави України, які вміємо переконувати наших партнерів у необхідності подальшої підтримки України, змушені відмовлятися від участі у серйозних міжнародних заходах через те, що якісь виродки з монобільшості вирішили з'їздити чи то в Болгарію, чи то на Мальдіви, чи то в Таїланд. І тому сьогодні керівництво Верховної Ради України вирішило, що воно є тим законом, який може забороняти, вибачте, в незаконний спосіб виїзд на роботу для захисту національних інтересів України депутатів за кордон. Це велика ганьба і це ще одна крапля, яка добиває залишки парламентаризму в Україні.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти.</p>
<p>Будь ласка, Гончаренко Олексій Олексійович, "Європейська солідарність".</p>
<p>Артур Володимирович Герасимов, будь ласка.</p>
<p></p>
<p>16:00:49</p>
<p>ГЕРАСИМОВ А.В.</p>
<p>Шановні українці! Я пам'ятаю, як під час виборчої кампанії 2019 року партія "Слуга народу", йдучи на вибори, дуже ретельно розповідала, що пустого залу в парламенті бути не може апріорі, що тут має бути завжди повний зал і всі питання мають голосуватися. Я доповідаю, і зараз, якщо оператори покажуть, не покриваючи, в залі наразі присутні 39 народних депутатів з 423, якщо не помиляюсь, станом на даний момент. У залі присутній аж один керівник фракції з восьми, і це опозиція, це не монобільшість. В залі присутні чотири керівники комітетів, тільки. Таким чином... з 27. Просто, колеги, якщо ви щось говорите під час виборів, то виконуйте свої обіцянки, а не брешіть людям.</p>
<p>А що стосується постанови, то прохання її підтримати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Нестор Іванович Шуфрич, будь ласка.</p>
<p></p>
<p>16:01:53</p>
<p>ШУФРИЧ Н.І.</p>
<p>Дякую, шановний пан головуючий. Шановні колеги, давайте будемо говорити відверто, відповідні проекти постанов, вони носять більше, безумовно, це кожне право автора подати цю постанову, але кожен народний депутат має можливість визначитись, в який спосіб він підтримає або не підтримає. Окремі наші колеги відреагували так, що вони вийшли з зали.</p>
<p>Щодо голосувань під час потенційних кандидатів на посаду члена Рахункової палати, то, шановні колеги, мабуть, мала би бути повага і до нас, кандидати мали би прийти. Ми їх не бачили. Ми їх не бачили, але ми за них голосували. Тому давайте не нарікайте, тому що буде, як в тому випадку, вийдемо самі на себе.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Ставлю на голосування пропозицію прийняти в цілому Постанову за реєстраційним номером 5707-П4 про скасування рішення Верховної Ради України від 24 серпня 2023 року прийняття в другому читанні та в цілому проекту Закону України "Про правотворчу діяльність" (з реєстраційним номером 5707від 25.062021 року). Прошу голосувати.</p>
<p></p>
<p>16:03:17</p>
<p>За-7</p>
<p>Рішення не прийнято.</p>
<p>Наступна постанова 5707-П5. Можемо вже без обговорення рухатися.</p>
<p>Проект Постанови про скасування рішення Верховної Ради України від 24.08.2023 року про прийняття у другому читанні та в цілому проекту Закону "Про правотворчу діяльність" (номер 5707 від 25.06.2021 року). Ставлю пропозицію прийняти в цілому. Прошу голосувати.</p>
<p></p>
<p>16:03:53</p>
<p>За-6</p>
<p>Рішення не прийнято.</p>
<p>Постанова за реєстраційним номером 5707-П6. Проект Постанови про скасування рішення Верховної Ради України від 24.08.2023 року про прийняття у другому читанні та в цілому проекту Закону "Про правотворчу діяльність" (номер 5707 від 25.06.2021 року). Пропоную прийняти в цілому. Прошу голосувати.</p>
<p></p>
<p>16:04:26</p>
<p>За-6</p>
<p>Рішення не прийнято.</p>
<p>І постанова за реєстраційним номером 5707-П7. Проект Постанови про скасування рішення Верховної Ради України від 24.08.2023 року про прийняття в другому читанні та в цілому проекту Закону України "Про правотворчу діяльність" (реєстраційний номер 5707 від 25.06.2021 року). Пропоную прийняти в цілому. Прошу голосувати.</p>
<p></p>
<p>16:05:00</p>
<p>За-5</p>
<p>Рішення не прийнято.</p>
<p>Шановні колеги, шановні народні депутати, розгляд питань порядку денного на сьогодні завершено. Дякую всім за плідну роботу.</p>
<p>Я оголошую перерву в нашому пленарному засіданні. Про час і місце його продовження вам буде повідомлено завчасно. Нагадую на необхідності непоширення інформації щодо його початку.</p>
<p>Продовжуємо працювати на перемогу. Слава Україні!</p>
<p>Дякую, колеги.</p>
<p></p>
