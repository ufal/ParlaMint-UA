Стенограма пленарного засідання
25 липня 2014

<p align=center>ЗАСІДАННЯ ШІСТДЕСЯТ ВОСЬМЕ</p>
<p align=center>Сесійний зал Верховної Ради України</p>
<p align=center>25 липня 2014 року, 10 година</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p><b>&nbsp;</b></p>
<p>ГОЛОВУЮЧИЙ. Доброго дня, шановні народні депутати! Прошу активно підходити до своїх робочих місць. Прошу взяти свої електронні картки для реєстрації, для того щоб ми зараз зареєструвалися і розпочали наше ранкове пленарне засідання.</p>
<p>Шановні народні депутати, шановні гості, шановні журналісти! Надіюся, що наша сьогоднішня робота буде плідна. Отже, прошу шановних народних депутатів зареєструватися. Прошу включити систему "Рада".</p>
<p>10:02:23</p>
<p>Сьогодні в сесійній залі зареєструвалося 281 народний депутат. Ранкове пленарне засідання оголошую відкритим.</p>
<p>Шановні народні депутати, поки ми перейдемо до порядку денного нашого сьогоднішнього засідання, я вас проінформую, щоб не було запитань. В засобах масової інформації пройшов матеріал про те, що Прем'єр-міністр – ви чули це, - подав заяву про відставку. Поки що технічно, матеріально ця заява ще не надійшла до Верховної Ради, ми її очікуємо. І, як тільки вона надійде, у відповідний термін ми її розглянемо. Я думаю, що це буде достатня інформація, щоб більше запитань у нас не було. <i>(Шум у залі)</i></p>
<p>Немає, фізично немає. Усна заява, на превеликий жаль, до справи не підшиєш. <i>(Шум у залі)</i></p>
<p>&nbsp;Шановні народні депутати, сьогодні в порядку денному в нас… Ну, немає заяви, ну, що я зроблю?! <i>(Шум у залі)</i></p>
<p>&nbsp;Є відставка, є відставка. <i>(Шум у залі)</i></p>
<p>&nbsp;Переходимо… Шановні народні депутати, в нас є зараз 30 хвилин по порядку денному на оголошення ваших депутатських запитів. <i>(Шум у залі)</i></p>
<p><a name=_GoBack></a>Я перепрошую. У вас сьогодні буде година для запитань в "Ррізному", ви всі маєте право в цей час записатися і виступити. <i>(Шум в залі) </i>Я зачитаю ваші заяви. Запити, які надійшли:</p>
<p>Віктора Р<a name=s1></a>азвадовського до Міністра молоді та спорту України щодо сприяння у виділенні синтетичного покриття для спортмайданчика на території Печанівської загальноосвітньої школи І-ІІІ ступенів Романівського району Житомирської області.</p>
<p>&nbsp;Віктора Развадовського до міністра оборони України щодо сприяння у поверненні мешканця села Левків Житомирського району, Житомирської області, Палія Максима Івановича, пораненого під час проведення антитерористичної операції на сході країни, у місце постійного проживання для проходження лікування та реабілітації.</p>
<p>Миколи Солошенка до міністра фінансів України, Голови Державної казначейської служби України про погашення кредиторської заборгованості перед підрядними органiзацiями за виконання капітального ремонту у Bарварівській середній школі по вулиці Артамонова, 16 в селі Варварівка, Юр'ївського района Дніпропетровської області у сумі 849 тисяч 174 гривні.</p>
<p>Олександра Момота до Прем'єр-міністра України щодо необхідності вжиття невідкладних заходів стосовно придбання медичного обладнання для військових госпіталів.</p>
<p>Олександра Момота до Прем'єр-міністра України щодо необхідності вжиття невідкладних заходів стосовно виділення приміщень та фінансування розміщення переселенців зі Сходу та Криму.</p>
<p>Іштвана Гайдоша до міністра освіти і науки України щодо вирішення питання стосовно видачі двомовних документів про освіту випускникам шкіл з угорською мовою навчання.</p>
<p>Олега Кулініча до Голови Державної казначейської служби України щодо здійснення проплати за виконані роботи та надані послуги міському комунальному підприємству "Зіньківський комунгосп".</p>
<p>Юрія Стеця до Голови правління Публічного акціонерного товариства "Державний ощадний банк України" щодо переведення депозитного вкладу у Публічному акціонерному товаристві "Державний ощадний банк України" мешканця Автономної Республіки Крим Льва Назарова у відділення на території материкової України.</p>
<p>Олега Канівця до Прем'єр-міністра України щодо вжиття заходів, спрямованих на прискорення&nbsp;вирішення питання отримання Приватним акціонерним товариством "Укргазвидобування" спеціальних дозволів на користування надрами з метою забезпечення населення природним газом власного видобутку.</p>
<p>Володимира Полочанінова до Генерального прокурора України, Міністра внутрішніх справ України щодо здійснення перевірки фактів порушень вимог чинного законодавства, а також протиправної бездіяльності окремих працівників органу прокуратури та Управління Міністерства внутрішніх справ України в Херсонській області щодо своєчасного, всебічного, повного та неупередженого розслідування окремих кримінальних проваджень.</p>
<p>Павла Різаненка до Голови Національної комісії, що здійснює державне регулювання у сфері енергетики щодо захисту прав споживачів при наданні послуг з газопостачання.</p>
<p>Сергія Гордієнка до Прем'єр-міністра України, Генерального прокурора України щодо усунення порушень Закону України "Про засади функціонування ринку природного газу", які допускають окремі суб'єкти господарювання, та нанесення державі збитків у особливо великих розмірах.</p>
<p>Сергія Гордієнка до Прем'єр-міністра України, Міністра юстиції України, Голови Державного агентства земельних ресурсів України щодо зволікання з видачею свідоцтва на право власності нерухомого майна учаснику бойових дій в Афганістані Олегу Фещенку та іншим членам кооперативу садового товариства "Росинка" (місто Кременчук).</p>
<p>Олега Кулініча до Віце-прем’єр-міністра України - Міністра регіонального розвитку, будівництва та житлово-комунального господарства України щодо проведення капітального ремонту дороги у місті Зіньків Полтавської області.</p>
<p>Тараса Осауленка до Голови Служби безпеки України щодо перевірки на предмет шпигунства громадянки України Андреї Бочкор.</p>
<p>Тараса Осауленка до Управління Державної автомобільної інспекції Головного управління Міністерства внутрішніх справ України в Київській області щодо необхідності обладнання небезпечної ділянки дороги у Обухівському районі Київської області з метою мінімізації небезпеки для учасників дорожнього руху.</p>
<p>Ігоря Мірошниченка до Міністра оборони України щодо передачі батальйону особливого призначення Міністерства внутрішніх справ України "Січ" оснащення й озброєння з фондів Міністерства оборони України.</p>
<p>Андрія Міщенка до Голови Служби безпеки України щодо надання інформації про заходи реагування Службою безпеки України стосовно ряду осіб, діяння яких містять ознаки кримінальних правопорушень проти основ національної безпеки України.</p>
<p>Ольги Михайленко до Прем'єр-міністра України щодо виділення коштів на завершення будівництва підвідного газопроводу до села Бургунка Бериславського району Херсонської області.</p>
<p>Ольги Михайленко до голови Херсонської обласної державної адміністрації щодо виділення коштів на завершення ремонту покрівлі навчально-виховного комплексу "Чаплинська школа-гімназія" Херсонської області.</p>
<p>Миколи Круглова до Прем'єр-міністра України щодо недопущення зупинки будівництва об'єкту "Створення спортивного містечка по проспекту Героїв Сталінграду, 4 у місті Миколаєві".</p>
<p>Олега Тягнибока до Міністра освіти і науки України, голови Херсонської обласної державної адміністрації щодо необхідності вжиття заходів, спрямованих на вирішення ситуації в Нововоронцовській загальноосвітній школі №1, у зв'язку з кадровими змінами в системі освіти.</p>
<p>Олександра Табалова до Генерального прокурора України, Київського міського голови про перевірку інформації та вжиття заходів прокурорського реагування щодо незаконного будівництва громадянкою Тетяною Пономаренко багатоповерхового, багатоквартирного житлового будинку по вулиці Редутній, 32 у Печерському районі міста Києва.</p>
<p>Володимира Ар'єва до прокурора міста Києва щодо ситуації, яка склалась навколо пансіонату "Джерело" в Пущі-Водиці".</p>
<p>Вікторії Булах до Міністра охорони здоров'я України стосовно вжиття заходів щодо забезпечення необхідним лікуванням Моісеєнка Данила, діагноз - гострий лімфобластний лейкоз за рахунок однієї з державних програм.</p>
<p>Вікторії Булах до Голови Національного банку України стосовно вжиття заходів щодо повернення депозитних вкладів Оніщук Наталії та Оніщук Станіславу, які знаходяться на рахунках в Публічного акціонерного товариства "Міський комерційний банк".</p>
<p>Романа Ілика до голови Правління Публічного акціонерного товариства "Укрнафта" щодо проведення капітального ремонту доріг у місті Борислав Львівської області за кошти Публічного акціонерного товариства "Укрнафта" відповідно до Закону України "Про Загальнодержавну цільову програму захисту населення і територій від надзвичайних ситуацій техногенного та природного характеру на 2013 - 2017 роки".</p>
<p>Романа Ілика до Прем'єр-міністра України&nbsp; щодо завершення будівництва лікарняного корпусу на 250 ліжко-місць у місті Борислав Львівської області відповідно до Закону України "Про Загальнодержавну цільову програму захисту населення і територій від надзвичайних ситуацій і техногенного та природного характеру на 2013 - 2017 роки".</p>
<p>Світлани Фабрикант до Міністра екології та природних ресурсів України, Голови Державного агентства земельних ресурсів України, Одеського міського голови щодо незаконного землекористування та відведення у приватну власність земель природно-заповідного фонду України - території парку-пам'ятника садово-паркового мистецтва - дендропарку "Перемоги" у місті Одесі.</p>
<p>Віталія Журавського до Прем'єр-міністра України щодо передачі добудованого газопроводу до села Здвижка Житомирської області у державну власність і введення його в експлуатацію.</p>
<p>Андрія Шипка до Прем'єр-міністра України, Генерального прокурора України&nbsp; щодо повернення будівлі Дніпропетровського військового шпиталю у державну власність.</p>
<p>Ігоря Циркіна до Прем'єр-міністра України, Генерального прокурора України&nbsp; щодо зменшення тиску органів державної влади на підприємства.</p>
<p>Валерія Сушкевича до Міністра соціальної політики України стосовно створення умов доступності в приміщеннях установ сфери соціального захисту населення для осіб з інвалідністю та інших маломобільних груп населення.</p>
<p>Іштвана Гайдоша до Міністра економічного розвитку і торгівлі України щодо необхідності вжиття невідкладних заходів, направлених на фінансування робіт з будівництва заводу механізованої переробки твердих побутових відходів, у селі Яноші Берегівського району Закарпатської області.</p>
<p>Юрія Боярського до Міністра фінансів України, Голови Державної фіскальної служби України щодо штучних проблем із отримання бюджетного відшкодування ПДВ, створюваних для Публічного акціонерного товариства "Новокраматорський машинобудівний завод".</p>
<p>Юрія Боярського до Міністра фінансів України, Голови Державної фіскальної служби України щодо списання податкових зобов'язань Публічному акціонерному товариству "Краматорський завод важкого верстатобудування", якому завдано значних збитків під час АТО.</p>
<p>Леоніда Даценка до Генерального прокурора України щодо законності банкрутства та зміни власника частини майна Дочірнього підприємства Державної акціонерної компанії "Хліб України" - "Тальнівський комбінат хлібопродуктів" та перебування на його території невідомих озброєних автоматичною зброєю воєнізованих формувань, які прибули в місто Тальне Черкаської області із зони проведення Антитерористичної операції.</p>
<p>Леоніда Даценка до Прем'єр-міністра України щодо негайного призначення на посади голів Канівської районної державної адміністрації та Золотоніської районної &nbsp;державної адміністрації Черкаської області узгоджених громадянами кандидатур, які були подані Черкаською обласною державною адміністрацією до Кабінету Міністрів України, але були повернуті без розгляду.</p>
<p>Олександра Фищука до голови Державної казначейської служби України щодо перерахування коштів на ремонт магістрального водогону в місті Сторожинець Чернівецької області.</p>
<p>Андрія Тягнибока до Генерального прокурора України щодо проведення перевірки дотримання законодавства і сплати штрафів, присуджених Турківським районним судом Львівської області.</p>
<p>Едуарда Леонова до Генерального прокурора України, Вищої ради юстиції, Вищої кваліфікаційної комісії суддів України щодо зради державних інтересів та порушення присяги з боку суддів Автономної Республіки Крим та міста Севастополь.</p>
<p>Едуарда Леонова до Прем'єр-міністра України, Генерального прокурора України, Голови Служби безпеки України, голови Національного агенства України з питань державної служби щодо функціонування у Криму Державної служби спеціального зв'язку та захисту інформації України.</p>
<p>Сергія Власенка до Міністерства закордонних справ України щодо негайної передачі Президенту України проекту Закону України "Про ратифікацію Верховною Радою України Угоди про Асоціацію між Україною та Європейським Союзом".</p>
<p>Олексія Кайди до Прем'єр-міністра України, міністра охорони здоров'я України, секретаря Ради національної безпеки і оборони України щодо вжиття термінових заходів для забезпечення військово-медичних закладів та військових частин Збройних Сил України, задіяних в антитерористичній операції, засобами специфічної імунопрофілактики і лікування особливо небезпечних інфекційних захворювань, санітарною технікою та реанімобілями класу "С".</p>
<p>Олексія Кайди до Прем'єр-міністра України, міністра культури України щодо включення Свято-Успенської Почаївської лаври до складу Кременецько-Почаївського державного історико-архітектурного заповідника, необхідності внесення її до Списку пам'яток всесвітньої спадщини ЮНЕСКО та затвердження державної програми збереження споруд лаври.</p>
<p>Олега Зарубінського до Прем'єр-міністра України щодо відновлення житла громадян в зоні проведення антитерористичної операції.</p>
<p>Олега Зарубінського до Прем'єр-міністра України щодо безпеки проживання дітей на територіях, де відбувались військові дії.</p>
<p>Ігоря Янківа до Генерального прокурора України щодо незаконних дій посадових осіб Приморської міської ради Запорізької області стосовно надання незаконного дозволу на встановлення тимчасових конструкцій для ведення підприємницької діяльності.</p>
<p>Геннадія Федоряка до Кабінету Міністрів України, Міністерства енергетики та вугільної промисловості України щодо необхідності відновлення проведення спеціалізованих аукціонів з продажу скрапленого газу для комунально-побутового споживання.</p>
<p>Геннадія Федоряка та Якова Безбаха до Кабінету Міністрів України, Міністерства соціальної політики України, Міністерства регіонального розвитку, будівництва та житлово-комунального господарства України, Міністерства внутрішніх справ України, Генеральної прокуратури України, Державної виконавчої служби України стосовно необхідності вжиття дієвих заходів для захисту трудових та соціальних прав працівників комунальної сфери.</p>
<p>Руслана Сольвара до міністра внутрішніх справ України щодо незадовільного розгляду депутатського звернення від 16 червня 2014 року стосовно порушень вимог Закону України "Про звернення громадян" посадовими особами Вишгородського районного відділу Головного управління Міністерства внутрішніх справ України в Київській області.</p>
<p>Руслана Сольвара до Міністерства енергетики та вугільної промисловості України, Національної комісії, що здійснює державне регулювання у сфері енергетики, Генеральної прокуратури України, Київської обласної державної адміністрації щодо вирішення нагального питання електрифікації нових вулиць у селі Березівка Макарівського району Київської області.</p>
<p>Сергія Гриневецького до голови Одеської обласної державної адміністрації щодо стану підготовки загальноосвітніх шкіл-інтернатів Одеської області до нового навчального року.</p>
<p>Сергія Гриневецького до Прем'єр-міністра України щодо відновлення ліфтового господарства України.</p>
<p>Володимира Чуба до Прем'єр-міністра України щодо необхідності вжиття невідкладних заходів для реалізації проектів за схемою зелених інвестицій в рамках укладених Договорів продажу одиниць (частин) установленої кількості з метою належного виконання Україною положень Кіотського протоколу.</p>
<p>Юрія Бублика до Генерального прокурора України про неправомірні дії службових осіб Товариства з обмеженої відповідальністю "Інвестиційна компанія "Полтавабудінвест" при будівництві багатоповерхового житлового будинку на бульварі Боровиковського, 11 у Полтаві, незаконне заволодіння коштами інвесторів - довірителів у сумі 17 мільйонів 500 тисяч гривень, неодноразове закриття <a name=Temp></a>кримінальних справ, порушених за даним фактом, та довготривале їх розслідування.</p>
<p>Павла Різаненка до Генерального прокурора України, виконуючого обов'язки Голови Фонду державного майна України, заступника міністра промислової політики України Олександра Каленкова щодо перевірки правомірності передачі державного майна цілісного майнового комплексу хімічних виробництв Сєвєродонецького державного виробничого підприємства "Об'єднання "Азот" до статутного капіталу Приватного акціонерного товариства "Сєвєродонецьке об'єднання "Азот", та незаконності безоплатного відчуження корпоративних прав, що належать державі у статутному капіталі Товариства з обмеженою відповідальністю Спільне підприємство "Укрзовніштрейдінвест", на користь Приватного акціонерного товариства "Сєвєродонецьке об'єднання "Азот".</p>
<p>Маркіяна Лопачака до заступника Голови Державної інспекції України з питань захисту прав споживачів Ольги Соколової щодо забезпечення споживачам доступу до інформації про походження товарів.</p>
<p>В'ячеслава Задорожного до&nbsp; Прем'єр-міністра України про виділення Дніпропетровській області коштів на забезпечення своєчасної і повної виплати всіх соціально захищених видатків місцевих бюджетів.</p>
<p>Олександра Бригинця до голови Київської міської державної адміністрації щодо здійснення перевірки та вжиття необхідних заходів, направлених на заборону будівництва по вулиці Редутній, 32 в місті Києві на Печерських пагорбах, в межах історико-архітектурної зони.</p>
<p>Ірини Геращенко та Марії Матіос до міністра оборони України, Начальника Генерального штабу - Головнокомандувача Збройних Сил України щодо забезпечення військовослужбовців аптечками в зоні антитерористичної операції.</p>
<p>Михайла Головка до міністра інфраструктури України, генерального директора Державної адміністрації залізничного транспорту України щодо відновлення руху відмінених поїздів, що слідують через Тернопільську область.</p>
<p>Михайла Головка до Прем'єр-міністра України, міністра аграрної політики та продовольства України щодо необхідності внесення змін до Постанови Кабінету Міністрів України № 764 від 11 серпня 2010 року з метою розвитку тваринництва.</p>
<p>Маркіяна Лопачака до міністра охорони здоров'я України, Вищої кваліфікаційної комісії суддів України щодо збереження у власності територіальної громади Львова музею історії медицини Галичини імені Мар'яна Панчишина.</p>
<p>Ірини Сех до Генерального прокурора України щодо зухвалого порушення майнових прав пайовиків керівництвом Буcької райспоживспілки Львівської області.</p>
<p>Ірини Фаріон до Міністра освіти і науки України щодо ненадання відповідей Міністерством освіти і науки України на низку депутатських звернень за період із 6 березня по 5 червня 2014 року.</p>
<p>Ірини Фаріон до Міністра освіти і науки України щодо звернення співробітників Національного науково-дослідного інституту українознавства Міністерства освіти і науки України з приводу їхнього незаконного звільнення і щодо перебування на посаді директора одіозного Анатолія Чайковського.</p>
<p>Ігоря Кривецького до Генерального прокурора України щодо можливих неправомірних дій лікарів міської клінічної лікарні і швидкої медичної допомоги, стосовно надання неналежної медичної допомоги.</p>
<p>Ігоря Кривецького до Генерального прокурора України щодо неправомірного відчуження земельної ділянки, яка відноситься до дендропарку "Перемоги", що знаходиться в Приморському районі міста Одеса.</p>
<p>Олега Осуховського та Руслана Зелика до Генерального прокурора України, Секретаря Ради національної безпеки і оборони України, Міністра юстиції України щодо проведення перевірки обґрунтованості екстрадиційних запитів України.</p>
<p>Ірини Сех до Генерального прокурора України, Голови Служби безпеки України щодо запобігання шахрайським діям та формуванню фінансової будівельної піраміди при реалізації житлових будівельних проектів Набережних кварталів та їм подібних.</p>
<p>Анатолія Вітіва до Прем'єр-міністра України щодо вжиття заходів спрямованих на припинення можливих порушень законодавства в галузі оціночної діяльності в Україні.</p>
<p>Євгена Мельника до Генерального прокурора України, Міністра внутрішніх справ України щодо дій правоохоронних органів України по розшуку і притягненню до відповідальності колишніх високопосадовців.</p>
<p>Євгена Мельника до Прем'єр-міністра України, Генерального прокурора України щодо неповного розгляду депутатського запиту про неправомірну діяльність керівництва державного підприємства "Передпускова дирекція шахти № 10 "Нововолинська" у Волинській області та проведення аудиту фінансово-господарської діяльності.</p>
<p>Марії Матіос та Ірини Геращенко до Голови Служби безпеки України щодо розслідування фактів погроз українським журналістам терористичною організацією "Русский Освободительный Фронт".</p>
<p>Оксани Продан до Голови Державної фіскальної служби України щодо усунення неузгодженостей за операціями з постачання та ввезення на митну територію України лікарських засобів та виробів медичного призначення.</p>
<p>Олександра Волкова до Генерального прокурора України щодо незаконних дій працівників Голосіївського районного управління Головного управління Міністерства внутрішніх справ України в місті Києві, спрямованих на перешкоджання господарської діяльності Публічного акціонерного товариства "Київпорядкомплект".</p>
<p>Юрія Бублика до міністра оборони України щодо звільнення з посади військового комісара Полтавського обласного військового комісаріату полковника Бориса Павлова за сепаратиські настрої (підтримання окупації Криму та східних областей України, не визнання Порошенка легітимним Президентом України, тощо).</p>
<p>Олега Панькевича до Генерального прокурора України, Голови Служби безпеки України щодо вжиття оперативних заходів із з'ясування обставин зникнення та потрапляння в полон військовослужбовців Тараса Матвісіва та Валерія Виноградова, а також звільнення їх з полону.</p>
<p>Олега Панькевича до голови Державної казначейської служби України щодо вжиття невідкладних заходів із проведення платіжних доручень управління транспортної дорожньої інфраструктури і зв'язку, департаменту житлово-комунального господарства Херсонської міської ради на загальну суму 2 мільйона 278 тисяч 700 гривень.</p>
<p>Ярослава Дубневича до Прем'єр-міністра України, Міністра оборони України про вирішення ситуації із закупівлями та запуском виробництва кевларових захисних шоломів.</p>
<p>Ярослава Дубневича до Прем'єр-міністра України про вжиття невідкладних заходів із забезпечення військовою формою та взуттям зимового зразка учасників бойових дій у складі Збройних сил України, Нацгвардії, батальйонів добровольців Міністерства внутрішніх справ та батальйонів територіальної оборони.</p>
<p>Олега Ляшка до Генерального прокурора України про притягнення до кримінальної відповідальності Президента Російської Федерації Володимира Путіна та інших службових осіб Російської Федерації за злочини проти миру, безпеки людства та міжнародного правопорядку, національної і громадської безпеки України та особистих прав і свобод людини і громадянина, вчинені через збройну агресію Російської Федерації проти України, військову окупацію і анексію Автономної Республіки Крим і місто Севастополь, організацію сепаратизму і тероризму на території України.</p>
<p>Анатолія Денисенка до міністра екології та природних ресурсів України щодо врегулювання ситуації з недопущення самовільного користування надрами та видобування гравійно-піщаної&nbsp;сировини з русел річок та прибережних захисних смуг.</p>
<p>Анатолія Денисенка до віце-прем’єр-міністра України - міністра регіонального розвитку, будівництва та житлово-комунального господарства України щодо запровадження альтернативного способу обліку споживання теплової енергії у житлових будинках з метою скорочення споживання газу.</p>
<p>Вадима Мерікова до Генерального прокурора України щодо неналежного та необ'єктивного розгляду депутатських звернень стосовно проведення належної перевірки фактів шахрайських дій Товариства з обмеженою відповідальністю "Група Компаній Металінвест" під час здійснення підприємницької діяльності та притягнення винних осіб до відповідальності, передбаченої чинним законодавством України.</p>
<p>Юрія Сиротюка до Генерального прокурора України щодо перевірки причетності народного депутата України Спірідона Кілінкарова до здійснення антидержавної діяльності.</p>
<p>Юрія Сиротюка до Голови Служби безпеки України, голови Державної авіаційної служби України щодо врегулювання руху в повітряному просторі України.</p>
<p>Михайла Блавацького до генерального директора Львівської обласної державної телерадіокомпанії щодо діяльності Львівської обласної державної телерадіокомпанії.</p>
<p>Михайла Блавацького до Генерального прокурора України щодо бездіяльності слідчих Києво-Святошинського районного відділу Головного управління Міністерства внутрішніх справ України у Київській області.</p>
<p>Андрія Табалова до Прем'єр-міністра України щодо роз'яснення порядку отримання учасниками антитерористичної операції, яка проводиться на сході України, статусу учасника бойових дій.</p>
<p>Сергія Баландіна до Генерального прокурора України, міністра внутрішніх справ України щодо взлому, проникнення у приміщення, пошкодження майна моєї офіційної депутатської приймальні громадян за адресою: місто Кривий Ріг, вулиця 22-го Партз'їзду, будинок 37 та пограбування з нанесенням тілесних ушкоджень громадянки Тетяни Удовиченко, яка знаходилася в цей час у вказаній приймальні, терористичною групою озброєних шести осіб.</p>
<p>Богдана Бенюка до голови Державної міграційної служби України щодо офіційного роз'яснення з приводу можливості реалізації права на набуття громадянства України за територіальним походженням громадянами Республіки Білорусь.</p>
<p>Андрія Шипка до міністра оборони України щодо термінового вжиття заходів щодо збільшення кількості ліжко-місць у Дніпропетровському&nbsp;військовому госпіталі.</p>
<p>Ігоря Мірошниченка до Прем'єр-міністра України, Генерального прокурора України, голови Служби безпеки України щодо вжиття невідкладних заходів стосовно ситуації, що склалась на публічному акціонерному товаристві "Сумське науково-виробниче об'єднання імені Фрунзе" та доведення підприємства до межі банкрутства злочинними діями її генерального директора Олексія Цимбала.</p>
<p>Групи народних депутатів (Рибакова, Парасківа та інших. Всього 4 депутатів) до Прем'єр-міністра України щодо недопущення приватизації важливих вітчизняних стратегічних підприємств.</p>
<p>Руслана Марцінківа до Генерального прокурора України щодо можливого порушення законодавства у сфері будівництва, надання в оренду земельних ділянок, об'єктів комунальної власності в місті Івано-Франківську.</p>
<p>Руслана Марцінківа до Генерального прокурора України щодо недопущення знищення лісового масиву в місті Чернігів.</p>
<p>Галини Чорної до міністра оборони України щодо створення інформаційного центру для родичів українських військових, які перебувають у зоні бойових дій.</p>
<p>Галини Чорної до Генерального прокурора України, міністра внутрішніх справ України щодо необхідності правової перевірки діяльності Приватного підприємства "Люг" та бездіяльності окремих службових осіб прокуратури Полтавської області.</p>
<p>Ігоря Сабія до Генерального прокурора України щодо заборгованості у виплаті заробітної плати працівникам відокремленого підрозділу Публічного акціонерного товариства "Південьзахідшляхобуд".</p>
<p>Олександра Дубового до Генерального прокурора України щодо факту рейдерського захоплення виробничого кооперативу "ЦЕНТР" в місті Кілія Одеської області.</p>
<p>Олега Тягнибока до міністра закордонних справ України, голови Державної прикордонної служби України, голови Державної міграційної служби України, голови Служби безпеки України щодо заборони в'їзду на територію України відомим російським акторам, артистам та іншим представникам культури, які публічно підтримують військову агресію та дії Президента Російської Федерації Володимира Путіна, направлені на знищення цілісності держави Україна та українського народу.</p>
<p>Ольги Борити до Прем'єр-міністра України щодо скорочення соціальних виплат та невиплати допомоги при народженні дитини у Хмельницькій області.</p>
<p>Групи народних депутатів (Зелика, Осуховського та інших. Всього 4 депутатів) до Генерального прокурора України, міністра внутрішніх справ України щодо неналежного розгляду &nbsp;депутатського запиту, який вказує на факт захоплення приватної власності у Васильківському районі Київської області та неправомірну бездіяльність правоохоронних органів.</p>
<p>Марії Матіос та Ірини Геращенко до Керівника секретаріату Вищої кваліфікаційної комісії суддів України щодо повторного розгляду депутатського запиту у зв'язку із рішенням суду щодо виконання членами Вищої кваліфікаційної комісії суддів України та їх головою своїх повноважень до початку роботи новоствореної комісії.</p>
<p>Віталія Іляшенка до Прем'єр-міністра України щодо неврегульованих питань у сфері земельних відносин.</p>
<p>Віталія Іляшенка до прокурора Черкаської області щодо фактів грубого порушення законодавства посадовими особами Реєстраційної служби Тальнівського районного управління юстиції Черкаської області.</p>
<p>Це всі запити, шановні народні депутати, які ви подали. Переходимо до наступного пункту порядку денного. Я прошу запросити всіх народних депутатів до сесійної зали.</p>
<p>До поки народні депутати зараз заходять до сесійної зали, декілька оголошень. Народний депутат Буховець повідомляє, відповідно до частини 3 статті 60 Закону України про Регламент Верховної Ради України про своє входження до депутатської групи "За мир та стабільність" у Верховній Раді України. Також народний депутат Демидюк повідомляє про своє входження до депутатської групи "За мир та стабільність".</p>
<p>У порядку денному сьогоднішнього нашого засідання у другому читанні стоїть проект закону, реєстраційний номер 4032а. Я прошу до доповіді голову комітету з питань податкової та митної політики Хомутинніка Віталія Юрійовича. Терьохін? Прошу включити мікрофон народному депутату Терьохіну.</p>
<p>&nbsp;</p>
<p>10:33:22</p>
<p>ТЕРЬОХІН С.А.</p>
<p>Шановні народні депутати, я вам нагадую, що майже 2 місяці тому, ми прийняли в першому читанні Закон про Крим. Верховна Рада доручила за скороченою процедурою його підготувати, але так вийшло, що тільки сьогодні він з'явився в залі. Про що йде мова в цьому законі. В зв'язку з тимчасовою окупацією виникли чисельні колізії у наших підприємств і громадян, які мають податкові зобов'язання по своїх філіях, відділеннях або дочірніх кампаніях. Фактично, ці компанії, які знаходяться на не окупованій території, ходять під прокуратурою за несплату податків. Виникли величезні проблеми з видачою сертифікатів місця походження товарів, які виробляються в Криму. Виникли величезні проблеми з евакуацією бізнеса на не окуповану територію і громадян, які переїжджають на не окуповану територію з окупованої території. В результаті кропіткої роботи вам пропонується табличка, яка складається з 181-ї сторінки і містить 317 різноманітних пропозиції. Можу вам сказати, що переважна більшість цих пропозицій врахована, не враховані концептуально неприйнятні пропозиції, які фактично визнають анексію Криму. Ну припустимо, серед них є така екзотична пропозиція, по якій всі податки, які зараз справляються в бюджет Росії в Криму, пропонувалося включати валові витрати підприємств українських для того, щоб зменшувати податки до українського бюджету. Зрозуміло, що ми не могли погодиться з такого роду пропозиціями, вони не враховані. Весь цей текст повністю погоджено з Кабінетом Міністрів, з Міністерством фінансів, з митницею і податковою службою. Тому, я пропоную пане головуючий, для того, щоб не затягувати час просто &nbsp;спитати: в кого з авторів не врахованих правок є питання і при необхідності їх поставити на голосування. Якщо таких не знайдеться, пане головуючий, я би вас дуже просив в зв'язку з сьогоднішньою, ну скажемо так – не дуже високою явкою в парламент, поставити цей законопроект в другому читанні і в цілому на сигнальне голосування для того, щоб його не втратити.</p>
<p>&nbsp;</p>
<p>ГОЛОВУЮЧИЙ. Дякую. Дякую. Шановні депутати, є по поправках? По поправках. Гаразд.</p>
<p>Шановні народні депутати, давайте тоді таким чином. Я думаю, що швидше буде, я піду по поправках, так буде швидше і максимально швидко.</p>
<p>Поправка номер 9. Є в авторів? Немає. Є? Ваша поправка… Одну секунду. По поправках буду, ви піднімете руку де ваша поправка буде йти. І все.</p>
<p>10-та поправка є? Не має. 11-та поправка є? Немає. 16-та? Не має. 18-та? 22? Немає. 23, 31, 32 – не має.</p>
<p>&nbsp;</p>
<p>ГОЛОС ІЗ ЗАЛУ<i>. (Не чути)</i></p>
<p>&nbsp;</p>
<p>ГОЛОВУЮЧИЙ. Я знаю. Ми зараз пройдем про відхилених, в кого будуть на підтвердження ви тоді піднімете руку.</p>
<p>49-та? Немає. 50-та? Немає. 52-га? Не має. 54-та? Не має. 55-та? Я ж, це ж швидше буде. 61? Перепрошую, 57-ма і 58-ма – не має. 62-га? Не має. 65? Не має. 80-та? Не має. 81? Немає.</p>
<p>96-а, 92-а – немає.</p>
<p>99-а – немає.</p>
<p>103-я – немає.</p>
<p>116-а – немає.</p>
<p>117-а – немає.</p>
<p>123-я і 121 – немає.</p>
<p>128-а – нема.</p>
<p>132-а – немає.</p>
<p>134-а – немає.</p>
<p>138-а – немає.</p>
<p>139-а – нема.</p>
<p>150-а – немає.</p>
<p>159-а – нема.</p>
<p>160-а – немає.</p>
<p>165-а – немає.</p>
<p>167-а – також немає зауваг.</p>
<p>190-а – немає.</p>
<p>196-а – немає</p>
<p>202 поправочка. Немає в авторів пропозицій.</p>
<p>203-я і 204-а – також немає.</p>
<p>213-а – немає.</p>
<p>221-а – немає.</p>
<p>231-а – немає.</p>
<p>236-а – немає.</p>
<p>237-а – нема.</p>
<p>239-а, 240-а, 241-а – немає.</p>
<p>249-а – немає.</p>
<p>251-а – немає.</p>
<p>260-а – немає.</p>
<p>262-а – автори не претендують на її підтвердження.</p>
<p>266-а і 267-а – немає у депутатів пропозицій.</p>
<p>270-а – немає пропозицій.</p>
<p>271-а – немає.</p>
<p>279-а – також не наполягають.</p>
<p>280-а, 282-а – не наполягаєте, шановні народні депутати.</p>
<p>293-я і 294-а – автор не наполягає? Ні.</p>
<p>295-а – не наполягають.</p>
<p>303-я – не наполягають. 305-а і 306-а.</p>
<p>306-а? Прошу включити Гіршфельду. Автор в нас – Гіршфельд. Прошу включити мікрофон, будь ласка. 306-а поправка.</p>
<p>&nbsp;</p>
<p>10:42:19</p>
<p>ГІРШФЕЛЬД А.М.</p>
<p>306-а касается сертификации, то, о чем сказал докладчик. Этот вопрос вынесен для принятия решения в Верховной Раде, на комитете он обсуждался. Потому что механизм, заложенный для получения сертификатов, недееспособный и не позволит предприятиям получать соответствующие документы и экспортировать продукцию.</p>
<p>&nbsp;</p>
<p>ГОЛОВУЮЧИЙ.&nbsp; Прошу ваш коментар, будь ласка, доповідача.</p>
<p>&nbsp;</p>
<p>10:42:50</p>
<p>ТЕРЬОХІН С.А.</p>
<p>Ця правка не стосується того, що ви сказали. Вона стосується того, що пункт 9 ви пропонуєте виключити. А в пункті 9 мова йде про те, коли втрачає чинність цей закон. Тобто тут про сертифікацію взагалі мова не йде.</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні? Включіть мікрофон Гіршфельду, будь ласка, ще.</p>
<p>&nbsp;</p>
<p>10:43:13</p>
<p>ГІРШФЕЛЬД А.М.</p>
<p>То, что мы обсуждали на комитете, до принятия решения, пункт 308.</p>
<p>&nbsp;</p>
<p>ТЕРЬОХІН С.А. Який?</p>
<p>Ви про… Зараз мова йде про 306 правку. Ви про 308-у говорите?</p>
<p>&nbsp;</p>
<p>ГІРШФЕЛЬД А.М. 308-у, да.</p>
<p>&nbsp;</p>
<p>ТЕРЬОХІН С.А. 308 правка говорить про те, що в разі, якщо потребується сертифікат походження товарів, то тоді необхідно, щоб відповідно до розділу ІІ Митного кодексу або відповідно до Договору про походження товарів Світової організації торгівлі, або першого протоколу до Угоди про асоціацію в разі її ратифікації не була можливість фізичної перевірки місця походження товарів, тобто там, де вони виробляються або достатньо перероблюються. Якщо такої перевірки не можна зробити фізично, хоча я не знаю чому, то тоді не може бути виданий сертифікат, оскільки не зрозуміло звідки пішов товар. От припустимо, сьогодні наші або представники ТПП, або представники митних органів їздять по всьому світу на ті виробництва, де виробляються або достатньо перероблюються товари для того, щоб зробити верифікацію або видати сертифікат походження, або сертифікат відповідності.</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>10:43:42</p>
<p>ТЕРЬОХІН С.А.</p>
<p>Ми просто протранслювали ті норми, які містяться, містяться в сьогоднішньому законодавстві. Ми можемо їх і не писати між іншим, оскільки все рівно вони містяться, як вимоги, в розділі ІІ Митного кодексу.</p>
<p>&nbsp;</p>
<p>ГОЛОВУЮЧИЙ. Я перепрошую, ви наполягаєте на голосуванні? Шановні народні депутати, ставлю на підтвердження поправку номер 306.</p>
<p>&nbsp;</p>
<p>ТЕРЬОХІН С.А. Вісім! Вісім!</p>
<p>&nbsp;</p>
<p>ГОЛОВУЮЧИЙ. 306.</p>
<p>Ми говоримо про 308-у?</p>
<p>&nbsp;</p>
<p>ТЕРЬОХІН С.А. Так. Так. Так.</p>
<p>&nbsp;</p>
<p>ГОЛОВУЮЧИЙ. 308-у.&nbsp;&nbsp; Для підтвердження ставлю на голосування поправку номер 307… 308, перепрошую, 308. Прошу народних депутатів визначатися. Прошу включити систему "Рада".</p>
<p>&nbsp;</p>
<p>10:45:54</p>
<p>За-59</p>
<p>Рішення не ухвалено.</p>
<p>Поправка номер 315. Немає пропозицій&nbsp;&nbsp; в авторів.</p>
<p>Поправка номер 316. Немає пропозицій.</p>
<p>317. Автор поправки не зголосився.</p>
<p>Все, це є всі поправки, які є&nbsp; в цьому законопроекті. Ставимо&nbsp; на сигнальне. Автор просить поставити на&nbsp; сигнальне голосування.</p>
<p>Шановні народні депутати,&nbsp; запросіть,&nbsp; будь ласка, всіх депутатів до сесійної зали. Я розумію, що достатньо напружений тиждень і останній робочий день у вас,&nbsp; шановні народні депутати. Але з огляду на вашу необхідну якість роботи, я&nbsp; би вас дуже&nbsp; просив&nbsp; зараз сісти на&nbsp; свої робочі місця для того, щоби ви не бігли в останню хвилину і потім не говорили про те, що ви не встигли&nbsp; проголосувати.</p>
<p>&nbsp;Шановні народні депутати, вашій увазі пропонується сигнальне&nbsp;&nbsp; голосування проекту Закону&nbsp; (реєстраційний номер 4032а)&nbsp; про податковий та митний контроль у вільній економічній зоні Криму та про особливості здійснення економічної діяльності&nbsp; тимчасово окупованій території&nbsp; України. Прошу народних депутатів визначатися.</p>
<p>&nbsp;</p>
<p>10:47:37</p>
<p>За-177</p>
<p>Прошу показати по фракціях. "Батьківщина" - 53,&nbsp; Партія регіонів - 43, "УДАР Віталія Кличка" - 27, "Економічний розвиток" - 17, "Суверенна європейська Україна" - 1,&nbsp; ВО&nbsp;&nbsp; "Свобода"&nbsp; - 27, "За мир та стабільність" – 0, позафракційні -&nbsp; 9.</p>
<p>Прошу включити мікрофон автору законопроекту народному депутату Терьохіну.</p>
<p>&nbsp;</p>
<p>10:48:04</p>
<p>ТЕРЬОХІН С.А.</p>
<p>Шановні колеги, ну бачите, п'ятниця одним&nbsp; словом.&nbsp; Але я наголошую, що без цього законопроекту є всі підстави юридичні посадити тих підприємців і тих директорів компаній, які не можуть платити з окупованої території податки в український бюджет і які не можуть жодним чином зробити евакуацію свого бізнесу на не окуповану територію.</p>
<p>Я пропоную ось що, коли наступного разу, я сподіваюсь, ця Верховна Рада збереться, поставити цей законопроект на друге читання і в цілому. Зараз, ви бачите, готовності не відчувається.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Матвєєнкову? Долженкову? Будь ласка, Долженкову включіть мікрофон.</p>
<p>&nbsp;</p>
<p>10:49:08</p>
<p>ДОЛЖЕНКОВ О.В.</p>
<p>Дякую. Шановний головуючий, шановні колеги, шановні телерадіослухачі! Надзвичайно шкода, що вказаний, який за значністю дуже тяжко переоцінити законопроект, ставиться на голосування саме сьогодні в п'ятницю, коли дуже мало народних депутатів в сесійній залі. Справа в тім, що вказаний законопроект хоч якось допомагає тим підприємствам, які залишилися на тимчасово окупованій території Криму, це підприємство з українським бізнесом. Для того, щоб вони належним чином виконували господарську діяльність, належні умови для виконання господарської діяльності, сплачували заробітну плату тим людям. Окрім того, тим підприємствам, які знаходяться на території України, мають філії, не були притягнуті посадові особи до кримінальної відповідальності, підтримка вказаного законопроекту є надзвичайно важливою, в незалежності від політичних уподобань та належність до тієї чи іншої політичної депутатської фракції чи групи. Я пропоную перенести його на четвер та знову поставити на голосування, дякую, на наступний четвер.</p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; давайте ми спробуємо може на повторне друге проголосувати. Не треба? Не треба. Пропозиція, перенести на наступне пленарне засідання. Я правильно розумію? Гаразд. Є, я бачу, така консолідована позиція залу, якби ще ваша була така консолідована позиція, щоб всі члени ваших фракцій і груп були своєчасно на робочому&nbsp; місці, і ми б не переносили, взагалі було б прекрасно. Ви бачите, яке голосування, на превеликий жаль. Я би вас дуже просив керівництво фракцій і груп консолідувати своїх членів для того, щоб у&nbsp; п'ятницю була достатня кількість голосів, при тому, що ви сприймаєте цей законопроект повністю його підтримуєте, а кількість ваших членів фракцій і груп недостатньо для їхнього голосування, на превеликий жаль. Будемо просити Погоджувальну раду&nbsp; наступного разу, щоб вона включила цей&nbsp; законопроект в другому читанні все-таки ще раз поставити до порядку денного.</p>
<p>Шановні народні депутати, до мене підходять народні депутати щодо ще раз офіційно…</p>
<p>От якраз Голова Верховної Ради. Прошу. (<i>Оплески</i>)</p>
<p>&nbsp;</p>
<p align=center>Веде засідання Голова Верховної Ради України О.В.ТУРЧИНОВ</p>
<p align=center>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Шановні колеги, далі у нас перше читання&nbsp; і буде відбуватись розгляд в першому читанні проектів законів. Я прошу, щоб ми підтримали пропозицію щодо скороченої процедури розгляду цього питання.&nbsp; Прошу колеги, прошу&nbsp; підтримати, прошу&nbsp; голосувати.</p>
<p>&nbsp;</p>
<p>10:52:18</p>
<p>За-148</p>
<p>Рішення не прийнято.</p>
<p>Є пропозиція ще&nbsp; раз спробувати? Давайте ще раз, щоб ми мали&nbsp; можливість&nbsp; по всім питанням пройтись. Прошу. Це не повернення, це пропозиція розглянути проекти законів в першому читанні за скороченою процедурою. Прошу&nbsp; голосувати.</p>
<p>&nbsp;</p>
<p>10:52:55</p>
<p>За-165</p>
<p>Рішення прийнято.</p>
<p>Шановні колеги, прошу зараз розглянути проект Закону про внесення змін до деяких Законів України щодо посилення захисту прав дітей.</p>
<p>Народний депутат Луценко Ірина Степанівна. Ірина Степанівна, будь ласка, прошу на парламентську трибуну, ви доповідаєте. Реєстраційний номер 4100а.</p>
<p>&nbsp;</p>
<p>10:53:40</p>
<p>ЛУЦЕНКО І.С.</p>
<p>Шановний пане Голово, шановні народні депутати, вашій увазі пропонується законопроект про внесення змін до деяких законів України&nbsp; щодо посилення захисту прав дітей. Суть цього законопроекту, ми прекрасно знаємо, що на сьогоднішній день оголошено додаткову мобілізацію в зв'язку із ситуацією, яка склалася на сході України. Сьогодні в Україні нараховується близько 323 тисяч сімей багатодітних. Це сім'ї, які виховують більше трьох, чотирьох і п'яти дітей. Зокрема&nbsp; 17 тисяч – це сім'ї, які виховують більше п'ятеро дітей, 24 тисячі – це сім'ї, які виховують четверо дітей і 248 тисяч – які виховують трьох дітей.</p>
<p>Що пропонується вашій увазі? Пропонується дати чоловікам і жінкам, які виховують багатодітних сімей, дати відстрочку&nbsp; до мобілізації і лише за їхньою згодою по місцю їхнього проживання і за&nbsp; їхньою адресою дати їм мобілізуватися.</p>
<p>&nbsp;Друге. Цим законопроектом уточнюються вік неповнолітньої дитини. Відповідно до Конвенції ООН та до Закону про захист і охорону дитинства, неповнолітньою дитиною в Україні вважається дитина не до 16-и, а саме до 18-и років. Тому цим законопроектом уточнюється вік неповнолітньої дитини.</p>
<p>Третє. Вносяться відповідно вік цієї неповнолітньої дитини до Закону про військовий обов'язок та військову службу. Що мається на увазі? Звільняються з військової служби&nbsp; жінки, у яких на вихованні&nbsp; знаходяться діти саме до 18 років. Крім того, пропонується звільнити від мобілізації &nbsp;чоловіків і жінок, в яких на вихованні і на обслуговуванні, і на утриманні знаходяться…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ. Дуже цікавий виступ.</p>
<p>&nbsp;</p>
<p>ЛУЦЕНКО І.С. Останню хвилину.</p>
<p>Діти, які є інвалідами першої та другої групи. У цьому випадку вік такої дитини продовжується до 23 років.</p>
<p>Шановні народні депутати, війна в кінці кінців буде нами виграна, терористи будуть вигнані з цієї нашої території, але діти в багатодітних сім'ях є найбільш соціально незахищеними. Забираючи від них батьків, а в таких сім'ях, як правило, матері не працюють, для того щоб обслуговувати таку серйозну, велику родину, ми позбавляємо цих дітей права на навчання. Більше трьох неповнолітніх дітей приводить до того, що ті діти повинні будуть працювати і самі забезпечувати своє майбутнє.</p>
<p>Організація Об'єднаних Націй, провівши аналіз останніх трьох років ситуації на Україні, прийшла до висновку, що до 2050 року в Україні може залишитися 26 мільйонів українців. Шановні, прошу вас підтримати цей законопроект і дати можливість цим дітям і багатодітним сім'ям все-таки жити в повноцінній сім'ї, дати можливість їм вчитися і будувати наше майбутнє. Дякую за увагу. Прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, перед тим, як голосувати, ми повинні обов'язково заслухати представника профільного комітету. Я запрошую на парламентську трибуну Гриневецького Сергія Рафаїловича. Будь ласка. <i>(Шум у залі)</i></p>
<p>Комітет, це комітет, будь ласка, шановні колеги, встигнете: два "за", два – проти.</p>
<p>&nbsp;</p>
<p>10:57:30</p>
<p>ГРИНЕВЕЦЬКИЙ С.Р.</p>
<p>Шановний пане Голово, шановні колеги! Я хочу доповісти, що комітет одноголосно підтримав зазначений законопроект. І я дуже просив би, Олександр Валентинович, під стенограму викласти загаданий законопроект в редакції комітету з урахуванням зауважень і пропозицій наукових експертів та пропозицій Комітету з питань сім'ї, молодіжної політики, спорту та туризму.</p>
<p>Отже, "Верховна Рада України постановляє: внести зміни до таких законів України.</p>
<p>Перше. У абзаці першому пункту 2 статті 15 Закону України "Про соціальний і правовий захист військовослужбовців та &nbsp;членів їх сімей" слова і цифри "яка має дитину, дітей віком до 16 років", замінити словами і цифрами "яка має дитину, дітей віком до 18 років".</p>
<p>Друге. У статті 23 Закону України&nbsp; про мобілізаційну підготовку та мобілізацію у абзаці 4 слова і цифри " 5 і більше дітей віком до 16 років", замінити словами і цифрами "троє і більше дітей віком до 18 років". Абзац п'ятий викласти в такій редакції: "жінки та чоловіки, які самостійно виховують дитину, дітей віком до 18 років, такі особи можуть бути призвані на військову службу у разі їх згоди і тільки за місцем проживання". Після абзацу 5-го доповнити двома новими абзацами такого змісту: "Жінки та чоловіки, на утриманні яких перебуває повнолітня дитина, яка є інвалідом І чи ІІ групи до досягнення нею 23 років". "Усиновителі, опікуни, піклувальники, прийомні батьки, батьки-вихователі, на утриманні яких перебувають діти-сироти, або діти позбавлені батьківського піклування віком до 18 років, такі особи можуть бути призвані на військову службу у разі їх згоди і тільки за місцем проживання."</p>
<p>Третє. У статті 26 Закону України про військовий обв'язок і військову службу у пункті "й" коротке частини 6 слова і цифри: "віком до 16 років …</p>
<p>&nbsp;</p>
<p>ГОЛОВУЮЧИЙ. Будь ласка, я прошу дати можливість повністю завершити доповідь з цього питання.</p>
<p>&nbsp;</p>
<p>ГРИНЕВЕЦЬКИЙ С.Р.&nbsp; Дякую. Замінити словами і цифрами "віком до 18 років". У пункті "ґ" частини 8 абзац другий, після слів "дитини або кількох дітей", доповнити словами і цифрами "віком до 18 років". Абзац 5 доповнити словами і цифрами "віком до 18 років".</p>
<p>Прикінцеві положення. Перше. Цей закон набирає чинності з дня наступного за днем його опублікування.</p>
<p>Друге. Кабінету Міністрів України протягом місяця, з дня набрання чинності цим законом, привести свої нормативно-правові акти у відповідність із цим законом. Забезпечити приведення міністерствами, іншими центральними органами виконавчої влади, їх нормативно-правових актів у відповідність із цим законом. З урахуванням зазначеного, комітет рекомендує Верховній Раді України прийняти згаданий законопроект за основу та в цілому, як закон оголошений мною редакції комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, зараз я так бачу, багато бажаючих виступити, прошу записатись: два – за, два – проти. Працюємо за скороченою процедурою.</p>
<p>Народний депутат Фурман, Всеукраїнське об'єднання "Свобода".</p>
<p>&nbsp;</p>
<p>11:01:04</p>
<p>ФУРМАН О.Ю.</p>
<p>Прошу передати слово Сиротюку Юрію.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Сиротюка.</p>
<p>&nbsp;</p>
<p>11:01:09</p>
<p>СИРОТЮК Ю.М.</p>
<p>Юрій Сиротюк, Всеукраїнське об'єднання "Свобода", Черкащина.</p>
<p>Фракція Всеукраїнського об'єднання "Свобода" підтримує законопроект про внесення змін до деяких законів України щодо посилення захисту дітей. Очевидно, що держава повинна зробити все для того, щоби захистити наших військовослужбовців, їхні сім'ї, захистити дітей і такий законопроект є необхідний тому що під час першої хвилі мобілізації, на жаль, були випадки, коли призивали до служби військ батьків- годувальників, багатодітних батьків, призивали одну дитину в сім'ї і всі ці речі потрібно впорядкувати в законний порядок, в законному порядку. Так само нагальною є зараз, шановний пане голово, контроль за виконанням наших законодавчих ініціатив, наприклад, ми ще в травні проголосували Постанову "Про підвищення обороноздатності українського війська, в зв'язку з агресією Російської Федерації", йшлося про посилення військово-патріотичного виховання і навчання в школах, йшлося про відновлення військових кафедр, йшлося про відновлення призиву, йшлося про залучення добровольців для тренувань на базах сухопутних військ, нажаль, і до цього часу жоден пункт цієї постанови не виконується. Ми ще в травні ухвалили законопроекти про соціальний захист військовослужбовців йшлося про те, що військовослужбовці, які перебувають, виконують обов'язки під час антитерористичної операції не мали би сплачувати банківські кредити, пені за ними, не мало б бути перевірки їхніх підприємств, якщо вони є фізичні підприємці. Нажаль, і сьогодні приходять рахунки, нараховується пеня і цей закон фактично не працює. Я так само хотів би звернути, дуже важливу увагу, на невиконання закону щодо надання статусу учасникам бойових дій, солдатам, які перебувають в зоні АТО, люди гинуть, немає належного соціального захисту, не можуть отримати статусу. Тому Верховна Рада повинна взяти під контроль і заслухати уряд з цього питання. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Іванчук, "Батьківщина".</p>
<p>&nbsp;</p>
<p>11:03:10</p>
<p>ІВАНЧУК А.В.</p>
<p>Шановний пане Голово! Іванчук, "Батьківщина".</p>
<p>Наша фракція буде підтримувати даний законопроект, але я би хотів сказати, про яку кількість сімей йдеться. В Україні всього-на-всього 17 тисяч сімей, де більше 5-ти дітей і тільки 23 тисячі там, де чотири. Я думаю, що це ніяк не вплине на нашу боєздатність, а такі сім'ї треба захистити. Ми будемо підтримувати і просимо всіх підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Фірсов, фракція "УДАР".</p>
<p>&nbsp;</p>
<p>11:03:42</p>
<p>ФІРСОВ Є.П.</p>
<p>Прошу передати слово Валерію Пацкану.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Валерія Пацкана.</p>
<p>&nbsp;</p>
<p>11:03:49</p>
<p>ПАЦКАН В.В.&nbsp;&nbsp;&nbsp;&nbsp;&nbsp;</p>
<p>Шановні народні депутати, шановний Голово! Фракція політичної партії "УДАР" буде підтримувати вищезазначений законопроект. Я прошу всіх вас вдуматись і захистити тих, ті сім'ї де дійсно є неповнолітні діти. Як один з прикладів, вчорашній: жінка телефонує – чоловік в зоні АТО, син в зоні АТО, а на вихованні маленька дитина, вона потрапляє в лікарню. Ми повинні захистити такі сім'ї і дати можливість нормальним дітям виховуватись в нормальних сім'ях. Прошу вас всіх не включати свої політичні амбіції, свої емоції, а підтримати вищезазначений законопроект.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Герман, Партія регіонів.</p>
<p>&nbsp;</p>
<p>11:04:35</p>
<p>ГЕРМАН Г.М.</p>
<p>Безперечно, пане Голово і шановні колеги, ми повинні підтримувати все, що полегшує життя людей і все, що полегшує ситуацію тих людей, котрі будуть признані, призвані до війська. Але я хотіла би з вашого дозволу звернути увагу на дві обов'язкові речі.</p>
<p>Перше. Ми вчора почули від Міністра фінансів про те, що з 1 серпня вже не будуть платити військовим фінансів. Я вимагаю викликати з цього приводу, на наступному тижні зробити позачергове засідання, викликати фінансовий блок Кабінету Міністрів сюди і зробити все, щоб заспокоїти людей і, щоб знайти ті кошти для оплати військовим.</p>
<p>Друге. Я все-таки буду наполягати на тому, щоб Закон "Про часткову мобілізацію" розповсюджувався і на всіх депутатів Верховної Ради. Я вважаю, що ми повинні розділити долю українського народу.&nbsp; І не має бути винятків, що ми тут захищені, а люди не захищені. І захищаючи сьогодні багатодітні сім'ї ми повинні розділити з ними їхню долю. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ще наполягають представники двох фракцій. Народний депутат Зарубінський, будь ласка, одна хвилина. За регламентом я маю право надавати, коли фракції наполягають.</p>
<p>&nbsp;</p>
<p>11:05:57</p>
<p>ЗАРУБІНСЬКИЙ О.О.</p>
<p>Шановні друзі! Те, що вчора була за чітким сценарієм, за непересічною режисурою і за талановитим продюсуванням розвалена коаліція під промовистою назвою "Європейський вибір", після оголошення чого Наришкіним в сусідній державі в парламенті було масове аплодування, жодним чином не повинно позначитися на батьках, які утримують в сім'ях по троє і більше дітей, які утримують інвалідів-дітей до 23 років.</p>
<p>Тому цей законопроект правильний і його треба підтримувати. Водночас, шановні колеги, я би попросив вашої підтримки в тому, чому ми нарешті маємо знати, а скільки на сьогоднішній день мобілізовано наших громадян, які соціальні категорії підпали під мобілізацію? Правильно було сказати, чи потрапили туди діти у віці, наприклад, від 20 до 30 років найвищих посадовців? Тобто ми маємо знати цю інформацію.</p>
<p>Я думаю, що оскільки я до сих пір не можу зрозуміти…</p>
<p>&nbsp;</p>
<p>ГОЛОВУЮЧИЙ. Дайте півхвилини завершити.</p>
<p>&nbsp;</p>
<p>11:07:10</p>
<p>ЗАРУБІНСЬКИЙ О.О.</p>
<p>До сих пір не знаю, хто керує АТО, бо тут різні дані давалися, коли пан Парубій виступав, по-різному було сказано. Можливо, цю інформацію надав Верховний Головнокомандувач? Ми ж маємо знати, хто мобілізується, як мобілізується і за якими критеріями. Дуже дякую.</p>
<p>&nbsp;</p>
<p>ГОЛОВУЮЧИЙ. Народний депутат Попеску, будь ласка.</p>
<p>&nbsp;</p>
<p>11:07:30</p>
<p>ПОПЕСКУ І.В.</p>
<p>Дякую, Попеску, "Економічний розвиток". Вельмишановні колеги! Наша група підтримує цей законопроект. І беручи до уваги ті занепокоєння людей у зв'язку з черговою мобілізацією, зокрема ті люди, які мають багато дітей, багатодітні сім'ї, які постійно дзвонять до нас. Зокрема вчора мені дзвонили з Герцаївського, Глибоцького, Сторожинецького, Новосельського районів Чернівецької області. Ми зобов'язані прийняти цей законопроект.</p>
<p>І якщо раптом зараз не вистачить голосів, я пропоную перенести голосування на наступний пленарний четвер. Я хочу звернути&nbsp; увагу на те, що головне в цьому законі, що ми приводимо ряд законопроектів у відповідність до Конституції та інших законодавчих актів і, зокрема, визначаємо особу до 18 років дитиною, чим сприяє підвищення ефективності правового регулювання захисту прав дітей. Тому ми зобов'язані це зробити і зняти деякі проблеми і деякі занепокоєння, які зараз є у наших людей. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ще одна депутатська група наполягає на слові. Від депутатської групи "За мир та стабільність" народний депутат Опанащенко. Одна хвилина, будь ласка.</p>
<p>&nbsp;</p>
<p>11:08:34</p>
<p>ОПАНАЩЕНКО М.В.</p>
<p>Шановні колеги, питання мобілізації воно, дійсно, дуже важливе для країни, але і дуже важке для українських громадян. Тому, якщо ми надаємо змогу батькам, саме батьку, залишитися в сім'ї, щоб виховувати трьох і більше дітей, це дуже корисний законопроект і його потрібно, дійсно, приймати.</p>
<p>Але я б хотів би ще сказати, що дуже несвоєчасно в парламентсько-президентській республіці коаліція склала з себе повноваження в такий важкий час. І тому ще раз підкреслюю, що не можна, коли стоїть питання мобілізації, стоїть питання забезпечення зарплатнями, брати і знімати з себе відповідальність за те, що відбувається.</p>
<p>Я закликаю підтримати однозначно цей законопроект важливий. Тим, хто входив в коаліцію і кому довірили люди свої голоси, свої вподобання і привели до тієї коаліції, авжеж вони не самі туди прийшли, також замислимося над тим, що відбувається в країні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я вибачаюсь, ми за скороченою процедурою, ви вичерпали фактично два регламенти для обговорення. Я прошу секретаріат запросити всіх народних депутатів до сесійної зали. І, шановні колеги, я прошу і Партію регіонів, сідайте на свої робочі місця. Зараз у нас немає більшості, меншості, тому я звертаюся до всіх парламентарів, які присутні в залі. Давайте об'єднаємо наші голоси для того, щоб все ж таки захистити дітей, захистити їх батьків в цих складних умовах. Саме про це йдеться в цьому законі. Тому я дуже прошу всіх народних депутатів підтримати цей закон.</p>
<p>Прошу, шановні колеги, 4100а. Я розумію, що коли ми врахуємо поправки комітету, який оголосив народний депутат Гриневецький &nbsp;від профільного комітету, який веде цей закон, то ми можемо його прийняти і в цілому. Так чи ні? Можемо. Я прошу, Сергій Рафаїлович, можемо в цілому? Можемо в цілому з поправками.</p>
<p>Прошу, шановні колеги, з урахуванням поправок, які були оголошені Гриневецьким Сергієм Рафаїловичем за дорученням Комітету з питань національної безпеки і оборони, прошу підтримати за основу і в цілому законопроект 4100а. Прошу всіх голосувати.</p>
<p>&nbsp;</p>
<p>11:11:13</p>
<p>За-277</p>
<p>Рішення прийнято.</p>
<p>Дякую. Дякую, шановні колеги. Всім дякую народним депутатам за підтримку.</p>
<p>По фракціям, будь ласка. "Батьківщина" – 63, Партія регіонів – 39, "УДАР" – 30, "Економічний розвиток" – 33, "Суверенна європейська Україна" – 10, 35 – "Свобода", "За мир та стабільність" – 33, позафракційні – 34.</p>
<p>Шановні колеги, наступне питання в першому читанні, яке ми повинні розглянути. Це проект Закону про внесення змін до статті 122 Земельного кодексу України щодо уточнення повноважень центрального органу виконавчої влади, що реалізує державну політику у сфері земельних відносин. Будь ласка, від комітету, хто доповідає? У нас поставлений голова комітету Калетнік Григорій Миколайович. Я єдине що прошу, шановні колеги, у нас повинен був бути ще закон 2552а. Але на прохання комітету ми переносимо цей закон на наступний парламентський тиждень. Прошу доповідати.</p>
<p>&nbsp;</p>
<p>11:12:24</p>
<p>КАЛЕТНІК Г.М.</p>
<p>Дякую, шановний Олександре Валентиновичу, шановні колеги. Вашій увазі, вашій увазі пропонується проект Закону про внесення змін до статті 122 Земельного кодексу України щодо уточнення повноважень центрального органу виконавчої влади, що реалізує державну політику у сфері земельних відносин. Хочу зазначити, що діючими положеннями частини ІV статті 122 встановлено, що центральний орган виконавчої влади з питань земельних ресурсів &nbsp;у галузі земельних&nbsp; відносин та&nbsp; його територіальні органи передають земельні ділянки&nbsp; сільгосппризначення&nbsp; державної власності, крім випадків визначених&nbsp; частиною восьмою цієї статті, у власність або в користування&nbsp; для всіх потреб. Як вбачається з наведеної норми, вона не містить чіткого&nbsp; розмежування між центральним органом і його територіальними органами.</p>
<p>Таким чином,&nbsp; на практиці не зрозуміло, до якого саме&nbsp; органу потрібно звертатися громадянину&nbsp; України для отримання в&nbsp; користування земельної ділянки. Такий підхід до вирішення&nbsp; даного питання пов'язаний із значними труднощами, потребує великих фінансових витрат&nbsp; тих осіб, які зацікавлені у&nbsp; отриманні земельних ділянок у власність, чи в оренду. І оскільки на практиці людині необхідно пройти від села, через район, область і все-таки&nbsp;&nbsp;&nbsp;&nbsp;&nbsp;&nbsp; все стікається до&nbsp; Києва. Таким чином, законопроектом пропонується внести зміни в 122 статтю та надати такі повноваження безпосередньо&nbsp; територіальним органам,&nbsp; якими&nbsp; є районні відділи та обласні Державного земельного&nbsp; агентства&nbsp; України.</p>
<p>За результатами обговорення цього проекту, між членами&nbsp;&nbsp; комітету не було досягнуто&nbsp; згоди щодо прийняття ще одного рішення по статті 114, щодо передачі&nbsp; повноважень районним державним адміністраціям або органам місцевого&nbsp; самоврядування. Хочу пояснити для всіх, що&nbsp; це можна врегулювати тільки за рахунок&nbsp; змін до …</p>
<p>&nbsp;</p>
<p>ГОЛОВУЮЧИЙ.&nbsp; Дайте можливість завершити.</p>
<p>&nbsp;</p>
<p>КАЛЕТНІК Г.М.&nbsp; … змінами до Конституції та законами про&nbsp; місцеві державні адміністрації,&nbsp; про місцеве самоврядування,&nbsp; де виписані норми, які якраз і врегульовані.&nbsp;</p>
<p>Просив би підтримати&nbsp; зміни до 122 статті, чим ми полегшим звичайно&nbsp; роботу по відведенню людьми своїх ділянок і не будуть всі їздити в Київ.</p>
<p>Дякую за увагу. Прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги,&nbsp; я прошу&nbsp; записатись на виступи:&nbsp;&nbsp;&nbsp; два – "за",&nbsp; два – проти.&nbsp;&nbsp; Будь ласка, записуйтесь.</p>
<p>Народний депутат Пилипенко, "Економічний розвиток".</p>
<p>&nbsp;</p>
<p>11:15:19</p>
<p>ПИЛИПЕНКО В.П.</p>
<p>Дякую,&nbsp; шановні колеги! Група&nbsp; "Економічний &nbsp;розвиток", Пилипенко, Полтавщина.&nbsp;</p>
<p>Нажали кнопку "за", але фактично ми не підтримуємо даний законопроект. Я намагаюсь зараз пояснити, чому?</p>
<p>Перш за все, ми хочемо передати повноваження по розпорядженню землями сільськогосподарського призначення на місця&nbsp; відповідним територіальним підрозділам центрального органу виконавчої влади. Натомість, якщо ви пригадуєте, протягом 80 років органи місцевого самоврядування досить непогано розпоряджалися землею. І правильно сказав доповідач і голова комітету Григорій Миколайович Калетнік, що поки ми не внесемо зміни до Конституції, де передбачений порядок розпорядження землями державної власності, ми фактично не зможемо дати місцевим органам сільським, селищним радам право розпоряджатися землями, які прилеглі до населених пунктів.</p>
<p>Мною і у співавторстві з депутатом Кулінічем внесено законопроект, який передбачає віднести землі з державної власності, які лежать за межами населених пунктів, до земель комунальної власності. Це, в певній мірі, надасть можливість органам місцевого самоврядування вирішувати ті питання, які пов'язані із здачею земель в оренду, із використанням цих земель додатково принесе майже мільярд прибутків у місцеві бюджети. Тому з цих мотивів ми не будемо підтримувати цей законопроект, оскільки всі, хто задіяний в сільському господарстві, розуміють, що найефективніше можна використовувати землю і найефективніше можна контролювати її використання це саме на місцях місцевими органами самоврядування. Тому з цих мотивів законопроект підтримувати ми не будемо. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Тягнибок, "Свобода".</p>
<p>&nbsp;</p>
<p>11:17:11</p>
<p>ТЯГНИБОК А.Я.</p>
<p>Прошу передати слово Ігорю Сабію.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Сабія.</p>
<p>&nbsp;</p>
<p>11:17:17</p>
<p>САБІЙ І.М.</p>
<p>Ігор Сабій, Всеукраїнське об'єднання "Свобода", 189 виборчий округ, Хмельниччина.</p>
<p>Фракція Всеукраїнського об'єднання "Свобода" не буде підтримувати цей законопроект. Ми вважаємо, що частину четверту 122 статті треба залишити в чинній редакції так як такі зміни не вплинуть на збільшення контролю громади за обігом землі. Навпаки, зміни тільки посилять корупцію на місцях і зменшать контроль за обігом земель сільськогосподарського призначення. На нашу думку, тільки після змін до Конституції, &nbsp;тільки після децентралізації влади, тільки після створення виконавчих комітетів відповідних районних, обласних рад цим виконавчим комітетам можна буде передати і необхідно буде передати питання розподілу земель на місцях. Тому що дійсно тільки громада краще може знати, кому надавати землі і під що надавати землі, вона знає людей, а якщо&nbsp; зараз це зробити – це буде знову корупційна складова і це буде ще більше заплутувати нашу систему виділення земель.</p>
<p>Є проблема, що без участі місцевої громади землі&nbsp; роздаються не тим людям, які безпосередньо проживають на території громади, а взагалі Бог знає кому. Особливо це стосується тих земель, де можливе встановлення&nbsp; кар'єрів, і, як правило, такі землі&nbsp; сільськогосподарського призначення на особисте сільське господарство роздаються не людям, а взагалі особам, ділкам, які потім переводять ці землі і змінюють призначення, і&nbsp; на&nbsp; тих землях замість сільського господарства влаштовують незаконні&nbsp; кар'єри.</p>
<p>Тому Всеукраїнське об'єднання "Свобода" не буде голосувати за&nbsp; цей законопроект і закликає всіх також не голосувати за цей проект.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Слово надається народному&nbsp; депутату Капліну, фракція "УДАР".</p>
<p>&nbsp;</p>
<p>11:19:12</p>
<p>КАПЛІН С.М.</p>
<p>Ми можемо прийняти неймовірну кількість рішень, які&nbsp; на перший погляд мають впорядкувати&nbsp; і земельні відносини,&nbsp; мають стати фундаментом&nbsp; нової економічної політики&nbsp; в сільському господарстві, мають забезпечити на практичній основі всі можливості для&nbsp; децентралізації.</p>
<p>Але постає інше питання,&nbsp; на якому наголосили мої колеги, попередні виступаючі: куди&nbsp; децентралізувати? Хіба ми можемо ствердно сказати, що ті всі місцеві ватажки, обрані за&nbsp; режиму Януковича в корупційний&nbsp; спосіб, можуть достойно розпорядитися народним багатством? Ні, ні&nbsp; в якому разі.</p>
<p>Тому наша політична сила закликає парламент сьогодні приймати ті рішення&nbsp; і в тій послідовності, які дійсно будуть вибудовувати чіткий послідовний механізм впорядкування цих питань.&nbsp;&nbsp;&nbsp;&nbsp;</p>
<p>Ми маємо провести зміни в Конституції, ми маємо провести наступні вибори до місцевих рад. Ми маємо дійсно сформувати адекватні виконкоми на місцях. І тільки після цього, і за умови чіткого, змістовного громадського контролю ми можемо реалізувати ті ідеї, які закладаються в тих чи інших прогресивних законопроектах, які приймаються у Верховній Раді України. І я сподіваюся, що уже восени новий склад Верховної Ради України без комуняк і Партії регіонів, а також псевдонезалежних депутатів прийме необхідні рішення, які дійсно побудують нову економічну платформу для розвитку українського сільського господарства і сформують надзвичайно чіткий діалог між центром і регіонами. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Момот, фракція "регіонів".</p>
<p>&nbsp;</p>
<p>11:21:15</p>
<p>МОМОТ О.І.</p>
<p>Олександр Момот, 27 виборчій округ, Дніпропетровськ.</p>
<p>Шановний Олександр Валентинович, шановні колеги, я цілком згоден з колегою Пилипенком, що з тих мотивів, які він вказав, голосувати за цей&nbsp; законопроект не можна. Тому я пропоную відправити його авторам на доопрацювання. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, одна хвилина – народний депутат Рудьковський.</p>
<p>&nbsp;</p>
<p>11:21:47</p>
<p>РУДЬКОВСЬКИЙ М.М.</p>
<p>Шановні народні депутати, шановні громадяни України, у 2013 році під тиском Адміністрації Президента було забрано право у районних адміністрацій вирішувати питання землі і передали Державному агентству в Київ, сформували корупційну систему, де за кожний гектар землі при оформленні брали від 300 до 500 доларів. І це збирали з усієї країни. До цього вирішувалося все на місці. Громади подавали, на районному рівні вирішувалося.</p>
<p>Я здивований, що ми цю корупційну систему ламати не хочемо, посилаючись на Конституцію. Поверніть право на місця районним радам і районним&nbsp; адміністраціям розпоряджатися землею запасу, &nbsp;перестаньте вибудовувати корупційні схеми. Я вважаю, потрібно вирішити це питання зараз…</p>
<p>&nbsp;</p>
<p>ГОЛОВУЮЧИЙ. Дайте завершити хвилину.</p>
<p>&nbsp;</p>
<p>РУДЬКОВСЬКИЙ М.М. …коли збереться Верховна Рада в черговий раз, коли будуть депутати в парламенті, проголосувати, передати на рівень району – і хай люди вирішують самі, як їм розпоряджатися землею, як отримати кошти в місцевий бюджет. А зміни до Конституції готувати і протягом кількох років приймати. Спасибі.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Катеринчук. Одна хвилина, "Батьківщина".</p>
<p>&nbsp;</p>
<p>11:23:27</p>
<p>КАТЕРИНЧУК М.Д.</p>
<p>Микола Катеринчук, Європейська партія України, фракція "Батьківщина". Сама ідея децентралізації – це, перш за все, передача на місця всіх питань, пов'язаних з ресурсною базою: її надра і все, що відбувається на території, саме громаді.</p>
<p>Зрозуміло, що цей законопроект можна було б підтримати із тих аргументів, які наводив пан Рудьковський, але до проведення виборів в органи місцевого самоврядування, без чесних, прозорих виборів, де кожна громада без тиску на демократичних виборах обере собі представників, цього робити просто не можна.</p>
<p>Тому можна знайти певний компроміс, тобто внести правку, прийняти цей законопроект. Але він набуде чинності після виборів і реформи децентралізації, яку пропонує фракція "Батьківщина", і про це є певний консенсус в суспільстві. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, ми достатньо детально обговорили це питання. І я розумію, що Верховна Рада готова визначитися щодо підтримки або непідтримки цього законопроекту.</p>
<p>Прошу народних депутатів підготуватися до голосування. Прошу визначитися щодо підтримки проекту Закону про внесення змін до статті 122 Земельного кодексу України щодо уточнення повноважень центрального органу виконавчої влади, що реалізує державну політику у сфері земельних відносин (реєстраційний номер 4286). Прошу, шановні колеги, голосувати.</p>
<p>&nbsp;</p>
<p>11:25:21</p>
<p>За-48</p>
<p>Рішення не прийнято. Таким чином, закон відхилений.</p>
<p>Наступне питання, шановні народні депутати, має реєстраційний номер 4016 – це проект Закону про внесення змін до деяких законодавчих актів України щодо забезпечення реалізації повноважень Верховної Ради України при визначенні структури Міністерства внутрішніх справ України. Доповідає Голова комітету з питань законодавчого забезпечення правоохоронної діяльності, Паламарчук Микола Петрович. Голова делегує свого заступника, будь ласка. Хто? Я вибачаюсь, я призначив головою Миколу Петровича. До речі, він заслуговує на те, щоб працювати, але він заступник, я вибачаюсь, голови комітету. <i>(Шум у залі) </i></p>
<p>Шановні колеги. Ми проголосували, що всі питання в першому читанні голосуємо за скороченою процедурою, будь ласка.</p>
<p>&nbsp;</p>
<p>11:26:33</p>
<p>ПАЛАМАРЧУК М.П.</p>
<p>Шановний головуючий, шановні народні депутати України! У всіх демократичних державах питання, пов'язані із створенням та діяльністю соціальних підрозділів, перебувають під суворим контролем громадянського суспільства. Водночас для України склалася ситуація, коли у багатьох правоохоронних структурах та інших силових структурах діють спеціальні підрозділи, створені відомчими актами і про існування яких громадянське суспільство та народні депутати України навіть не здогадуються. А тому ці питання потребують негайного законодавчого врегулювання. Функціонування таких підрозділів, створених поза межами законодавчого регулювання, підриває демократичні основи нашої держави, оскільки відсутня правова база їх діяльності. Як вам відомо, до сьогоднішнього дня незавершене розслідування стосовно вбивства на майдані "Небесної сотні". Оскільки для усіх цих спецпідрозділів не визначено конкретної ситуації, в яких їм дозволено діяти, не визначено їх відповідальність. Більше того, у кожному такому спецпідрозділі були свої снайпера. Крім того, про ліквідацію через формування таких спецпідрозділів,&nbsp; на законодавчому рівні не передбачено заходів їх адаптації у суспільстві. Наприклад, спецпідрозділами МВС "Беркут", який був створений відомчим актом МВС України і після ліквідації якого багато працівників цього спецпідрозділу з Криму, Донецької, Луганської областей відкрито перейшли на сторону бандитів і зараз воюють проти українського народу. Тому, метою законопроекту України про внесення змін до деяких законодавчих актів України щодо забезпечення реалізації повноважень Верховної Ради України при визначенні структури Міністерства внутрішніх справ України, реєстраційний номер 4016, є забезпечення реалізації повноважень Верховної Ради щодо визначення структури Міністерства внутрішніх справ України, законодавчого урегулювання діяльності спеціальних підрозділів та військових частин спеціального призначення МВС України. Зазначену мету пропонують досягти шляхом внесення відповідних змін до Закону України "Про міліцію", що стосується внесених змін до Закону України "Про внутрішні війська", Міністерство внутрішніх справ України …</p>
<p>&nbsp;</p>
<p>ГОЛОВУЮЧИЙ. Дайте можливість завершити доповідь.</p>
<p>&nbsp;</p>
<p>ПАЛАМАРЧУК М.П. Оскільки, на сьогодні внутрішніх військ немає, ми це врахуємо при підготовці проекту до другого читання. На своєму засіданні 5.3.14 року комітет ухвалив рішення рекомендувати Верховній Раді України законопроект …… цього розгляду в першому читанні прийняти за основу. З огляду на це, пропоную Верховній Раді України законопроект за результатами розгляду в першому читанні прийняти за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, будь ласка, запишіться для виступів. Народний депутат Осауленко, фракція "Свобода".</p>
<p>&nbsp;</p>
<p>11:29:31</p>
<p>ОСАУЛЕНКО Т.В.</p>
<p>Прошу передати слово Міщенко Андрію.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Міщенко.</p>
<p>&nbsp;</p>
<p>11:29:37</p>
<p>МІЩЕНКО А.М.</p>
<p>Андрій Міщенко, Всеукраїнське об'єднання "Свобода".</p>
<p>Ну в принципі, новели, котрі вказані в цьому законопроекті, носять слушний характер, але, на нашу думку, все таки треба звернути увагу на те, що зараз є зовсім інакший час, а ніж рік назад, а ніж півроку назад. Зараз Україна веде війну з російським окупантом і відповідно в нас є деякі запитання до цього законопроекту, а саме:&nbsp; &nbsp;Верховна Рада має ухвалити кількісний склад підрозділів спеціального призначення, а якщо вона цього не робить то підрозділи спеціального призначення можуть бути Кабінетом Міністрів сформовані лише на 3 місяці. Натомість виходить так: враховуючи те, що Верховна Рада не завжди ефективно працює, а та проросійська більшість, яка зараз сидить у Верховній Раді, не завжди може проголосувати за створення спеціальних підрозділів, виходить так, що кожен день по цілій Україні формується підрозділи територіальної оборони, формуються батальйони, які входять в склад Міністерства внутрішніх справ, і відповідно через три місяці автоматично вони будуть ліквідовані. В такий спосіб, це підриває бойовий дух наших українських добровольців, які воюють зараз в Луганській і Донецькій області. Відповідно ми забираємо законодавчу основу для їхнього формування.</p>
<p>Тому, другий момент. Ми тут говоримо про внутрішні війська Міністерства внутрішніх справ. Зараз не має такого підрозділу, натомість створена Національна гвардія, відповідно вже є розходження в українському законодавстві.</p>
<p>І в той же час, становлення норми щодо утворення тимчасових спеціальних підрозділів міліції, на термін не більше ніж 3 місяці, ніяк не сприятиме укріпленню таких підрозділів. Відповідно вказані формування…</p>
<p>&nbsp;</p>
<p>ГОЛОВУЮЧИЙ. Дайте завершити, можливість виступити.</p>
<p>&nbsp;</p>
<p>11:31:46</p>
<p>МІЩЕНКО А.М.</p>
<p>Зважаючи на вищевказане вважаємо за недоцільне голосувати вказаний законопроект. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Будь ласка, народний депутат Пацкан, фракція "УДАР".</p>
<p>&nbsp;</p>
<p>11:31:58</p>
<p>ПАЦКАН В.В.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Шановний головуючий, шановні колеги! Я б хотів трохи заперечити нашим колегам від партії "Свобода" і пояснити про що йде мова.</p>
<p>Ми говоримо про наступні спеціальні підрозділи, які будуть в цій сесійній залі створені нами, проголосовані, тому що ми зараз є парламентсько-президентська держава, яка повинна контролювати ті чи інші формування, які будуть створюватись в нас.</p>
<p>Давайте згадаємо події на Майдані. Будь-яке, на той момент, - Міністерство внутрішніх справ, за тою квотою політичною, яка була тоді, політична сила створювала собі різні спецпідрозділи.</p>
<p>Ми говоримо про те, що ми повинні бачити прозоро створення нових спеціальних підрозділів. І про це повинен знати не лише парламент, а і весь український народ.</p>
<p>А про те, що говорив мій колега Міщенко зараз. Ми голосували про ті військові формування, які зараз захищають інтереси нашої держави в зоні АТО. Це про Національну гвардію. Так, ми їх підтримали і будемо підтримувати всіх, хто захищає зараз цілісність, єдність і суверенітет нашої держави. Але ми говоримо зараз про спеціального військові формування призначення, які будуть створені в майбутньому.</p>
<p>Прошу підтримувати. І фракція політичної фракції "УДАР" буде підтримувати цей законопроект. І прошу всіх колег в залі підтримати цей законопроект. Ми говоримо про майбутнє, що парламент і український народ повинен знати, які у нас будуть створені військові підрозділи. І ми повинні контролювати їхню діяльність. Ми повинні починати і бути прозорими у своїй діяльності. І спецпризначенці теж повинні бути прозорими. І про них повинен знати весь український народ. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Герман, фракція Партії регіонів.</p>
<p>&nbsp;</p>
<p>11:33:49</p>
<p>ГЕРМАН Г.М.</p>
<p>Шановний пане Голово, прошу вас передати слово народному депутату Долженкову з нашої фракції. Дякую.</p>
<p>&nbsp;</p>
<p>ГОЛОВУЮЧИЙ. Включіть мікрофон народного депутата Долженкова.</p>
<p>&nbsp;</p>
<p>11:33:57</p>
<p>ДОЛЖЕНКОВ О.В.</p>
<p>Шановний пане Голово, шановні колеги! Шановні громадяни! На жаль, необхідно констатувати, що розгляд вказаних законопроектів є яскравим свідченням того, що автори цього законопроекту, мабуть, не вдаються до таких подробиць, що чи суперечить, чи не суперечить той чи інший законопроект, який розглядається в залі пленарного засідання, нормам Конституції України.</p>
<p>Я в попередніх випадках також говорив, що ми все ж таки повинні займатися своєю діяльністю законотворчою. Так, Верховна Рада може здійснювати контрольні функції. Але як ми, Верховна Рада, як люди, які тут присутні, які далекі багато з них, я не хочу нікого, говорити якісь образливі речі на адресу когось, як вони можуть встановлювати особливий склад певних спеціальних підрозділів міліції? З чого вони можуть виходити щодо місць постійної дислокації?</p>
<p>Я вважаю, що вказаний законопроект грубо, є яскравим свідченням грубого втручання в діяльність Міністерства внутрішніх справ. Відповідно до статті 85 пункту 22 Конституції України, Верховна Рада України визначає загальну структуру, чисельності Міністерства внутрішніх справ. Будьмо виходити з того. В Міністерстві внутрішніх справ, я сподіваюся, працюють кваліфіковані фахівців, які відповідно визначають, яка повинна бути структура, який повинен бути кількісний склад, а більше того, де повинні вони взагалі дислокуватися.</p>
<p>Навіщо взагалі цей законопроект розглядається? Це абсурд. Я не знаю, ми будемо… Вказаним законопроектом&nbsp; фактично будемо блокувати створення тих чи інших підрозділів. Прийняття закону – це досить тривалий процес. Це включення до порядку денного, перше читання, проходження в комітетів. Можливо, вказані питання необхідно вирішувати негайно, що і робиться, наприклад, в даний час. А ми вказаним законопроектом&nbsp; просто будемо гальмувати діяльність Міністерства внутрішніх справ.</p>
<p>Тому…</p>
<p>&nbsp;</p>
<p>ГОЛОВУЮЧИЙ. Зрозуміла позиція фракції.</p>
<p>Народний депутат Яворівський, "Батьківщина".</p>
<p>&nbsp;</p>
<p>11:36:01</p>
<p>ЯВОРІВСЬКИЙ В.О.</p>
<p>Володимир Яворівський, "Батьківщина", Троєщина. Шановне товариство, шановні наші виборці! Криваві, гірки, трагічні сторінки, найновіші сторінки нашої історії,по-моєму, ще раз переконали нас у тому, що ми як представники українського народу, які представляють тут інтереси всього українського суспільства, ми не повинні ні на мить, ні на йоту не випускати з-під свого контролю силові органи. І те, що під час революції гідності жоден взвод, жодна рота не перейшли на бік повсталого народу – це ще один доказ того, що ми цілковито фактично відвернулися від проблем.</p>
<p>В чому полягає контрольна функція? Ось мій попередник, який виступав, щось тут натякає таке, що ніби там не треба умішуватися, хай вони самі вирішують. Ось і наповирішували. Ви ж знаєте, що в "Беркуті", в структурах "Беркуту" було кілька взводів, кілька рот, яких спеціально готували. Це були роти головорізів, людей, які були готові, спеціально відбирали, працювали з ними психологи. Це ті, що потім стріляли у мирних людей, у своїх співвітчизників.</p>
<p>Через те очевидно була зроблена свого часу помилка, що парламент дозволив Кучмі розігнати Національну гвардію. Це був патріотичний сегмент правоохоронців-українців, оборонців. Я пригадую, коли Кухарець, генерал, який очолював тоді Національну гвардію. Там зібрався цвіт українського народу, ті, хто повернулися із далеких &nbsp;застав, які служили десь в Середній Азії, там, в Росії і хотіли повернутися в Україну, вони всі йшли в Національну гвардію. Через те, я це веду до того, шановні колеги, що нам потрібно обов'язково на законодавчому рівні регулювати всі ці речі. Що це за підрозділи? Чим вони займаються?</p>
<p>Через те, я переконаний, що в першому читанні можна, оцю пробу закону можна прийняти. Але над ним звичайно, що потрібно попрацювати і зробити його чіткішим і зрозумілішим. Але це наш святий обов'язок. Жаль, якщо він сьогодні не пройде в першому…</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський.</p>
<p>&nbsp;</p>
<p>11:38:14</p>
<p>ЗАРУБІНСЬКИЙ О.О.</p>
<p>Шановні друзі, у нас багато говорять про демократію, а одним з ключових принципів, факторів демократії є принцип розподілу влади на окремі гілки на законодавчу, виконавчу, судову.</p>
<p>Я завжди був прихильником і виступаю за потужні повноваження законодавчого органу Верховної Ради. Але при цьому ми ж не можемо виглядати узурпаторами. Я розумію, що такі тренди зараз достатньо потужні і помітні в Україні. Але не можна узурпувати повноваження іншої гілки влади. Зрозуміло, що такі питання, які нам хочуть передати, це питання міністрів. Тоді давайте, щоб в нас міністрів не було, тоді ми будемо визначати все те, що має робити міністр внутрішніх справ, міністр юстиції і так далі.</p>
<p>Ну, і ще я можу погодитися з колегою Долженковим, ну, все-таки так явно порушувати Конституцію не можна, її взагалі не можна порушувати. Чи получається, одним можна, а іншим не можна? Я думаю, нікому не можна. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми обговорили питання і ми зараз можемо висловитись шляхом голосування щодо підтримки цього закону. Нагадаю, ми зараз обговорюємо закон 4016, проект Закону про внесення змін до деяких законодавчих актів України щодо забезпечення реалізації повноважень Верховної Ради України при призначенні структури Міністерства внутрішніх справ України.</p>
<p>Прошу, шановні колеги, визначитись щодо підтримки цього закону шляхом голосування. Прошу голосувати за основу, тобто в першому читанні, нагадаю, ми голосуємо ці закони. Прошу,&nbsp; за основу 4016. Прошу голосувати.</p>
<p>&nbsp;</p>
<p>11:40:07</p>
<p>За-59</p>
<p>Рішення не прийнято.&nbsp;</p>
<p>По фракціям треба, чи ні? Не треба.&nbsp;</p>
<p>Так,&nbsp; шановні колеги, наступне&nbsp;&nbsp;&nbsp; питання. І перед тим як до нього перейти,&nbsp; я дуже прошу народних депутатів не розходитись. Давайте&nbsp; ми завершимо весь порядок денний&nbsp; і нас ще є дуже важливі питання крім порядку денного, і з тим, щоб ми&nbsp; після цього пішли трошки пізніше на перерву, а вже після перерви у нас було "Різне". Немає заперечень?&nbsp; Дякую за підтримку.</p>
<p>Прошу, народний депутат&nbsp; Карпунцов Валерій Віталійович має&nbsp; бажання і натхнення доповісти проект Закону про внесення змін до деяких законодавчих актів України щодо посилення гарантій законної професійної діяльності журналістів.&nbsp; Будь ласка, Валерій Віталійович.&nbsp;</p>
<p>&nbsp;</p>
<p>11:40:57</p>
<p>КАРПУНЦОВ В.В.</p>
<p>Шановні громадяни, колеги, а в першу чергу зараз, шановні&nbsp;&nbsp; журналісти. Я звертаюся до вас, прошу&nbsp; звернути вашу увагу на зал, звернути вашу&nbsp; увагу на тих депутатів, які знаходяться в залі&nbsp; і на тих депутатів, які будуть активно приймати участь в обговоренні&nbsp; і&nbsp; прийнятті рішення&nbsp; з цього&nbsp;&nbsp; питання. Я&nbsp; вкотре від імені&nbsp; фракції з вдячністю звертаюся до всіх чесних журналістів, які сумлінно, чесно, ризикуючи своїм життям останнім часом, на жаль, саме&nbsp; ризикуючи своїм життям і здоров'ям, здійснюють&nbsp; свій обов'язок. Цей законопроект&nbsp; був зареєстрований ще 24 січня 2004 року.</p>
<p>Ви пам'ятаєте, як під час Революції гідності, скільки було&nbsp;&nbsp; фактів побиття журналістів, знищення їхнього майна, викрадення. І на жаль, в усіх цих ганебних фактах приймали участь представники органів державної влади. На щастя, в Конституції у нас є 34-а стаття, яка гарантує право громадянам збирати, поширювати вільно інформацію і це право реалізується журналістами, на щастя,&nbsp; в Конституції є. Але, на жаль,&nbsp; в законодавстві&nbsp; у нас належні&nbsp; гарантії, такі гарантії, які є в Європі, не передбачені.</p>
<p>Комітет міністрів Ради Європи чітко рекомендував&nbsp; національним урядам&nbsp; керуватись&nbsp; в своїй діяльності та політиці основними принципами, що стосуються захисту журналістів, котрі працюють за&nbsp; умов конфліктів і тиску, а також&nbsp; застосовувати їх&nbsp; без обмеження і дискримінації, за будь-якою ознакою до іноземних,&nbsp; чи місцевих журналістів.&nbsp; На жаль, на сьогодні ці питання, питання безпеки&nbsp; журналістів, не втратили свою актуальність, вони її ніколи не втратять для тих журналістів,&nbsp; які чесно, професійно і фахово реалізують свої професійні навики, здібності чи бажання викрити ті чи інші корупційні прояви, які, на жаль, у нас квітнуть в державі. І саме діяльність журналіста на сьогодні є тією зброєю, і тою частиною засобів, які допомагають, в тому числі, наповнювати бюджет. Тому що викриття корупції якраз і дає можливість цим коштам спрямовуватися на розвиток нашої держави. Звичайно, в рекомендаціях Ради Європи чітко…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>КАРПУНЦОВ В.В. … чітко вказується на те,&nbsp; що держава повинна забезпечити умови безпеки журналістів шляхом введення спеціальних санкцій.</p>
<p>Хочу привернути також увагу Голови Верховної Ради чи можливо керівника управління профільного Борденюка, до цього висновку, які склали спеціалісти, які готували. Саме цей висновок, він є не фаховим, не професійним, треба звернути увагу на тих працівників. Тому що будувати свої зауваження на тому, що немає потреба вводити спеціальні норми задля захисту журналістів, вони виглядають не те, що не професійно, а навіть якось зовсім не професійно.</p>
<p>Тобто що в даному законопроекті пропонується? Пропонується ввести спеціальні санкції за погрозу або насильство щодо журналіста, в тому числі, якщо така погроза або насильство здійснюється працівником правоохоронного органу або службовою особою, спеціальні санкції щодо умисного знищення, пошкодження майна, посягання на життя журналіста, захоплення журналіста як заручника. Ну, і далі, я думаю, журналісти всі ознайомилися з цим проектом і хотілося, щоб саме в нашій державі права журналіста якісно і професійно також захищалися, відповідно, так як якісно і професійно чесні журналісти здійснюють свою професійну діяльність. Дякую вам.</p>
<p>&nbsp;</p>
<p>ГОЛОВУЮЧИЙ. Є необхідність обговорювати це питання? Є. Чекайте, я бачу, скільки рук підняли. Будь ласка, запишіться.</p>
<p>Народний депутат Мирний, фракція "Свобода".</p>
<p>&nbsp;</p>
<p>11:44:47</p>
<p>МИРНИЙ О.Б.</p>
<p>Прошу передати слово Галині Чорній. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата &nbsp;Чорної.</p>
<p>&nbsp;</p>
<p>11:45:13</p>
<p>ЧОРНА Г.М.</p>
<p>Галина Чорна, Всеукраїнське об'єднання "Свобода".</p>
<p>Шановне товариство! Безумовно, що ті процеси, які відбуваються в&nbsp; суспільстві, багато в чому залежать від&nbsp; того, як саме їх висвітлюють журналісти. Є така приповідка: "що світ бачить події очима журналістів" і тому суспільство, яке прагне іменуватися демократичним, яке прагне позитивних змін, воно має захищати своїх журналістів, має захищати зокрема тих журналістів, які&nbsp; прагнуть чесно виконувати свої професійні обов'язки і&nbsp; правдиво висвітлювати події.</p>
<p>Безумовно, ми всі&nbsp; пам'ятаємо, наскільки складно було&nbsp; виконувати професійні обов'язки&nbsp; журналістам на холодному Майдані під час Революції гідності. Ми пам'ятаємо&nbsp;&nbsp;&nbsp;&nbsp;&nbsp;&nbsp; ті кадри, як журналістів змивали буквально водою&nbsp; з брансбойтів, ми пам'ятаємо кадри закривавлених облич журналістів, ми пам'ятаємо, що від них відбирали камери з відзнятим матеріалом, що від них відбирали&nbsp; їхні професійні фотоапарати.</p>
<p>І тому, власне, дуже важливо, що&nbsp; сьогодні ми проголосуємо за такий законопроект. А фракція Всеукраїнського об'єднання "Свобода" безумовно буде підтримувати його. Адже хоча цей законопроект був поданий ще в січні. На сьогодні, бачимо, він не втратив своєї актуальності. Адже ті&nbsp; події на Сході показали, що сьогодні журналістам не менш непросто виконувати свої професійні обов'язки, ніж було під час Революції гідності. І ми вже маємо тих журналістів, які побували в полоні, ми маємо тих журналістів, які отримали поранення, і, безумовно, що&nbsp; їх потрібно захистити і захистити зокрема від фізичного впливу.</p>
<p>Ми бачимо, що сьогодні та&nbsp; війна, яка є на Сході&nbsp; України,&nbsp;&nbsp;&nbsp; це&nbsp; є не тільки війна з допомогою зброї, це є так само інформаційна&nbsp; війна. І тому захистивши…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЧОРНА Г.М. … і&nbsp; тому захистивши журналістів, ми зможемо&nbsp;&nbsp;&nbsp;&nbsp; &nbsp;захистити тих наших воїнів, які є зараз в інформаційній війні, які будуть воювати в інформаційній війні з Росією. Слава України!</p>
<p>&nbsp;</p>
<p>ГОЛОВУЮЧИЙ. Народний депутат Мочков передає слово народному депутату Капліну від "УДАРу" .</p>
<p>&nbsp;</p>
<p>11:47:52</p>
<p>КАПЛІН С.М.</p>
<p>Шановні громадяни, шановні колеги, я би дуже просив, щоб цей надзвичайно важливий законопроект ми проголосували не зараз у напівпорожньому залі, доки&nbsp; ще не прийняли мою поправку до Конституції про позбавлення народних депутатів України мандату за п'ять ганебних прогулів, а прийняли тоді, коли буде повний зал і коли кожен з народних обранців матиме можливість проголосувати за цей законопроект, а передусім, шановні колеги, за свободу слова і можливість мільйонів українських громадян знати правду про те, що відбувається сьогодні в українському суспільстві.</p>
<p>Цей законопроект є унікальним і революційним. Те, що він критикується науково-експертним управлінням є дещо схибленою, викривленою позицією. Він передбачає спеціальні норми Кримінального кодексу, які зможуть захистити українських журналістів. Всі ми прекрасно знаємо, що в Україні є три гілки влади. Але я вважав, вважаю і буду вважати завжди головною гілкою і самою чесною світлою ту, на яку може спиратися по-справжньому український народ, четверту гілку влади – українських журналістів. І долучаюся до вашої команди. Я починаю великий проект разом з кількома телеканалами, який буде називатися "Народна прокуратура з Сергієм Капліним". Ми приходимо в гості до кожного корупціонера, до кожного депутата, до кожного хабарника-міністра, до кожного, хто годується за рахунок платників податків і показуватимемо його справжнє життя, показуватимемо ті схеми, які дозволяють його дітям працювати, вчитися за кордоном, йому отримувати надприбутки, глумитися над українським законом, над українськими громадянами. І ми разом з вами і нашою фракцією "УДАР", і з тими, хто пристане до цього проекту, переможемо. Переможемо невігластво, переможемо корупцію, переможемо &nbsp;назавжди і отримаємо велику можливість…</p>
<p>&nbsp;</p>
<p>ГОЛОВУЮЧИЙ. Народний депутат Яворівський, "Батьківщина".</p>
<p>&nbsp;</p>
<p>11:50:09</p>
<p>ЯВОРІВСЬКИЙ В.О.</p>
<p>Шановні колеги, я не можу забирати хліб у головного сторожа свободи слова в українському парламенті Миколи Томенка. Тому передаю йому право на виступ.</p>
<p>&nbsp;</p>
<p>11:50:34</p>
<p>ТОМЕНКО М.В.</p>
<p>Дякую Володимиру Олександровичу Яворівському, який так само переймається захистом прав, свобод, і журналістів в тому числі. Дякую Валерію Карпунцову, який наші теоретичні дискусії перевів в практичні норми закону, оскільки, дійсно, ситуація, яка трапилася під час Майдану, була ситуація, в яку в правовому сенсі ми виявилися абсолютно не підготовленими, тому що ми вважали, що норма Кримінального кодексу про кримінальну відповідальність за перешкоджання професійній діяльності журналістів є необхідною і достатньою умовою, щоб адекватно реагувати на безчинства або тітушок, або правоохоронних органів, які чи б'ють по голові, чи тримають заручників, чи стріляють в бік журналіста. Але, виявилося, коли ми почали контролювати кожну кримінальну справу, що загальному формулюванні кримінальні справи нелегко довести до кінця, тому що загальна формула перешкоджання – вона абсолютно нечітко представлена в Кримінальному кодексі.</p>
<p>І те, що автор законопроект Валерій Карпунцов чітко зафіксував, виходячи із європейських норм, що ми розуміємо під перешкоджанням професійній діяльності, зокрема, із сумного досвіду, який ми мали під час масових заходів, а сьогодні цей сумний досвід по відношенню до журналістів поширюється і на сході України. І треба розуміти, що, скажімо, ті чи найманці, які приїхали з території Росії, чи зрадники-українці, які беруть в заручники журналістів, вони повинні підпадати ще і під статтю Кримінального кодексу про перешкоджання журналістській діяльності. Тому що сьогодні серед заручників і серед полонених велика кількість і громадських активістів-волонтерів, і журналістів.</p>
<p>Але закон непростий. Тому, думаю, логічно в першому читанні ухвалити, щоб нам погодити деякі норми і проголосувати в цілому. І, насамкінець, ще раз Валерія підтримую, я стурбований теж, Олександр Валентинович, науково-експертним управлінням. Таке враження, що війна не дійшла ще до Апарату Верховної Ради, бо те, що вони висновки тут пишуть, таке враження, що ми живемо в 22-му столітті.</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ТОМЕНКО М.В. Що ми живемо у мирній, європейській, процвітаючій країні. От вчора ми мусили би розглядати, і думаю через тиждень розглянемо, законопроект про спрощену процедуру, яка дає Нацраді можливість оперативно відключати тимчасово канали, як сіють агресію, міжнаціональну ворожнечу. І науково-експертне управління написало, що оскільки слова "створити реальну небезпеку територіальної цілісності" не дуже чітко сформульовані, то законопроект треба відхилити. Хай російські канали брешуть, хай розповідають, бо нашим великим теоретикам в апараті, не сподобалось їм слово "реальна небезпека". Не сподобались слова у Карпунцова, ну друзі, треба ж совість мати трошки. На дворі війна, значить, а ми граємся в термінологію. Тому голосуємо в першому читанні і робимо все, щоб захистити наших журналістів на своїй території. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Герман, фракція Партії регіонів.</p>
<p>&nbsp;</p>
<p>11:53:43</p>
<p>ГЕРМАН Г.М.</p>
<p>Шановні друзі! В Україні не формально, але де-факто, діє ще один батальйон, це український інформаційний батальйон. І це єдиний батальйон, який не повинен мати командирів. Це дуже добре, що депутати хочуть разом з журналістами йти до дому, того, того показувати. Але депутати повинні розуміти одну річ, це самі журналісти повинні вирішувати і журналісти мають мати це право. В інформаційному батальйоні не може бути командирів, там всі рівні, всі мають однакові права і всі мають свободу ставити не лише ті питання, котрі диктує суворість військового часу, а ті питання, які журналіст вважає необхідними. Більше того, я би просила Президента України, коли він нагороджує бійців батальйонів за звитягу, &nbsp;не забувати і бійців українського інформаційного батальйону, бо їхня звитяга і їхня мужність і ті небезпеки на які наражаються ці люди, є абсолютно не менше від всіх небезпек, які витримують усі люди, які терплять сьогодні в Україні від війни. І я би просила нас усіх пам'ятати, що змінюються влади, але не повинна змінюватися основна засада, журналісти.&nbsp; Журналістський батальйон ніколи не повинен бути прислужником жодної влади, журналістський батальйон завжди повинен ставити незручні питання, неприємні питання, бо не буває глупих питань бувають глупі відповіді.</p>
<p>&nbsp;</p>
<p>ГОЛОВУЮЧИЙ. Одна хвилина від позафракційних, будь ласка, Олег Ляшко і від "За мир та стабільність" буде мати можливість виступити Опанащенко, народний депутат.</p>
<p>&nbsp;</p>
<p>11:55:58</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги, як вам відомо. до обрання народним депутатом упродовж багатьох років я працював журналістом, опозиційним журналістом до тодішньої влади Кучми і тому сьогодні. будучи депутатом намагаюся розуміти журналістів і підтримувати, бо без незалежної журналістики не буде вільного громадянського суспільства і не буде, в решті, чесної політики. І тому я підтримую цей законопроект, але попросив я цього слова для того, щоб звернутися до своєї колеги, яка сидить отам ховаючись від софітів журналістів Таїсії Повалій. Таєчка, у мене до вас питання. Чому ви там так мовчки сидите? Чи не хочете ви вийти на цю трибуну, розказати, чому ви співаєте окупаційним російським військам? Чому ви прославляєте у Москві, дякуєте їм? Чому ви розказуєте, що для вас гроші дорожче, а ніж патріотизм і громадянство? Тому я звертаюсь до вас і з вимогою скласти депутатський мандат. Мені видається ви не маєте сьогодні…</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що ми зараз розглянули закон, останній виступ. І прошу приготуватися до голосування. Народний депутат Опанащенко. Будь ласка.</p>
<p><i>(Шум у залі)</i></p>
<p>&nbsp;</p>
<p>11:57:21</p>
<p>ОПАНАЩЕНКО М.В.</p>
<p>Шановні колеги, шановні журналісти! Я хотів би підкреслити, що журналісти дійсно стали в Україні ще одною політичною складовою нашої країни і нашого життя. І журналісти дуже легко, як можуть підняти народ проти порушення закону, так можуть і заспокоїти в державі, і привести до миру та злагоди. Саме вони формують основну частину громадської думки.</p>
<p>Я хотів би сказати, що дуже добре, що посилюється відповідальність за злочини проти журналістів. Журналіст повинен мати в нашій країні, для висвітлення, неупередженого висвітлення, я вважаю таку ж депутатську…, як депутати мають недоторканність. Так само він повинен мати певні ґарантії, що якщо він працює в складних умовах, в умовах воєнного часу, то він має забезпечену свою родину. Тому цей…</p>
<p>&nbsp;</p>
<p>ГОЛОВУЮЧИЙ. Будь ласка, завершуйте виступ.</p>
<p>&nbsp;</p>
<p>ОПАНАЩЕНКО М.В. Цей закон досить важливий. Але хотів би ще внести сюда таку поправку, що потрібно прийняти, щоб якщо й депутати дозволяють собі проявляти такий собі чоловічий не здоровий хист та мордувати журналістів, щоб і їх позбавляли недоторканності. Дуже прикро було дивитися на події, які відбувалися у нас в країні останнім часом. Тому я вважаю закон дуже важливий, його потрібно прийняти і забезпечити журналістам таку ж недоторканність, як є у депутатів. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що ми зараз будемо розглядати питання в першому читанні, тобто будемо голосувати за основу. Автор закону народний депутат Карпунцов, дуже просить зараз провести сигнальне голосування з тим, щоб визначитись щодо можливості підтримки цього закону.</p>
<p>Прошу, шановні колеги. Давайте сигнально проголосуємо щодо підтримки цього закону. Прошу голосувати.</p>
<p>&nbsp;</p>
<p>11:59:43</p>
<p>За-192</p>
<p>На жаль, тільки 192.</p>
<p>По фракціям, будь ласка. "Батьківщина" – 58, 7 – регіони, "УДАР" – 31, 3 – "Економічний розвиток", 6 – "Суверенна європейська Україна", 35 – "Свобода", 30 – "За мир та стабільність", позафракційні – 22.</p>
<p>Шановні колеги, я думаю, що підтримають мене народні депутати, щоб ми прийняли з цього рішення на наступному пленарному тижні. Нема заперечень? Тому що важливе питання і нам треба підтримати наших колег журналістів. Це принципово важливо.</p>
<p>Шановні колеги, я прошу всіх депутатів запросити до сесійної зали, всіх прошу. Зробіть оголошення, будь ласка, працівники Секретаріату.</p>
<p>Поки депутати збираються, народний депутат Яворівський звернувся до мене і попросив підтримати без обговорення проект Постанови про відзначення 90-річчя з дня народження Павла Загребельного. Шановні колеги, 3483 можемо підтримати? Я думаю, що це дуже важливо. Давайте без обговорення, щоб все ж таки ми гідно відсвяткували 90-річчя цього видатного сина українського народу.</p>
<p>Прошу, шановні колеги, сісти на свої робочі місця. І прошу підтримати проект Постанови Верховної Ради щодо відзначення 90-річчя з дня народження Павла Загребельного. Прошу за основу і в цілому. Прошу всіх, шановні колеги, голосувати. Давайте підтримаємо. Прошу, колеги, всіх, проголосуймо.</p>
<p>&nbsp;</p>
<p>12:01:23</p>
<p>За-206</p>
<p>Рішення не прийнято.</p>
<p>По фракціям, будь ласка. 61 – "Батьківщина", 16 – регіони, 30 – "УДАР", 5 – "Економічний розвиток", "Суверенна європейська Україна" – 5, 35 – "Свобода", 28 – "За мир та стабільність", позафракційні – 26.</p>
<p>Шановні колеги, у нас достатньо, я бачу на моніторі, ми можемо Конституцію змінювати, - стільки зареєстровано зараз народних депутатів. І не можемо проголосувати.</p>
<p>Прошу, давайте ще раз спробуємо проголосувати. Прошу, шановні колеги, підтримати за основу і в цілому проект Постанови про відзначення 90-річчя з дня народження Павла Загребельного. Прошу, шановні колеги, давайте всі підтримаємо нашого класика. Прошу голосувати всіх. Прошу, за основу і в цілому.</p>
<p>&nbsp;</p>
<p>12:02:20</p>
<p>За-232</p>
<p>Рішення прийнято. Дякую. Ми прийняли постанову.</p>
<p>А зараз, шановні колеги, я хочу вас, прошу… <i>(Шум у залі)</i></p>
<p>&nbsp;Ще раз. Про журналістів можемо проголосувати? Давайте. Тільки, щоб всі голосували, шановні колеги. Давайте щодо журналістів – 4013. Пішло натхнення. Шановні колеги, давайте, я бачу, не руками, кнопками давайте голосувати.</p>
<p>Прошу 4013 в першому читанні, тобто за основу. Прошу, шановні колеги, підтримати так же натхненно, як ми зараз голосували. Прошу, 4013, прошу голосувати. Захистимо наших журналістів.</p>
<p><i>&nbsp;</i></p>
<p>12:03:20</p>
<p>За-232</p>
<p><i>(Оплески) </i>Дякую. Дякую, шановні колеги. Прошу не розходитися. Дуже важливе питання, тим паче, як ми зараз якісно почали голосувати.</p>
<p>Шановні колеги, я інформую вас, що отримав листа, можу показати навіть, від Президента&nbsp; України Петра Порошенка. І відповідно до цього листа він наполягає, щоб ми негайно визначилися з вотумом довіри Кабінету Міністрів&nbsp; України. Ви знаєте, я доручив секретаріату Верховної Ради&nbsp; і Інституту законодавства, вони вночі дуже серйозно працювали, і, на превеликий жаль, у нас ні в Конституції, ні в Законі України&nbsp; "Про Кабінет Міністрів" не передбачена наявність інституту вотуму довіри уряду.</p>
<p>Тому я розумію, що мається, мабуть, на увазі, шановні колеги, щоб Верховна Рада визначилася щодо заяви про відставку Прем'єр-міністр України. Так? Це малося на увазі? От бачите, є знавці, які розуміють, що малося на увазі.</p>
<p>Тому, шановні колеги, я інформую вас. За моєю інформацією, заява пішла на адресу Верховної Ради&nbsp; з Кабінету Міністрів. Як тільки вона дійде до Верховної Ради, вона буде зареєстрована і негайно, негайно скерована до профільного комітету. І профільний комітет внесе безумовно безвідкладно це питання до сесійної зали. Я буду контролювати сурово, як відбувається розгляд цього питання.</p>
<p>Але це не все, шановні колеги, в листі Президента. Є останній абзац, який, я вважаю, дуже важливий, при чому про це говорили деякі виступаючі народні депутати. Я читаю: "Наголошую на необхідності невідкладно вже 25 липня (до речі, це сьогодні) повернутися до питання про зміни до Державного бюджету та Податкового кодексу. Ці зміни, шановні колеги, потрібні нам як для захисту територіальної цілісності і фінансування армії, так і для відновлення звільнених від терористів територій та надання допомоги мирним мешканцям потерпілих міст, сіл та селищ". Все правильно, шановні колеги.</p>
<p>Я дуже прошу вас зараз, зараз, шановні колеги, проголосувати і включити до порядку денного. Розумієте, те, що ми можемо зробити, ми зразу робимо. І Президент вимагає невідкладно і саме сьогодні 25 липня повернутись до цього питання.</p>
<p>Тому, шановні колеги, я прошу підтримати пропозицію і проголосувати щодо включення до порядку денного проекту Закону про внесення змін до Податкового кодексу України та деяких інших законодавчих актів України щодо удосконалення окремих положень. Шановні колеги, ви пам'ятаєте, що міністр фінансів дуже детально доповідав нам це питання, його важливість, тому що без цих змін ми не зможемо забезпечити доходну частину бюджету і відповідно профінансувати ті видатки, про які говорив і Прем'єр-міністр&nbsp; вчора в своєму яскравому виступі, і в своєму листі каже президент України.</p>
<p>Прошу, шановні колеги, проголосувати… Це включення до порядку денного. Яка процедура? Включення до порядку денного. Можна хоч 10 разів голосувати. Прошу, шановні колеги, нагадаю, це реєстраційний номер 4309а. Прошу проголосувати включення до порядку денного проекту про внесення змін до Податкового кодексу України. Прошу голосувати.</p>
<p><b>&nbsp;</b></p>
<p>12:07:22</p>
<p>За-185</p>
<p>Рішення не прийнято.&nbsp;</p>
<p>По фракціям, будь ласка. "Батьківщина" – 68,&nbsp; Партія регіонів – 0, "УДАР" – 34, "Економічний розвиток" – 0, "Суверенна європейська Україна" - 2,&nbsp; "Свобода" – 35, "За мир та стабільність" –&nbsp; 30, позафракційні –&nbsp; 16.</p>
<p>&nbsp;Шановні колеги, також я прошу зараз, щоб не було&nbsp; звинувачень, що я не все поставив на голосування, повернутись до розгляду питання про внесення змін до деяких законів&nbsp; України щодо реформування системи управління Єдиною газотранспортною системою&nbsp; України. Прошу,&nbsp; шановні колеги, підтримати&nbsp; повернення до цього питання.&nbsp; Прошу голосувати.&nbsp;&nbsp;&nbsp;&nbsp;</p>
<p>&nbsp;</p>
<p>12:08:19</p>
<p>За-124</p>
<p>Рішення, на превеликий жаль,&nbsp; не прийнято.&nbsp;</p>
<p>Шановні колеги, по фракціям, будь ласка. "Батьківщина" - 71,&nbsp; Партія регіонів - 0, 31 - "УДАР", 7 - "Економічний розвиток", 0 -"Суверенна європейська Україна",&nbsp; 0 - "Свобода", "За мир та стабільність" -&nbsp; 3, позафракційні -&nbsp; 12.</p>
<p>Шановні колеги, ми з вами спробували виправити ситуацію. На превеликий жаль, ми не підтримали пропозицію Президента. І я вважаю, що ті проблеми, які сьогодні є, безумовно можуть бути наслідками&nbsp; того, що у нас немає сьогодні більшості, яка здатна брати на себе відповідальність.</p>
<p>В той же час,&nbsp; шановні колеги, в той же час, я&nbsp;&nbsp;&nbsp; переконаний,&nbsp; що правильним буде далі продовжити свою роботу, а зараз оголошується перерва на півгодини. Після перерви – "Різне".&nbsp;&nbsp; Будь ласка. <i>(Шум у залі)</i></p>
<p>&nbsp;Без перерви?&nbsp; Шановні колеги,&nbsp; без перерви "Різне"? Без перерви.&nbsp; Шановні колеги, я вибачаюсь, тобто&nbsp; одні –&nbsp; за перерву, другі - без перерви.&nbsp;</p>
<p>Будь ласка, півгодини перерва,&nbsp; будь ласка.</p>
<p>Продовжимо роботу о 12 годины 40 хвилин.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Шановні народні депутати, продовжуємо нашу роботу. Враховуючи те, що ми з вами вже проговорили практично весь порядок денний, переходимо до наступного пункту розділу "Різне". Я думаю, що цей час ми якраз використаємо для ваших виступів, пропозицій і оголошень. Я пропоную всім записатися для виступу в розділі "Різне". Будь ласка.</p>
<p>Прошу до парламентської трибуни народного депутата Кудрю. Передає право виступу&nbsp; Опанащенкові. Так? Будь ласка.</p>
<p>&nbsp;</p>
<p>12:42:22</p>
<p>ОПАНАЩЕНКО М.В.</p>
<p>Шановні колеги, шановні громадяни України, я хочу виступити з приводу законопроекту, який спрямований на зміну податкової системи, яка існує в нас в Україні. Всім добре відомо, що зараз відбувається в країні і яке складне становище. Тому ми разом, усі, потрібно використати можливість і створити умови для наших підприємств та підприємців, завдяки яким вони зможуть вільно працювати і сплачувати податки.</p>
<p>Кожен з нас знає, який корумпований податок ПДВ. І кожен з міністрів перед тим, як прийти на свою посаду, дає обіцянку змінити ПДВ, відмінити та замінити його будь-яким іншим податком. Але, як тільки доходить до посади, він забуває всі свої обіцянки. Я вніс із своїми колегами, за ініціативи Ліберальної партії України законопроект 4855, який спрямований на податкову реформу. Ним передбачено скасування цього самого корумпованого податку ПДВ, зменшення сукупного навантаження податкового до 15 відсотків.</p>
<p>Це пропонується внести податок з вилучення готівки з обігу. І виключення в цьому випадку буде сплачуватися податок. Це зробить те, що податкові&nbsp; перевірки будуть не потрібні. Нічого державі перевіряти підприємства, їхню витратну частину, коли вона не вклала ні копійки в&nbsp; приватний&nbsp; сектор. Це все пережитки Радянського Союзу, коли був загальний сектор економіки весь державний, тоді держава їх перевіряла.&nbsp; Зараз перевірки підприємств – це&nbsp; привід для корупції. І ми ніколи їх не здолаємо.&nbsp; Фіскальними методами&nbsp; ми не доб'ємося, щоб поліпшити інвестклімат в Україні. А нам потрібно, що&nbsp; підприємці могли сплачувати високу зарплатню своїм робітникам. Нам потрібно створити умови, щоб інвестувати&nbsp;&nbsp; в Україну було&nbsp; легко, просто та доступно кожному. Зараз людина, яка бажає стати підприємцем, повинна забезпечити утримання великого штату людей, щоб витримати оті перевірки податківцями і це, на жаль, велика сума, і не кожний малий&nbsp; підприємець може її забезпечити.</p>
<p>Тому я пропоную підтримати законопроект 4855. Він зараз дуже актуальний, він повністю змінює податкову систему і&nbsp; робить Україну легкою для інвестування. У нас&nbsp; фікція акціонерні підприємства, якщо сам не володієш&nbsp; усім підприємством, ти не можеш там&nbsp;&nbsp;&nbsp;&nbsp;&nbsp; володіти акціями, тому що ведеться подвійна бухгалтерія. І це дуже важливо для нашої країни. Ми пропонуємо змінити докорінну податкову систему. Це&nbsp; зробить Україну привабливою для інвестицій, дасть можливість малим …</p>
<p>&nbsp;</p>
<p>ГОЛОВУЮЧИЙ. Дякую.&nbsp; Якщо можна максимально коротко, будь ласка.</p>
<p>&nbsp;</p>
<p>ОПАНАЩЕНКО М.В.&nbsp; … дасть малим підприємцям поштовх до розвитку і дасть можливість&nbsp; підняти мінімальну зарплатню, до 25&nbsp; гривень на годину. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу до&nbsp; парламентської трибуни, своє право виступу народний депутат Козуб передає народному депутату Грушевському. Будь ласка.</p>
<p>&nbsp;</p>
<p>12:45:59</p>
<p>ГРУШЕВСЬКИЙ В.А.</p>
<p>Шановні колеги! Шановна громадо України! Вчора сталася чорна подія в українському суспільстві –&nbsp; розпалалася&nbsp; коаліція під назвою&nbsp; &nbsp;"Європейський вибір". Розпалася, на жаль. І це говорить про що? Що політичні сили вирішили уникнути відповідальності за всі надані обіцянки, промови і при цьому, не звітувавши перед суспільством, що було зроблено. Отримали люди права на території адміністративні, фінансові права, що було зроблено? Відповіді, на жаль, ми не&nbsp; отримали. І коаліція несе перед українським суспільством велику відповідальність. Парламент ніколи не був однорідний. Були різні думки, різні пропозиції і так не може бути, кожен має право на думку. Але ця думка повинна бути внесена в демократичному вигляді, а не так, як у на сьогодні, на жаль, є. У нас парламент перетворився на диктатуру декількох політичних сил. І вони вважають, ці політичні сили, що їх підтримує вся Україна. Ми побачимо&nbsp; це. Але з цим ми підемо на вибори? Який законопроект? Що отримає українське суспільство, коли сьогодні йдуть на сході військові дії, коли в кожну родину українську прийшло горе, зруйнована економіка? Це велике питання і велика робота, яку потрібно було зробити і робити негайно в українському парламенті.</p>
<p>Якщо Прем'єр-міністр кладе заяву, це говорить про що? Що він&nbsp; не здатен був об'єднати людей в парламенті. В сьомому скликанні парламенті знаходяться представники всієї України і потрібно спілкуватися з кожним народним депутатом, пропонувати програми виходу з економічної і політичної кризи, а головне – зупинити війну і руйнацію української держави.</p>
<p>Сьогодні жоден громадянин не&nbsp; може бути захищений чи від приватних армій, чи від народних депутатів. Сьогодні немає законів. І коли прокурорів, і до речі, в&nbsp; Черкаській області прокурора з робочого місця Руслана Олійника викрали на номерах автомобілів, які належать Черкаській обласній раді. І не реагує ні міліція, ні Генеральний прокурор! Шановні, про що ми говоримо, про які вибори?! Сьогодні потрібно встановити безумовну дію закону, сьогодні потрібно повернутися до Женевських домовленостей, сьогодні потрібно спілкуватися, а не займатися агітаційними спічами!</p>
<p>&nbsp;</p>
<p>ГОЛОВУЮЧИЙ. Прошу завершувати.</p>
<p>&nbsp;</p>
<p>ГРУШЕВСЬКИЙ В.А.&nbsp; …ділити людей по кольорах, а потрібно об'єднуватися з однією метою: зупинити війну і почати будувати нову Україну, як сказав Президент. Нова Конституція, нова адміністративна реформа, новий Податковий кодекс, і, більше того, головне: йдучи до Європи, ми повинні захищати людей.</p>
<p>Тому ми будемо звертатися в Європейський парламент, щоб вони розглянули, як сьогодні і які мають права опозиційні сили. І мають ці люди, які мають іншу думку, але об'єднану, щоб вони були захищені і могли приєднатися і працювати для об'єднання нашої Української незалежної держави. Дякую.</p>
<p>&nbsp;</p>
<p>ГОЛОВУЮЧИЙ. Прошу до парламентської трибуни народного депутата Ірину Фаріон. Прошу підготуватися народному депутату Пилипенкові.</p>
<p>&nbsp;</p>
<p>12:50:16</p>
<p>ФАРІОН І.Д.</p>
<p>Пані та панове! Ми живемо у дивному суспільстві, яке не називає речі своїми іменами: війну названо "АТО", через те війна триває і кінця їй не видно. Але є ще одна проблема у нашому суспільстві: ми боїмося назвати навіть належність свою до того, що ми є українцями.</p>
<p>Я зі своїм колегою Олександром Шевченком звернулася до уряду чинного з тим, аби скасував ганебну Постанову від 12 вересня 2002 року про затвердження зразків книг реєстрації актів цивільного стану та описів бланків свідоцтв, що видаються державними органами реєстрації актів цивільного стану. Відповідно до цієї ганебної постанови, у свідоцтві про народження і в свідоцтві про усиновлення було зліквідовано запис про національність батьків, а в свідоцтві про шлюб зліквідовано національність подружжя. Відтак, ми пам'ятаємо, що було рішення Верховної Ради, а саме, постанова 92-го року з тим, щоби у свідоцтві про всиновлення, та в&nbsp; свідоцтві про шлюб чітко було зазначено національність подружжя і національність дитини. Це було скасовано спеціально для того, щоби у своїх паспортах ми не називали себе тим, ким ми є. Нагадаю ще раз Конфуція: "якщо ми щось не називаємо тим словом, ким є насправді, ми опиняємося у стані хаосу і стані безладу". Українці значною мірою визнали, що є безбатченками. І, власне, ця війна, яку ми зараз маємо в Луганській і Донецькій області є наслідком глибокої кризи ідентичності. Але увесь жах полягає у тому, що я отримала документ дивовижної неспроможності від чинного Міністра юстиції Павла Петренка, що повернення графи національність до паспорта, повернення графи національність у свідоцтво про народження і свідоцтво про шлюб, знаєте що насправді є, може стати тягарем. Виявляється, усвідомлення того на цій українській землі, хто ти є – є тягар. Тому цілком логічно, усі ці "енки" , які є у нашому парламенті, усі ці "уки", "юки", "чуки", усі ці "ишини" і "ський" перетворюються на "ретроградне насєлєніє"&nbsp; у нашій державі, яка унеможливлює будувати національну українську державу. Нам не потрібне глобалістичне місиво з космополітичною європейською сметанкою. Нам потрібна українська, україно центрична держава. На превеликий жаль, чинне Міністерство освіти лише…</p>
<p>&nbsp;</p>
<p>ГОЛОВУЮЧИЙ. Прошу завершувати.</p>
<p>&nbsp;</p>
<p>ФАРІОН І.Д. Абсолютно підспівує цьому, безпрецедентній відповіді Петренка, намагаючись не&nbsp; зліквідувати ці підручники з історії України, які прищеплювали українцям комплекс малоросійства. Можливо, через те Міністерство освіти досьогодні на посаді директора Інституту українознавства тримає істоту, яка є класично українофобом, яка робила свою наукову кар'єру на монографіях, спрямованих винятково проти української національної ідеї. Так от, поки наше суспільство не усвідомить, що ми маємо збудувати реальну націоцентричну українську державу, страшні виклики будуть нами сприйняті не як можливість до реалізації.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Пилипенка. Прошу підготуватись народному депутату Гончарову.</p>
<p>&nbsp;</p>
<p>12:54:24</p>
<p>ПИЛИПЕНКО В.П.</p>
<p>Дякую пане головуючий. Група економічний розвиток, Пилипенко, Полтавщина.</p>
<p>Приводом для сьогоднішнього виступу послужило звернення, колективне звернення трудового колективу та акціонерів підприємства "Київопорядкомплект". В той час, коли на території нашої держави проходить, відбувається війна і одні наші правоохоронці і солдати захищають територіальну цілісність України, то видається, що інші правоохоронці, яких би і не назвати правоохоронцями, під цим приводом здійснюють, просто-напросто, звичайнісінький дерибан цієї Батьківщини, яку наші хлопці захищають. Що я маю на увазі. Підприємство "Київопорядкомплект", таких підприємств в Україні майже немає, їх можна порахувати на пальцях однієї руки, це спеціалізоване підприємство, воно працює з 1961 року, займається основною діяльністю і єдиною, воно очищає гирла ріки, такі підприємства встановлені на річці Дніпро, вони очищають її від намулу, дають… Фактично робиться те, щоб річка мала свою течію і коли окремі намивають піскові острови на річці Дніпрі, то це підприємство навпаки розчищає і здійснює стратегічне завдання для того, щоб навколишні території&nbsp; і не було повені. Тому в даному випадку є досить цікавим те, що протягом останніх 3-х років на це підприємство здійснюється систематичні наїзди одного райвідділу міліції, Голосіївського райвідділу міліції в місті Києві. І те, що відбувалося два роки тому, на жаль, за останні місяці чомусь дуже сильно прискорилось. Вдумайтеся, за останні 2-3 місяці на підприємстві, яке заплатило за минулий рік 11&nbsp; &nbsp;мільйонів податків, тобто фактично податкове навантаження становить 15 відсотків, а в середньому по Україні 3-4 відсотки. На цьому підприємстві здійснювалось більше 10-ти слідчих дій протягом 2-х місяців. Здійснювалися слідчі дії без відповідних рішень судів. І одна із слідчих дій здійснювалася 9-го травня у святковий день. Не зрозуміло, чому саме у святковий день вирішили проводити слідчі дії. Дійшло до того, що 22-го липня не отримавши жодних правових документів для проведення слідчих дій, працівники Голосіївського управління міліції звернулися в Дарницький суд, і я хочу сказати, що Дарницьким районним судом було постановлено ухвалу, за участю судді Цимбал Інни Костянтинівни, в якій передбачалося, вдумайтесь: вилучити у підприємства трактор синього кольору, бульдозер жовтого кольору. І, коли міліціонери по цій ухвалі прийшли виконувати рішення, то двоє із них, не маючи ні спецзасобів, ні освіти, почали від'єднувати земснаряд із напругою 6 тисяч вольт, який безпосередньо під'єднаний до комунікацій. Вдумайтесь, що могло статися.</p>
<p>Шановні колеги! Я прошу вважати мій виступ депутатським запитом до Генеральної прокуратури України в частині розслідування фактів неправомірних дій працівниками Голосіївського райвідділу міліції, а також до Вищої кваліфікаційної комісії стосовно розслідування фактів винесення завідомо неправосудної ухвали Цимбал Інною Костянтинівною.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Чуба. Своє право голосу йому передає народний депутат Гончаров.</p>
<p>&nbsp;</p>
<p>12:57:41</p>
<p>ЧУБ В.Є.</p>
<p>Уважаемый Руслан Владимирович, уважаемые коллеги!</p>
<p>Владимир Евгеньевич Чуб, 110 мажоритарный округ, Луганщина.</p>
<p>Ежедневно ко мне обращаются мои земляки, жители города Алчевск, с просьбой о прекращении боевых действий на территории Луганской области и обеспечении их прав на мирную жизнь и достаточный жизненный уровень.</p>
<p>Активизация антитеррористической операции на Луганщине за последние три недели забрала десятки жизней мирных жителей. Кроме этого уничтожено множество жилых домов, объекты транспорта и социальной инфраструктуры.</p>
<p>Город металлургов – Алчевск, на территории которого не происходят боевые действия, практически остается без питьевой воды, участили перебои с электроснабжением.</p>
<p>При этом, без законных оснований остановлена работа управления Государственной казначейской службы. То-есть на сегодня жизнедеятельность 110-ти тысячного города нашей страны фактически парализована. Задолженности по зарплате составляют более 5,5 миллионов гривен. Под угрозой срыва выплаты пенсий на 34 миллиона гривен и обеспеченность других социальных выплат населению.</p>
<p>Фактически без средств к существованию остаются самые социально уязвимые категории населения: многодетные семьи, инвалиды, пенсионеры, дети-сироты. Ни МЧС, ни милиция, ни "Скорая помощь" не имеют средств заправить топливом транспорт и оказать первую неотложную помощь жителям города.</p>
<p>Отмечу также, что в городе прекратились поставки инсулина, вакцин для детей, медпрепаратов для онко- и психически больных. Существующих запасов не достаточно для обеспечения соответствующего лечения для этих категорий больных. И это при том, что Алчевск не находится в какой-либо военной блокаде.</p>
<p>Отдельно обращаю внимание народных депутатов и наших избирателей, что все доходы, сборы, налоги и обязательные платежи зачисляются на единый казначейский счет в полном объеме, согласно Бюджетного кодекса и Закона Украины о госбюджете на 2014 год. А из госбюджета в город не поступает ни копейки.</p>
<p>По причине остановки хлебозавода в Луганске обеспечение хлебом горожан сократилось на 50 процентов. Детские сады с понедельника не смогут обеспечить детей молочной и мясной продукцией. Из-за бездействия власти люди покидают жилье, выезжают из города, увольняются с работы. Так, в Алчевске уже рассчиталось 37 медработников. Кто вернет этих людей в город, специалистов?</p>
<p>Также предостерегаю руководство антитеррористической операции от использования военной авиации и систем залпового огня на территории города. Случайное попадание снарядов в производственные сооружения Алчевского металлургического комбината или Алчевского коксохимического завода, где используются опасные химические вещества и газы, может спровоцировать экологическую катастрофу не только в Алчевске, но и далеко за его пределами.</p>
<p>Пользуясь случаем, напоминаю военному командованию, что согласно статьи 3 Закона Украины о борьбе с терроризмом, при проведении антитеррористической операции действует принцип приоритетности защиты жизней и здоровья мирных граждан.</p>
<p>Убежден, наращивание военных сил на территории Донбасса и ужесточение военных действий приведет к нарастанию социального напряжения. А дальнейшее блокирование работы Казначейства ставит Алчевск на грань гуманитарной катастрофы.</p>
<p>Сегодня, как никогда, нашу страну объединяет желание мира и стабильности. Любая война всегда заканчивается миром. Поэтому призываю Президента страны вернуться к переговорному процессу, сохранить жизни наших сограждан. Я прошу считать мое выступление депутатским запросом к Премьер-министру Украины, министру финансов, руководству антитеррористического центра. Спасибо за внимание.</p>
<p>&nbsp;</p>
<p>ГОЛОВУЮЧИЙ. До парламентської трибуни запрошую народного депутата Ляшка. Прошу підготуватися народному депутату Момоту.</p>
<p>&nbsp;</p>
<p>13:00:57</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України! Учора в Україні,&nbsp; без перебільшення, був знаменний, якщо не сказати більше, історичний день.</p>
<p>Перше. Припинила діяльність фракція партії комуністів, злочинної, колабораціоністської організації. І дай Бог, щоб у стінах цього парламенту більше ніколи не з'явилися зрадники комуністи. Сподіваюся, що така ж доля чекає зрадників регіоналів.</p>
<p>Бачите, тільки що переді мною виступав депутат від Алчевська Чуб. Он по залу ходить ще один запроданець, депутат від Луганська Медяник. Чи чули ви від них хоч одне слово на засудження терористів, на засудження смертей мирних громадян, на вбивство українських солдат? Ні. Бо вони підтримують терористів.</p>
<p>І тому в цьому парламенті не повинно бути зрадників регіоналів, які дияволу продали, Москві продали свою душу за копійки, і мають ще наглість тут ходити розказувати, що вони народні депутати України.</p>
<p>Так само одна із історичних подій – це початок вчора суду над Комуністичною партією України. Нарешті відбулася ця знаменна подія. Це ганьба, що за 23 роки незалежності ми і досі не провели суд над комуняками, які вбили під час голодоморів, під час репресій мільйони українських громадян. Мільйони душ, невинно убієнних, волають, дивляться на нас і всі ці роки просили знищити цю заразу, яка знищувала Україну і сьогодні має наглість сидіти в українському парламенті.</p>
<p>Врешті є ще дві важливі події, вкрай важливі, які відбулися вчора. Це розпад коаліція і це заява Прем'єр-міністра Яценюка про відставку. Подивіться, хто найбільше аплодував цим подіям. У Москві, у Державні Думі. От, хто радий тому, що відбувається децентралізація влади. От, хто радий тому, коли Україна, яка перебуває у стані війни, стала слабкою. Адже коли ми воюємо, влада має бути сильною, уряд має бути легітимним. Парламент, безумовно, має піти на перевибори, бо терпіти комуняк і регіоналів більше не сила, цих зрадників, цих сволочей, які зраджують рідну матір, рідну країну.</p>
<p>І тому парламент має піти на перевибори. Але водночас парламент мав би прийняти рішення про фінансування армії.</p>
<p>Сьогодні наші герої від рядового до генерала захищають країну. Як вони будуть захищати, коли немає легітимного уряду, коли немає коштів на фінансування війни, а не антитерористичної операції. Тому, я вважаю, вчорашню заяву Прем'єра Яценюка про відставку, вона, на мою думку, поспішна. Арсеній, ти маєш продовжувати тягнути цього воза, ти кращий Прем'єр-міністр за всі 20 років незалежності. Ти повинен працювати і витягувати Україну з цієї прірви, куди її загнали регіонали і комуняки. Відклич свою заяву, Арсеній. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу народного депутата Момота. Підготуватися народному Іллєнкові.&nbsp; <i>(Шум у залі)</i></p>
<p>&nbsp;</p>
<p>13:04:15</p>
<p>МОМОТ О.І.</p>
<p>Олександр Момот, 27 виборчий округ, місто Дніпропетровськ.</p>
<p>&nbsp;</p>
<p>ГОЛОВУЮЧИЙ. Прошу, прошу продовжуйте, будь ласка.</p>
<p>&nbsp;</p>
<p>13:04:42</p>
<p>МОМОТ О.І.</p>
<p>Ляшко! Ляшко, сядь! &nbsp;<i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Я попрошу, будь ласка.</p>
<p>&nbsp;</p>
<p>МОМОТ О.І. Олександр Момот, 27 виборчий округ, Дніпропетровськ.</p>
<p>Шановний Руслане Володимировичу, шановні колеги. Хочу привернути вашу увагу до дуже важливого питання, з яким ми зіткнемось в найближчий час, точніше, у жовтні, коли почнеться опалювальний сезон.</p>
<p>Багато років наша країна будувала систему газопостачання і зараз газ є основним джерелом опалення. Підвищення тарифів на опалення вдарить не лише по населенню, а й по бюджетам міст, сіл і селищ. Всі комунальні заклади, лікарні, школи, дитячі садки –&nbsp; майже всі опалюються газом. Лише в одному районі Дніпропетровська в моєму мажоритарному окрузі 49 шкіл та дитячих садочків і всі опалюються газом. У бюджеті на 2014 рік закладено 14,5 мільйонів гривень на ці потреби. Зрозуміло, як важко буде знайти ці кошти в бюджеті у наш складний час. Але ми маємо дивитись в майбутнє і мислити стратегічно. Необхідно зменшити витратну частину за рахунок комплексних програм &nbsp;по енергозбереженню і модернізації систем опалення. У Дніпропетровську є позитивний досвід стимулювання проектів&nbsp; по енергозбереженню&nbsp;&nbsp; в житлових будинках, які дозволили&nbsp; зменшити&nbsp; витрати на опалення на 15-30 відсотків. Це добре, але лише зберігати тепло недостатньо.&nbsp; Вважаю, що стратегічне вирішення проблем полягає у переході на&nbsp; альтернативні системи опалення: електрику чи&nbsp; використання твердого палива.&nbsp;</p>
<p>Наведу приклад. Використання&nbsp; одного універсального твердоопалювального котла зменшує витрати на опалення&nbsp; в 5 разів. Встановлення одного&nbsp; такого котла коштуватиме з проектом&nbsp; 700-800 тисяч гривень, але дозволяє в&nbsp; перспективі зекономити значні кошти. Наприклад, стосовно мого округу, тільки по тим закладам, які я озвучив, це буде економія майже 10 мільйонів&nbsp; гривень.</p>
<p>Я спілкувався з представниками&nbsp; місцевої влади у Дніпропетровську і ми готові&nbsp; провести експеримент на&nbsp; прикладі декількох шкіл, організувати модернізацію систем опалення і встановити універсальні твердоопалювальні котли. Готовий надати всю необхідну документацію з розрахунками до Кабінету Міністрів.</p>
<p>Модернізація&nbsp; систем опалення&nbsp; не лише знизить витрати, а й простимулює приватний сектор економіки, з'явиться потреба&nbsp; в новому обладнання, нових матеріалах для опалення,&nbsp; таких як&nbsp; пелети і&nbsp; інше. Ми повинні дивитись&nbsp; у перспективи і розуміти, що&nbsp; кожна вкладена гривня сьогодні, повинна&nbsp;&nbsp; призвести&nbsp; до підвищення&nbsp; ефективності роботи комунальних систем та економії витрат завтра. Лише такий підхід прискорить підвищення якості життя громадян України.&nbsp;</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Запрошую до парламентської трибуни народного депутата Іллєнка. Прошу підготуватися народному депутатові Шипкові.</p>
<p>&nbsp;</p>
<p>13:07:51</p>
<p>ІЛЛЄНКО А.Ю.</p>
<p>Андрій Іллєнко,&nbsp; фракція&nbsp; Всеукраїнського об'єднання "Свобода", місто Київ.</p>
<p>Шановні&nbsp; колеги, шановні радіослухачі&nbsp; і телеглядачі! Сьогодні київська міська організація&nbsp; Всеукраїнського об'єднання "Свобода"&nbsp; проводила пікетування Посольства Франції в місті Києві з вимогою, щоби Франція не передавала російським агресорам вертолітоносці&nbsp; "Містраль", які є зразками найсучаснішої зброї і які можуть бути використані державою-агресором, а саме, Російською Федерацією в своїх агресивних діях, в тому числі і проти України, і проти інших миролюбних цивілізованих країн. Ми вважаємо, що така позиція Франції, яка вважає, що можна торгувати і поставляти найсучаснішу зброю агресору,&nbsp; - це є безвідповідальна і вкрай цинічна позиція. Тому що мова тут йде не тільки про моральні цінності, мова йде і про порушення правових норм Євросоюзу, які напряму забороняють продавати зброю країнам, які ведуть агресивну зовнішню політику, в тому числі це підпадає повністю під нинішні дії Російської Федерації.</p>
<p>Ви знаєте, останні такі події, вони дуже сумно для нас відзначаються, коли і Франція дозволяє собі торгувати зброєю з агресором. Наприклад, Австрія, вона підписує з "Газпромом" договори про будівництво "Південного потоку". І, звичайно, це виглядає такою самогубчою політикою. І, на жаль, доводиться інколи згадувати історію, коли в свій час у 1918-1919 роках країни заходу, в тому числі Антанти, вони допомагали тоді ворогам України і робили все для того, щоб Українська Народна Республіка не перемогла тоді у війні, і все робили для того, щоб Україна не відбулася. І тому, з одного боку, ми маємо пам'ятати історію і розуміти сучасні події, але також ми не повинні все списувати на іноземців. Тому що, на мій погляд, те, що сьогодні відбувається в Україні, багатою мірою якраз і визначає те, що відбувається назовні. Тому що іноземці кажуть, чому ви змушуєте нас визнавати, що у вас війна з Росією, якщо ви офіційно цього самі не визнаєте? Якщо ви не вводите воєнний стан, якщо формально у вас нема війни, у вас всього лише антитерористична операція?</p>
<p>І от тут я хочу звернутися, в тому числі до Президента України. Вчора парламент фактично показав, депутатська фракція, в тому числі "Свобода" показала, що ми не тримаємось за депутатські крісла, ми не боїмось позачергових виборів, які вимагають люди. Але так само ми вважаємо, що тепер треба брати на себе відповідальність і оголошувати воєнний стан в країні, тому що в країні йде війна. Тому що, якщо сьогодні ми будемо вважати, що у нас не війна, а якась там локальна антитерористична операція, то тоді хто в світі скаже, що вони готові захищати Україну? Хто скаже, що вони готові брати на себе ці проблеми, якщо сама Україна боїться назвати речі своїми іменами?</p>
<p>Тому ми вимагаємо, щоб був введений воєнний стан. &nbsp;Після цього, звичайно, необхідно проводити&nbsp; позачергові парламентські вибори. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до парламентської трибуни народного&nbsp; депутата Шипка. Прошу підготуватися народному депутату Стойкові.</p>
<p>&nbsp;</p>
<p>13:11:02</p>
<p>ШИПКО А.Ф.</p>
<p>Андрій Шипко, Дніпропетровщина, 35 виборчій округ, місто Нікополь, Орджонікідзе, Нікопольський район.</p>
<p>Шановні народні депутати, шановні виборці! Я регулярно відвідую медичні заклади, куди привозять поранених бійців, спілкуюся з лікарями, які надають допомогу їм, рятуючи нашим героям життя. І саме від лікарів, так би мовити, з перших вуст я отримую інформацію. І на жаль, інформація ця – не дуже втішна. Наприклад, в лікарнях критично не&nbsp; вистачає противоправцевої та противогангренозної сироватки. Якщо першу ще якось можна найти і МОЗ стягує залишки з усієї країни, то друга – взагалі не зареєстрована в нашій державі, а ці препарати життєвонеобхідні.</p>
<p>Вчора я зустрічався з главою Бюро ВОЗ в Україні доктором Доріт Ніцан. Ми обговорювали питання забезпечення військових та мирного населення на сході необхідними препаратами. І Всесвітня організація охорони здоров'я готова вже сьогодні надати безкоштовно для України триста тисяч доз противоправцевої вакцини та набори медикаментів і медичного обладнання спеціально розробленого для надання медичної допомоги у надзвичайних ситуаціях. І це лише перша допомога, яку нам може надати ВОЗ. Вони готові допомагати і надалі і з противогангренозною сироваткою, і іншими необхідними препаратами. Чому ж ліки досі не у нас? Чому наші бійці втрачають кінцівки від гангрени, коли ми можемо їм реально допомогти? Бо немає дозволу на ввіз незареєстрованих в Україні препаратів, хоча всі вони имеют підтвердження якості та прекваліковані в ВОЗ, це якісні ліки, яких використовує весь світ.</p>
<p>Я вимагаю від Кабінету Міністрів України негайно вжити усіх необхідних заходів для вирішення питання ввозу допомоги від всесвітньої організації охорони здоров'я. Ці препарати життєвонеобхідні як бійцям, які захищають нашу каїну, так і мирному населенню, яке теж страждає від конфлікту. Прошу вважати мій виступ депутатським запитом до Кабінету Міністрів України.</p>
<p>Крім того, шановні народні депутати, я звертаюсь до&nbsp; вас і звертаюсь до&nbsp; керівництва Верховної Ради. Саме сьогодні я&nbsp; зареєстрував законопроект №4375а про внесення змін до&nbsp; Закону України про лікарські засоби щодо покращення доступності вакцин та анатоксинів.&nbsp;&nbsp; Прийняття цього законопроекту вкрай необхідне для&nbsp; вирішення сьогоднішніх проблем з вакцинами. Прошу його якнайшвидше внести до залу парламенту та підтримати голосуванням. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Стойка. Підготуватися&nbsp; народному депутату Михайленко.</p>
<p>&nbsp;</p>
<p>13:14:00</p>
<p>СТОЙКО І.М.</p>
<p>Дякую, пане Руслане. Шановні колеги! Дорогі українці! Іван Стойко, партія "За Україну!", фракція "Батьківщина". Наша партія недавно створена і не є багатодесятилітньою, скажімо, але ми партійці "заукраїнці"&nbsp;&nbsp;&nbsp;&nbsp;&nbsp;&nbsp; приймали участь&nbsp; у творенні новітньої української держави. Ми були на граніті в 1990 році, ми пройшли другий Майдан, це Помаранчевий Майдан, ми пройшли і відстоювали&nbsp; українську мову&nbsp; на Мовному майдані, і звичайно, що ми були всі представлені на останньому Майдані гідності, де полягла наша свята Небесна Сотня.&nbsp;</p>
<p>І тому ми сьогодні хочемо і прагнемо, аби в цій залі було&nbsp; порозуміння, аби в цій залі був український дух і українська ідея. Ми хочемо, щоб&nbsp; нашою слабкістю не скористалися&nbsp; вороги, зокрема Путін і його банда, котра сьогодні воює в Україні. І для нас справді боляче і дивно, що вчора була заява партії "УДАР". Я знаю, що Віталієм Кличком гордиться Україна, він завжди в чесному бою перемагає. Як на мене, це був&nbsp; удар своїм колегам&nbsp; нижче пояса. Не можна так робити, не порадившись із своїми партнерами. Але це вже сталося.&nbsp;&nbsp;&nbsp;&nbsp;&nbsp;</p>
<p>Ми сьогодні повинні розуміти, що потрібна допомога на війні нашим хлопцям. І тому, перше ніж йти на вибори, а,&nbsp; звичайно, &nbsp;ми усі йдемо, Україна справді чекає цього, ми повинні прийняти Закон про вибори, ми повинні ввести військовий стан, і найголовніше, мабуть, ми повинні зробити все, аби ці наші герої мали відповідні кошти, мали, за що харчуватися, амуніцію і, звичайно, точну зброю. Бо Росія сьогодні як агресор не зупиняється і не зупиниться. Якщо будь-яка слабинка буде тут, вона однозначно це використає.</p>
<p>І тому вчорашній виступ Арсенія Яценюка був, можливо, виступом нового національного лідера. І я б хотів, щоб Арсеній Петрович зробив висновки з цієї ситуації, щоб він служив Україні, і, я впевнений, він буде служити як справжній син.</p>
<p>Але сьогодні ми усі разом повинні тут зберігати спокій і єдність, бо від нас чекає український народ цього. Ми повинні зробити все, аби перемогти в цій загарбницькій війні і добитися правди, сили для України. як казав великий Тарас:: "Майте мудрість, майте витримки і майте повагу і пошанівку самі до себе". Тому…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>СТОЙКО І.М. Тому будьмо тими, на кого поклав відповідальність український народ. Будьмо стійкими, нездоланними духом і непереможними. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Михайленка. Підготуватися народному депутатові Дубневичу.</p>
<p>&nbsp;</p>
<p>13:17:33</p>
<p>МИХАЙЛЕНКО О.Д.</p>
<p>Ольга Михайленко, Комуністична партія України, Херсонщина. Шановні народні депутати, шановні виборці! Учора коаліція та уряд продемонстрували нездатність вирішували нагальні питання. За короткий час посіяли розбрат у державі, зубожіння народу, ліквідацію мінімального соціального захисту. На тлі підвищення комунальних платежів, цін символічними залишилися пенсії та заробітні плати.</p>
<p>Комуністи пропонували антикризові заходи, які б врятували економіку і народ України. Але олігархам було не до того. Замість вирішення економічних питань, відволікли увагу людей страшною війною, проти якої завжди виступала Комуністична партія України. Втратили частину території, а ми пропонували терміново виїхати до Криму і залагодити конфлікт, а ви цього не зробили. Проїхавши по ряду регіонів Херсонщини, зустрічалася з виборцями. Люди задають нам одне питання: коли буде мир, коли зупинять мобілізацію? По 30 – 40 чоловік з кожного села, до речі і хворих, і батьків багатодітних сімей. Я наведу приклад: Сікатінський Володимир Миколайович з Чаплинки,&nbsp; у якого четверо малолітніх дітей. Люди від нас вимагають усвідомити, що ми народ однієї країни. Матері і півдня, і сходу, і заходу благають про одне – не позбавляти життя їх дітей, їх синів та батьків. Одержала сотні дзвінків. Один з них, це вже про інше: "Грязным сапогом ударили по нас". Это вы. Ведь за каждой партией живые люди. Люди говорять, що такого знущання над здоровим глуздом, над Конституцією України, Регламентом роботи Верховної Ради не знала історія нашої держави. Хочу запитати у вас, у тих, хто цілий рік боровся з кнопкодавством, а зараз тисне кнопки за себе й інших, щоб розправитися з фракцією Компартії України. Панове, вам стало легше від ухвалення нелегітимного рішення? Ви думаєте про те, що ви зищили довіру людей до комуністів? Ви щасливі від того, що знехтували голосами майже 3-х мільйонів виборців, та підтримали зрадників, підтримали політичну корупцію…&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>МИХАЙЛЕНКО О.Д. Ви – політичні&nbsp; корупціонери, ви підпадаєте за це під люстрацію, як злочинці! Чи не ганьба вам, чи не зухвальство розглядати такі питання, коли ллється кров, коли гинуть наші діти? Зупиніть, будь ласка, братоубивчу війну! Дякую.</p>
<p>&nbsp;</p>
<p>ГОЛОВУЮЧИЙ. До слова запрошую народного депутата Дубневича. Прошу підготуватися депутатові Чечетову.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; 13:21:17</p>
<p>ДУБНЕВИЧ Я.В.</p>
<p>Шановні колеги депутати!</p>
<p>Ярослав Дубневич, фракція "УДАР", 120 виборчий округ, Львівщина.</p>
<p>Насамперед хочу сказати: це ви, комуняки, 16 січня своїми руками проголосували за ті недолугі закони, які привели до кровопролиття на українському майдані і привели до того, що "Небесна сотня" героїв сьогодні і загинувши, привели до того, ваші поплічники, які підтримують сепаратизм на Сході України приводять до того, що сотні українських військових та мирних громадян гинуть на Сході України! І не треба нам тут вчити, геть з України, чемодан і в Москву.</p>
<p><i>(Оплески). </i></p>
<p>Шановні колеги депутати! Сьогодні мені стало відомо про абсолютно дику ситуацію, яка сталася з волонтерами, які допомагали нашій армії. Ще в квітні польська прикордонна та митна служба затримали гуманітарну допомогу, яку зібрали наші волонтери у Польщі, що складала 42 куленепробивних жилетів та 116 шоломів. Причина – відсутність&nbsp; ліцензії на постачання такого обладнання. У вівторок 22 липня заступник прокурора міста ………. в Республіці Польща, перевів українців волонтерів зі статусу свідків у статус звинувачених, усім їм загрожує, вдумайтесь, до 10-ти років тюрми за порушення митного законодавства, а саме за обладнання, а це обладнання буде знищене. Ця тема неодноразово мною піднімалась і ось маєте, сталося. Хлопцям інкримінують серйозні злочини, з серйозними термінами&nbsp; &nbsp;ув'язнення за намагання допомогти своїй країні. Прості герої на передовій, ціною своїх життів рятують нашу з вами країну, а інші не байдужі громадяни відчайдушно намагаються забезпечити їх засобами захисту. А наше Міністерство закордонних справ займається якимось незрозумілими відписками та посилається на вкрай заплутані норми міжнародного права.</p>
<p>Хочу підкреслити, що всього цього можна було уникнути, якби уряд звернувся з офіційним листом до відповідних органів сусідньої держави, лише про те, щоб цю продукцію рахувати гуманітарною допомогою і, що вона буде передана Збройним Силам України.</p>
<p>Про це я особисто і депутати з групи Львівщини, просимо чиновників ще починаючи з березня, як тільки почалась волонтерська робота "Мурах" на кордоні. Всі наші звернення та заклики ігнорувалися, а нині ми маємо такий наслідок.</p>
<p>Шановний пане Клімкін! Прокиньтеся та дійте! Така постановка питання нестерпна та ганебна! Вимагаю від вас негайно докласти всі зусилля для розв'язання цієї абсурдної ситуації, з невідкладним інформуванням парламенту та громадськості про результати. І прошу моє…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ДУБНЕВИЧ Я.В. Прошу мій виступ рахувати офіційним звернення до Прем'єр-міністра Яценюк та Міністра закордонних справ Клімкіна.</p>
<p>Дякую за увагу і Слава Україні!</p>
<p>&nbsp;</p>
<p>ГОЛОВУЮЧИЙ. До слова запрошується народний депутат Чечетов. Прошу підготуватися народному депутату Сех.</p>
<p>&nbsp;</p>
<p>13:24:53</p>
<p>ЧЕЧЕТОВ М.В.</p>
<p>Шановні виборці! Мир і цілісність держави, цілісність держави та мир – це той базис, той фундамент на якому і повинна відбудовуватися мудра державна політика. Якщо ми говоримо про політику, яка відповідає стратегічним національним інтересам України, тільки така політика спроможна трансформувати Україну в справжній суб'єкт міжнародної спільноти.</p>
<p>Сьогодні прості люди на заході і на сході України жорстко вимагають від політиків всіх рівнів та від влади повернути народу те, що у нього безсоромно забрали – мир, спокій, злагоду і стабільність. Оскільки саме на цих фундаментальних цінностях ґрунтується успіх і процвітання держави, її динамічне економічне зростання і її конвертацію у підвищенні добробуту людей. Кожні військові дії завжди завершуються миром. Питання тільки одне: якою ціною досягається мир, скільки людських доль, скільки життів у тому числі і мирних громадян – жінок, стариків, дітей перемила війна?</p>
<p>Розум нагадує, що потрібно якнайскоріше зірвати стоп-кран і потяг війни зупинити. І таким чином зберегти тисячі людських життів. Крім того, в зоні бойових дій знищуються промислові підприємства та руйнується соціальна інфраструктура. Житлові будинки, школи, дитячі садочки, лікарні тощо.</p>
<p>Натомість Донбас є індустріальним серцем країни. І від того, наскільки ритмічно б'ється це серце, наскільки здоровим виглядає в цілому економічний організм держави, і сьогоднішня аритмія Донбасу вже дає підстави експертам вибудовувати песимістичні прогнози.</p>
<p>Це падіння ВВП за підсумками цього року на 7-8 відсотків. Прорахована інфляція за підсумками року до 30 відсотків. Різкий скачок цін на житлово-комунальні послуги, вартості проїзду на транспорті, ліки та медикаменти, продовольчі товари та послуги. Зростання безробіття, девальвація гривні, різке зменшення соціальних виплат, заморожування зарплат та пенсій.</p>
<p>Окрім цього, потрібно вже мільярди не гривень, а доларів для відновлення соціальної інфраструктури в зруйнованих містах і селищах, а попереду нас чекає осінь та зима. Крім того, потрібно відновлювати дороги, мости, промислові підприємства. А це робочі місця. Але відновлювати і будувати неможливо в умовах бойових дій. Відповідно, чим раніше настане довгоочікуваний мир на багатостраждальній донецькій землі, тим швидше ми залікуємо болючі рани в східних регіонах.</p>
<p>Європейські лідери також підтримують повне припинення вогню з обох боків і відновлення переговорного процесу. Особливо яскраво артикулюють таку позицію лідери Франції та Німеччини. Це зрозуміло. Європейським країнам, зважаючи на їх національні інтереси, не вигідний як військовий пожар в Україні, який погрожує перекинутись на їхні європейські країни, так і введення економічних санкцій третього рівня проти Росії. Оскільки це бумерангом вдарить по їх національних економіках.</p>
<p>Тому головним акцентом діяльності влади повинен бути не автомат Калашнікова, а дипломатія – переговори та консультації. Тільки це може привести до миру, мирним шляхом при мінімальних втратах як військових, так і цивільних громадян. Досить уже крові! Дякую.</p>
<p>&nbsp;</p>
<p>ГОЛОВУЮЧИЙ. Прошу до парламентської трибуни народного депутата Сех. Прошу підготуватися народному депутату Курпілеві.</p>
<p>&nbsp;</p>
<p>13:28:10</p>
<p>СЕХ І.І.</p>
<p>Шановне товариство! Щодня ми дізнаємося сумну статистику, на жаль, наших втрат на війні: загиблі, поранені, полонені. За даними керівника переговорної групи, генерал-полковника Володимира Рубана кількість солдатів, мирних жителів, активістів "майданів", що перебувають у полоні у незаконних збройних формувань становить від 200 до 400 осіб. Також є дані, що на сьогодні 40 волонтерів з усієї України перебувають у полоні на сході України.</p>
<p>Як відомо, Міністерство оборони створило робочу групу щодо організації визволення військовослужбовців Збройних Сил України. Але виглядає, що ця робоча група діє не надто ефективно.</p>
<p>До мене звернулися родичі військовослужбовців.</p>
<p>Тарас Матвісів. Для подальшого проходження служби був скерований, але до місця призначення не прибув. Зі слів сестри військовослужбовця невідомі особи зняли його з поїзда у місті Донецьку під час слідування до нового місця служби.</p>
<p>Валерій Виноградов був направлений з військового госпіталю у місті Львів у свою військову частину у місто Калинів Самбірського району Львівської області не прибув. Обставина зникнення військовослужбовців та виявлення їх у полоні бойовиків свідчить про їх викрадення, зокрема із територій, вільних від активних військових дій за участі терористів. Зазначене вказує на можливе існування розгорнутої і дієвої агентурної структури сепаратиських антидержавних сил на всій території України, зокрема і в західному регіоні.</p>
<p>Аналізуючи все це, варто говорити не лише про наслідки та необхідні оперативні заходи щодо звільнення, а і про попередження ситуацій, коли солдата легко знімають з потяга сепаратисти.</p>
<p>Ну, але коли вже це сталося, то держава, влада, всі спецслужби, тому я звертаюся до Служби безпеки України, до Генерального прокурора, до, власне, переговорної групи, мають зробити все для звільнення українців з полону, бо інколи полон гірший за смерть. І при цьому варто діяти негайно, не втрачати ні хвилини, бо в полоні кожен день може стати для когось останнім.</p>
<p>Слава героям і слава Україні!</p>
<p>&nbsp;</p>
<p>ГОЛОВУЮЧИЙ. Прошу до парламентської трибуни народного депутата Курпіля. Прошу підготуватися народному депутату Левченко.</p>
<p>&nbsp;</p>
<p>13:31:23</p>
<p>КУРПІЛЬ С.В.</p>
<p>Степан Курпіль, фракція "Батьківщина", виборчий округ номер 124, Сокаль, Червоноград, Львівщина.</p>
<p>Шановний пане Голово, шановні народні депутати, шановні виборці, окрім тривожних повідомлень із фронту, іноді трагічних повідомлень в житті в України є також і позитивні події пов'язані із мирним життям, а я хотів би говорити про подію, яка пов'язана із європейським майбутнім України.</p>
<p>Місяць тому на Львівщині у Сокальському районі в районі села Угринів був відкритий найбільший на кордоні Україна-ЄС Міжнародний пункт пропуску "Угринів-Долгобичув".&nbsp;</p>
<p>Ми дуже довго добивалися його відкриття, нарешті це сталося. Повноцінне функціонування цього нового пункту пропуску з України до Європи позитивно вплине на розвиток інфраструктури на Львівщині, зокрема на Сокальщині, створить нові робочі місця і допоможе нам швидше інтегруватися до Європейського Союзу.</p>
<p>Однак, є одне але. Це пункт пропуску не може повноцінно функціонувати через те, що немає нормальної дороги зі Львова до, до нього. Зокрема мова йде про ділянки дороги Р-15 Соснівка, Червоноград, Сокаль і Угринів.</p>
<p>Вже неодноразово з цього приводу місцеві жителі перекривали дорогу, ми зверталися у різні інстанції, були депутатські звернення, запити. Однак&nbsp;&nbsp; дорога і далі нагадує таку, ніби після війни там відбулося бомбардування.</p>
<p>Шановні друзі! Червоноград – це ще і є шахтарський край. Такий&nbsp; стан дороги в районі Червонограда&nbsp; створює загрозу для нормального функціонування&nbsp; шахт, шахтарі не можуть вчасно добратися на роботу. За ініціативою Червоноградської&nbsp; міської ради і Сокальської районної ради, я&nbsp;&nbsp; звертався і група депутатів від Львівщини зверталися до Кабінету&nbsp; Міністрів&nbsp; України, аби оцю ділянку&nbsp; дороги&nbsp; Р-15 "Жовква-Червоноград-Сокаль" і пункт пропуску&nbsp; було визнано міжнародною, щоб надати їй такий статус.&nbsp;</p>
<p>Я дуже прошу уряд,&nbsp;&nbsp; Прем'єр-міністра, який&nbsp; виконує обов'язки, і Президента звернути на це увагу.&nbsp; Прошу оформити мій виступ як депутатське звернення до Президента і до виконуючого обов'язки&nbsp; Прем'єр-міністр&nbsp;&nbsp; України.</p>
<p>&nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Левченко. Прошу&nbsp; підготуватися народному депутату Табалову.</p>
<p>&nbsp;</p>
<p>13:34:27</p>
<p>ЛЕВЧЕНКО О.В.</p>
<p>Ольга Левченко, Коммунистическая партия Украины, город-герой Киев.</p>
<p>Уважаемые избиратели! Сегодня и с сегодняшнего дня, всегда я буду обращаться именно к вам, поскольку именно&nbsp; вы, жители Украины, согласно Конституции и здравого&nbsp; смысла можете и должны решать все важнейшие вопросы державы. Коммунистическая&nbsp; партия испытывает сейчас&nbsp; жесточайшее давление со стороны новой власти, которая взяла на себя обязательство в любой способ закрыть рот единственной оппозиционной партии, которая говорила, и будет говорить правду. Наша&nbsp; правда в том, что сейчас Украине нужно&nbsp; только одно – мир. Это нужно для настоящего, а главное для будущего, ведь каждый&nbsp; из вас понимает, какие человеческие потери несет сейчас украинский народ.</p>
<p>Я уверена, нас поддерживают&nbsp; и&nbsp;&nbsp; жители Востока, которые живут под вой снарядов, да и нормальной жизнью это назвать сейчас нельзя. Нас поддерживают и матери, чьи дети вынуждено попадают под мобилизацию, в том числе и&nbsp; ту дополнительную, за которую на днях проголосовало большинство в парламенте.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Поэтому мы в очередной раз настаиваем на немедленном прекращении войны и мирном решении вопросов на Востоке.</p>
<p>Теперь о следующем. Коалиция в Верховной Раде заявила о своем распаде, требуя срочной перезагрузки. Но, во-первых, никто из политиков и юристов не даст сейчас четкого ответа, по каким правилам будут проходить перевыборы. Конечно, представители большинства, в нынешнем ее составе, могут спокойненько принять соответствующие законы, в том числе и о том, как это заявлял представитель "Батькивщины", что выборы можно проводить и во время боевых действий. То есть жители Востока будут лишены права выбора, как это случилось недавно во время президентских выборов? Коммунистическая партия выступает категорически против такого сценария.</p>
<p>Но даже, если вы, народные депутаты от большинства и протяните свое решение о перевыборах, найдите в себе смелость хотя бы отменить те антинародные законы, которые ухудшили и без того не легкую жизнь украинцев. Я имею ввиду, отмену медицинской реформы, которая уничтожила всю медицинскую отрасль, а это законопроект Компартии номер 2661. Я имею ввиду позорную пенсионную реформу, которая на пять лет отодвинула право женщин Украины уходить на заслуженный отдых, а это законопроект Компартии 4063-1. Я хочу напомнить, что 27 марта этого года Верховной Радой был принят Закон про запобігання фінансової катастрофи. Этим законом отменены выплаты, пособия матерям по уходу за ребенком до 3 лет, у них забрали последние копейки. Так что вы, господа коаллицианты бывшие, вы можете голосовать за роспуск, за самороспуск, но при этом найдите мужество признать, что вы приняли антинародные законы и отмените их.</p>
<p>А пигмеям от политики я скажу, Коммунистическая партия была, есть и будет. Спасибо!</p>
<p>&nbsp;</p>
<p>ГОЛОВУЮЧИЙ. До слова запрошую народного депутата Табалова. Прошу підготуватися народному депутатові Іликову.</p>
<p>&nbsp;</p>
<p>13:37:36</p>
<p>ТАБАЛОВ А.О.</p>
<p>Андрій Табалов, група "Економічний розвиток", місто Кіровоград.</p>
<p>Шановні колеги, я хотів би закликати всіх нас залишити емоції і реально подивитися на стан справ в нашій державі. І що саме зараз головне: політичні процеси чи все ж таки реальне життя, яке після вчорашніх гучних політичних заяв, нікуди не зникло. Життя триває.</p>
<p>Одне з найголовніше завдань на найближчий час – це успішне завершення війни або так званої АТО –&nbsp; ще не виконано.</p>
<p>Я хотів би зупинитися на проблемах наших військовослужбовців, зокрема&nbsp; проблеми фінансування, які потрібно вирішувати. Є конкретні факти, які я в тому&nbsp; числі бачив особисто. Є&nbsp; звернення до мене&nbsp; родин військових. Я був на базі Кіровоградського батальйону територіальної оборони на Сході, там є дуже багато питань і по заробітній платі, і стосовно забезпечення бійців&nbsp; амуніцією, засобами&nbsp; захисту, харчуванням. На це все потрібні кошти, яких , на жаль, постійно не вистачає.&nbsp;</p>
<p>Окрім того, на Кіровоградщині військові ще не отримали грошове забезпечення за липень. Тільки одна родина загиблого героя в АТО на&nbsp; Кіровоградщині, яких, на жаль, все більша, отримала передбачені законом виплати та&nbsp; допомогу від&nbsp; держави. При тому, що третій полк Кіровоградського спецназу в авангарді нашого наступу з першого дня. Можливості волонтерів також небезмежні. Натомість армії потрібні сучасні засоби зв'язку та розвідки, закупка та ремонт техніки, пальне та&nbsp; автотранспорт, а це мільярди гривень. Ці кошти може винайти тільки держава, тільки уряд та&nbsp; Верховна Рада. І якщо ми хочемо успішно завершити бойові дії, а ми цього хочемо, то ми повинні вирішувати ці проблеми якнайшвидше.</p>
<p>Вчора після виходу двох фракцій зі складу коаліції, фактично було розпочато підготовку&nbsp; до перевиборів. І в цьому, з одного боку, немає нічого страшного. Це обіцянка,&nbsp; дана трьома політична силами, що&nbsp; входили до складу коаліції&nbsp;&nbsp; Майдану. Але, з іншого боку, я переконаний,&nbsp; що правильно було б вчора&nbsp; при повному залі плідно попрацювати над важливими законами і досягти компромісу, а сьогодні при порожньому залі робити політичні заяви. Але в будь-якому разі абсолютно безвідповідально уходити&nbsp; на вибори, не вирішивши всі ці питання. Розпад коаліції технічно не заважає депутатам спільно голосувати&nbsp; у сесійні залі. Парламент може збиратися в будь-який час дня і ночі на&nbsp; позачергове засідання для того, щоб все ж таки прийти до компромісу в питаннях фінансування армії та&nbsp; прийняття змін до бюджету.</p>
<p>Я закликаю вас,&nbsp; шановні колеги, зібратися на таке позачергове засідання &nbsp;наступного тижня. Зараз потрібні конкретні рішення. І в нас час іде не на години, вірніше, на години, а не на дні чи тижні. Так, дійсно, до запропонованих урядом змін&nbsp; до бюджету є багато питань, вони не популярні. Але ми готові шукати компрломіс і пропонувати....</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ТАБАЛОВ А.О. ... альтернативні варіанти та&nbsp; джерела фінансування. Двайте&nbsp; не будемо робити армію заручниками політичних інтриг. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу народного депутата Ілика. Підготуватися народному депутатові Марцінківу.</p>
<p>&nbsp;</p>
<p>13:41:06</p>
<p>ІЛИК Р.Р.</p>
<p>Шановні колеги, дорогі українці! Я хочу звернути увагу вашу на те, що написали батьки оцих трьох дітей з далекої австралійської сім'ї, які втратили їх в цьому Боїнгу разом з дідусем, які летіли, а їх збили терористи. Вони написали відкритий лист до України, в якому написали про те, що немає ненависті сильнішої за любов, сильнішої за любов до своїх дітей. Немає навіть сильнішої тої ненависті до тих терористів, хто це&nbsp; зробив.</p>
<p>Я тільки на хвилинку собі уявив, як батько трьох дітей, що переживає сьогодні ця сім'я, як і переживають сотні, тисячі сімей українців, які сьогодні кладуть своє життя за незалежність України, це нашого дрогобичанина Ігоря Бориса, це нашого стебничанина Мар'яна Дишла і ще сотень&nbsp; інших наших краян з Львівщини, з Західної України та і загалом з всієї України, що сьогодні переживають родини і сім'ї цих людей.</p>
<p>А в той час, коли гинуть новітні герої, герої в судових мантіях чинять безчинство. В Львівському апеляційному суді адміністративному судді Кухтея, Яворський, Клюп забирають у мешканців Стебника гектар землі городів, де вони 20 чи 30 років вирощували свою городину разом спільно з депутатами місцевої ради. І суд ухвалює рішення на користь оцих злочинних рішень. А Курилець і Кочмар – судді цього ж суду, - поновлюють на роботі секретаря Дрогобицької міської ради, якого Майдан виніс з кабінету і сказав, що не місце йому працювати там. А Плюшка, суддя, Дунаєвська і Самусенко, які є у Вищому господарському суді, дають дозвіл на приватизацію книгарні в самому центрі міста Дрогобич. Ну, невже ми маємо повірити в те, що робиться просто так, без хабарів?</p>
<p>Корупція продовжує існувати, так само, як зараз дуже вдало відпочиває на курорті директор-розпорядник Фонду гарантування вкладів пан Василь Пасічник, замість того щоб тим вкладникам банку "Даніель", а їх є біля ста, які мають бажання забрати свої депозити, і частину їх повернути, для того щоб фінансувати українську армію.</p>
<p>Шановні друзі, допоки судді в мантіях будуть руйнувати Україну зсередини…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ІЛИК Р.Р.&nbsp; …до того часу надзвичайно складно буде нам, в тому числі і тут, в парламенті, новообраному складу, боротися з тою раковою пухлиною, яка є в нашому суспільстві.</p>
<p>Я звертаюся до секретаріату і прошу вважати мій виступ депутатським запитом до Вищої ради юстиції по відношенню до тих суддів, яких я назвав; до Генеральної прокуратури щодо директора-розпорядника фонду, де посередники-адвокати вимагають до 50 відсотків відкатів, щоб люди, які вклали в банк гроші, повернули свій депозит, а вони від них вимагають хабарів. Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Марцінківа. Прошу підготуватися народному депутатові Фурманові.</p>
<p>&nbsp;</p>
<p>13:45:05</p>
<p>МАРЦІНКІВ Р.Р.</p>
<p>Руслан Марцінків, Всеукраїнське об'єднання "Свобода". Минулого тижня мав можливість перебувати з побратимами-свободівцями в Луганській області, відвозити тепловізори та іншу допомогу добровольчому відділу "Айдару", де воює депутат &nbsp;Івано-франківської міської ради від Всеукраїнського об'єднання "Свобода" Андрій Грималюк. Сьогодні тисячі наших побратимів свободівців воюють в зоні антитерористичної операції в Луганській і Донецькій області. Тому хочу висловити думки наших військових.</p>
<p>Перше. Величезна помилка Президента – проголошення перемир'я з терористами. За цей час, війна перейшла з стрілкового озброєння на танкові битви, битви артилерії та самохідних установок, систем "Град" та "Торнадо", що призвело до величезних жертв з боку українських військовослужбовців.</p>
<p>Друге. Військові не розуміють, яким чином сепаратисти та російські диверсанти спокійно пішли з Слов'янська до Донецька та Луганська, що дало можливість перегрупуватись негідникам і нанести відчутні втрати 72-ій, 79-ій та іншим військовим з'єднанням на кордоні з Росією. Де була наша розвідка і авіація?</p>
<p>Третє. Мала кількість толкового та підготовленого командного складу, а особливо офіцерів середньої ланки, що призвело до невмілого керівництва та додаткових втрат в особовому складі.</p>
<p>Четверте. Несистемна робота щодо забезпечення Збройних Сил індивідуальними засобами захисту та озброєння. Сьогодні українці годують та одягають українську армію. А, де ті мільярди гривень, що ми виділили на Збройні Сили України та мільйони, які зібрали українці?</p>
<p>П'яте. Відсутність координації між МВС, Збройними Силами України, Служби безпеки, добровольцями. І, як наслідок, не скоординованість дій та наказів, та відсутність відчуття у бійців, що, взагалі, існує централізоване керівництво антитерористичної операції.</p>
<p>Зважаючи на це, фракція Всеукраїнського об'єднання "Свобода" вимагає негайно ввести воєнний стан на території окупованих районів Луганської та Донецької області, сформувати ставку головнокомандуючого та підпорядкувати всі підрозділи одному керівництву. Також, за прикладом Української повстанської армії, негайно проводити швидкі старшинські та під старшинські школи для відзначних бійців і формування потужної ланки командного складу батальйонів. Також сьогодні потребує формування потужної системи тилового забезпечення та військових відділів по &nbsp;захисту мостів, залізниць, інфраструктур тощо. Все це дасть необхідну перевагу для перемоги у війні, бо мир, це в першу чергу, виграна війна. Тому, давайте виграємо цю війну і переможемо. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Фурмана. Підготуватися народному депутату Попеску.</p>
<p>&nbsp;</p>
<p>13:48:15</p>
<p>ФУРМАН О.Ю.</p>
<p>Шановні депутати, шановні виборці, приводом сьогоднішнього виступу мого це є грубе порушення інформаційного простору з боку Росії. Захист взагалі інформаційного простору – це&nbsp; питання Національної безпеки держави. Війна Росії проти нашої держави триває не лише на східних кордонах та в анексованому Криму, а і в інформаційному просторі. Сьогодні український інформаційний простір зазнає систематичної агресії ззовні і значною мірою контролюється ворожими до України силами. У Російській Федерації існує доктрина інформаційних війн, створені спеціальні структури для розробки і проведення підривних інформаційних операцій. За допомогою телебачення, інтернет-сайтів, різних публікацій, статей, періодичних видань, які поширюють заклики змінити територіальну цілісність України, за відсутністю чіткої проукраїнської позиції влади сформувався певний прошарок населення, що підтримує сепаратистів. Важливе місце серед інструментів ворожого агітпрому займає поширення псевдонаукових публіцистичних видань російських та українських видавництв, що активно підтримують сепаратистів, закликають до повалення конституційного ладу в Україні. Поширення подібної літератури є неприпустимим і має суворо каратися, особливо в умовах війни. До мене надходять звернення від громадян України щодо поширення через інтернет- магазин в Україні, зокрема, мережу "Балка-Бук", книги видання в Росії, Старікова, яке називається "Україна. Хаос" та "Революція – зброя долара", антиукраїнського, сепаратиського змісту, яка розпалює міжнаціональну ворожнечу, яка написана повністю в дусі московської шовіністичної пропаганди.</p>
<p>Зокрема, як зазначено в анотації видання, цитую мовою оригіналу: "книга посвящена крушению украинского государства, последовавшему за государственным переворотом, осуществленным спецслужбами США в Киеве, в феврале 14-го года". А по українських містах, цитую: "будут маршировать нацистские боевики и прольется кровь".</p>
<p>В зазначеній книзі автором оспівується російська окупація Криму та пропагується ідея "русского мира", що є посяганням на територіальну цілісність та недоторканість України.</p>
<p>В Україні поширенням цієї книги займається Фоб-Куть з Харкова та також інші інтернет-магазини. В умовах фактично українсько-російської війни вимагаю від Служби безпеки Україні вжити всіх невідкладних заходів щодо припинення другу та вільного продажу в Україні сепаратистських книг та періодичних видань. Притягнути до кримінальної відповідальності осіб, які причетні до їхнього виготовлення.</p>
<p>Нам потрібно виграти інформаційну війну з ворогом та окупантом на українській території. Слава Україні!</p>
<p>&nbsp;</p>
<p>ГОЛОВУЮЧИЙ. До парламентської трибуни запрошую народного депутата Попеску.</p>
<p>&nbsp;</p>
<p>13:51:30</p>
<p>ПОПЕСКУ І.В.</p>
<p>Дякую. Попеску, Чернівецька область.</p>
<p>Шановний головуючий, шановні колеги!</p>
<p>Сьогодні окрім тих питань, які я піднімав під час попереднього виступу, на початку сьогоднішнього дня щодо мобілізації і необхідності надання відстрочки батькам багатодітних сімей, я хотів би звернути увагу на одну&nbsp; проблему, яка, незважаючи на ту ситуацію, яка є в Україні, все рівно турбує людей, зокрема, у прикордонних районах Чернівецької області.</p>
<p>Це стосується, насамперед, активізації українсько-румунських перемовин щодо впровадження малого прикордонного руху між Україною і Румунією, оскільки такий підхід вже є і між Україною і Польщею, Угорщиною і Словаччиною. З тим, щоб мешканці Герцайського, Глибоцького, Сторожнецького, Новоселівського, Віжницького та Путільського районів Чернівецької області мали можливість відвідувати своїх родичів та близьких у прикордонних населених пунктах Румунії без віз. І до речі, з того боку в Румунії проживають громадяни Румунії українського походження. Це також має місце і навпроти нашого Закарпаття на Мараморщині.</p>
<p>Цьому сприятиме також підвищення, пришвидшення введення в дію і експлуатацію міжнародних пунктів пропуску на українсько-румунському кордоні, які раніше, ще декілька років тому функціонували, але тільки, як&nbsp; пункти спрощеного перетину кордону, але згодом вони були закриті. Маю на увазі необхідність відкриття пунктів міжнародного пропуску на кордоні України з ЄС у селі Дяківці Герцаївського району, у селищі Красноїльськ Сторожинецького району та у селі Руська Путильського району. Це не тільки розгрузить існуючий міжнародний пункт пропуску "Порубне-Сірет" у Глибоцькому районі, але і зменшить на десятки кілометрів відстань до пунктів перетину кордону для громадян України зазначених в цих районах, що зекономить їх кошти та час, та сприятиме розвитку підприємницької активності в цих районах, особливо зараз, коли в цих районах дуже депресивна ситуація.</p>
<p>Шановні колеги! Я хочу звернути увагу на те, що впровадження малого прикордонного руху між Україною і Румунією дозволить мешканцям всіх прикордонних районів Закарпатської, Одеської та Чернівецької області ще до впровадження безвізового режиму між Україною та ЄС відвідати за спрощеною процедурою своїх родичів та знайомих в сусідній дружній країні Румунія, яка, до речі, першою в Європі ратифікувала Угоду про асоціацію між Україною та ЄС.</p>
<p>Вирішення зазначеної проблеми сприятиме також зміцненню україно-румунських стосунків. І це дасть можливість для того, щоб ми мали ще одного надійного партнера в цей непростий час.</p>
<p>Шановні колеги і шановний головуючий! Прошу вважати мій виступ депутатським зверненням до Кабінету Міністрів України.</p>
<p>А наостанок хочу звернути увагу всіх наших виборців і Кабінету Міністрів, що він повинен працювати. Він повинен працювати до тих пір, поки ми не вирішимо питання на сході. Тому що нам всім потрібен мир. Дякую вам. Миру нам всім. ….</p>
<p>&nbsp;</p>
<p>ГОЛОВУЮЧИЙ. Я прошу до слова народного депутата Благодира. Не бачу його в сесійній залі. Чи є народний депутат Гриневецький? Також я не бачу. За списком я тоді прошу до парламентської трибуни народного депутата Чорну.</p>
<p>&nbsp;</p>
<p>13:54:50</p>
<p>ЧОРНА Г.М.</p>
<p>Галина Чорна, Всеукраїнське об'єднання "Свобода". Шановне товариство! Останнім часом дуже почастішали виступи родичів тих, котрі зараз перебувають в зоні АТО, а фактично на війні. Матері перекривають траси, матері влаштовують акції протесту в різних куточках України, на Львівщині, на Тернопіллі, ще раніше на Закарпатті, на Волині, на Київщині, на Харківщині.</p>
<p>І якщо поспілкуватися з тими жінками, з тими матерями, з тими дружинами вояків, які зараз в зоні АТО, то можна зрозуміти, що, переважно, вони не хочуть нічого особливого, вони хочуть лишень довідатися, яка зараз доля їхніх рідних, яка зараз доля тих, хто на війні, хто в гарячих точках.</p>
<p>Річ у тім, що телефонний зв'язок з війною, на жаль, є не завжди. І коли немає цього телефонного зв'язку,то родичі черпають інформацію з засобів масової інформації або з Інтернету, який, на жаль, дуже часто переповнений інформацією, покликаний зумисне сіяти паніку серед рідних.</p>
<p>Скажіть, хто не читав інформації про нібито масові загибелі українських вояків, тіла яких вивозять камазами. Чи про те, що українські вояки, вже котрі енний день сидять в оточенні і через соціальні мережі нібито лишень просять про допомогу. Чи про те, що вони дуже багато днів і ночей сидять без води, без їжі, сидять в оточенні і не мають шансів вирватися і приречені на загибель. Пересічній людині, на жаль, дуже важко розібратися в такій інформації, що є правдою, а що є зумисне запущеною брехнею.</p>
<p>І тому при Міністерстві оборони на сьогодні мав би діяти інформаційний центр чи інформаційна служба для родичів тих, котрі зараз перебувають на війні. І в ній мали би працювати не просто психологи, в ній мали би працювати люди, які мали би допомагати нашим родичам військових розшукувати тих їхніх рідних, з якими, сподіваємося, тимчасово втрачено телефонний зв'язок. І ця служба мала би бути добре розрекламована у всіх можливих засобах інформації, і до неї обов'язково можна було би додзвонитися. Тобто щоби це був доступний телефонний зв'язок.</p>
<p>Шановне товариство, влада, яка хоче виграти війну, зобов'язана розмовляти і багато пояснювати своєму народі ті події, які відбуваються. Рідні, матері, дружини, які провели своїх синів і…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ЧОРНА Г.М.&nbsp; … провели своїх синів і відправили своїх чоловіків на війну, заслуговують на це, заслуговують на те, щоб їм розповідали правду, чи-то про те, де перебувають їхні чоловіки і сини, чи принаймні про ті батальйони, в яких вони воюють.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. У нас залишилася ще практично хвилина. Я думаю, що, чи є пан Гончаров? Немає. Пана Дорохова немає? Пана Медуниці також, я бачу, немає. Спіріна немає. Купрейчик немає. Павловського немає. Медяник&nbsp; немає.</p>
<p>Бублик передає свій право виступу Ігорю Мірошниченку. Якщо можна, одну хвилину тоді, будь ласка, пане Ігоре, щоб ми завершили. Максимально коротко.</p>
<p>&nbsp;</p>
<p>13:58:59</p>
<p>МІРОШНИЧЕНКО І.М.</p>
<p>Ігор Мірошниченко, Всеукраїнське об'єднання "Свобода".</p>
<p>Шановні побратими свободівці, які лишилися в цій сесійній залі практично наодинці, шановні виборці, питання дуже важливе. І мій останній виступ сьогодні на сесійному тижні, насправді, є виступом про глобальну проблему – проблему олігархів, комуністів і проблему Москви. Оце тріумвірат знищив Україну.</p>
<p>І на прикладі Сумського заводу імені Фрунзе хочу вам продемонструвати як це відбувається. Це завод є бюджетоформуючим підприємством не лише міста Суми, але всієї області. Константин Григорішин – московський опальний олігарх, який сьогодні за наказами Путіна знищив українську економіку довгий час був спонсором кривавої Комуністичної партії. І сьогодні він за наказами Путіна на підприємствах, де встановив тотальний контроль і в менеджменті, і в фінансах знищує українську економіку. За останні півтора роки цим олігархом за допомогою генерального директора Заводу імені Фрунзе пана Цимбала було виведено понад 200 мільйонів доларів з активів підприємства за кордон. Так само катастрофічно є…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>МІРОШНИЧЕНКО І.М. …&nbsp; на підприємстві заводу імені Фрунзе катастрофічним є&nbsp;&nbsp; спад&nbsp; виробництва&nbsp; за підсумками 2013 року, понад 35 відсотків. Податків&nbsp;&nbsp; сплачено за підсумками минулого року на 125мільйонів гривень менше ніж за попередній рік. Катастрофічними темпами скорочують працівників&nbsp; підприємства. Їх за осанні три з половиною&nbsp;&nbsp; роки було скорочено 5,5 тисяч працівників. Уявіть собі&nbsp; ці цифри. І планується подальше скорочення до 4,5 тисяч працівників. Для того, щоб тимчасово вирішити проблеми заводу імені Фрунзе, менеджмент цього підприємства цинічно здав усіх&nbsp; працівників&nbsp; у військкомат і їх призвали служити в армію для того,&nbsp; щоб тимчасово вирішити проблеми. Але&nbsp; проблема глобальна. Сьогодні&nbsp; в судах, у корпоративних&nbsp; суперечках, перемоги в українських&nbsp; судах отримує&nbsp; московський олігарх. Це системне знищення української економіки! Це відбувається по всіх регіонах&nbsp; України!</p>
<p>Ми,&nbsp; Всеукраїнське об'єднання "Свобода", неодноразово&nbsp; загострювали свою увагу: банки, які належать&nbsp; московським олігархам,&nbsp; підприємства, які належать російському бізнесу сьогодні життєво необхідно націоналізувати, повернути в державну&nbsp; власність. Сьогодні, якщо Президент, уряд і Верховна Рада не звернуть уваги на цю проблему, якщо ми&nbsp; не націоналізуємо підприємства, які належать&nbsp; державі-окупанту та її&nbsp;&nbsp; олігархам, ми втратимо&nbsp; нашу економіку.</p>
<p>Сьогодні&nbsp; в Криму Москва злочинно вкрала всі наші активи, їхня вартість&nbsp; перевищує трильйон доларів. Чому сьогодні й досі працюють російські банки на території&nbsp; України? Чому сьогодні й досі&nbsp; ми захищаємо власність російських олігархів на території України, фінансуємо злочинців і&nbsp; бандитів, фінансуємо&nbsp; Росію, яка вбиває українців,&nbsp; яка знищує&nbsp; наші території? Давайте раз і назавжди покінчимо з московським бізнесом, з російськими олігархами на території&nbsp;&nbsp; України і з тими олігархами, які фінансували криваву Комуністичну партію, яка раз і назавжди, я впевнений, найближчим часом зникне&nbsp; з політичної карти&nbsp; України!</p>
<p>Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Шановні народні депутати, час вичерпано. Я хочу нагадати вам, що наступний тиждень ви працюєте у виборчих округах. Пропоную вам&nbsp;&nbsp; максимально&nbsp; активно провести зустрічі за цей час з мешканцями наших сіл, міст і районів. Провести з ними ту роботу роз'яснювальну, запитатися, ті проблеми, які сьогодні виникають у їхньому житті, та донести ті рішення, які сьогодні ухвалила Верховна Рада протягом цього пленарного тижня засідань.</p>
<p>Через тиждень буде робота у комітетах. Я прошу голів, керівників профільних комітетів якісно організувати роботу у комітетах, щоб ті законопроекти, які вже довший час є на розгляді в комітетах, можна було обговорити і вже виносити її до сесійної зали. А наступне наше пленарне засідання відбудеться 12 серпня о 10 годині.</p>
<p>На цьому я оголошую ранкове засідання закритим. Дякую. До побачення. Слава Україні!</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>

