Стенограма пленарного засідання
17 червня 2014
&nbsp;
<p align=center>ЗАСІДАННЯ П'ЯТДЕСЯТ ПЕРШЕ</p>
<p align=center>Сесійний зал Верховної Ради України</p>
<p align=center>17 червня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p>&nbsp;</p>
<p>ГОЛОВУЮЧИЙ. Доброго ранку, шановні народні депутати! Прошу сідати на свої робочі місця і підготуватися до реєстрації.&nbsp; Прошу включити систему "Рада" і провести реєстрацію народних депутатів.</p>
<p>Поки відбувається реєстрація, шановні колеги, я за традицією інформую, що сьогодні святкує день народження народний депутат Ганчуков Олександр Костянтинович. <i>&nbsp;(Оплески)</i></p>
<p>&nbsp;10:02:44</p>
<p>В залі зареєструвалося&nbsp;305 народних депутатів.&nbsp; Верховна Рада України розпочинає свою роботу.</p>
<p>Шановні народні депутати! В ніч 14 червня при заході на посадку на аеродром "Луганск" був підбитий терористами військово-транспортний літак Повітряних сил Збройних Сил України ІЛ-76. 40 військовослужбовців та 9 членів екіпажу загинули на борту літака.</p>
<p>Того ж дня в Маріуполі був скоєний напад на колону автомобілів Державної прикордонної служби. 5 прикордонників загинули.</p>
<p>Шановні колеги! Давайте вшануємо пам'ять загиблих героїв хвилиною мовчання.</p>
<p><i>(Хвилина мовчання)</i></p>
<p>Дякую, прошу сідати.</p>
<p>Від імені Верховної Ради ми висловлюємо щирі співчуття батькам, рідним і близьким військовослужбовців, які віддали своє життя за те, щоб Україна залишилася вільною та єдиною. Україна ніколи не забуде імена своїх героїв. Держава виконає свій обов'язок, подбавши про родини загиблих. А вбивці не сховаються від суворої кари.</p>
<p>Слава героям, шановні колеги. Вічна їм пам'ять.</p>
<p>&nbsp;</p>
<p>ГОЛОС ІЗ ЗАЛУ. Слава Україні!</p>
<p>&nbsp;</p>
<p>ГОЛОВУЮЧИЙ. Слава Україні!</p>
<p>Шановні колеги, за традицією, у вівторок ми розпочинаємо нашу роботу з виступів керівників депутатських груп і фракцій. Але перед початком я прошу, шановні колеги, щоб ми дали можливість народним депутатам, які отримали свої мандати, скласти присягу.</p>
<p>Я інформую, що 6 червня 2014 року Центральна виборча комісія зареєструвала народного депутата України Шевченка Олександра Леонідовича, обраного на проміжних виборах народного депутата України 25 травня 2014 року в одномандатному виборчому окрузі №83, та народного депутата України Богдана Руслана Дмитровича, обраного 28 жовтня 2012 року у загальнодержавному багатомандатному виборчому окрузі, включеного до виборчого списку політичної партії Всеукраїнське об'єднання&nbsp; "Батьківщина". 16 червня 2014 року Центральна виборча комісія зареєструвала народного депутата України Іляшенка Віталія Володимировича, обраного 28 жовтня 2012 року у загальнодержавному багатомандатному виборчому окрузі, включеного до виборчого списку політичної партії "УДАР".</p>
<p>Відповідно до статті 79 Конституції України перед вступом на посаду народні депутати України складають присягу перед Верховною Радою&nbsp; України.</p>
<p>До складення присяги на трибуну запрошується народний депутат України Шевченко Олександр Леонідович. Будь ласка.</p>
<p>&nbsp;</p>
<p>ШЕВЧЕНКО О.Л.</p>
<p>Присягаю на вірність Україні. Зобов'язуюсь усіма своїми діями боронити суверенітет і незалежність України, &nbsp;дбати про благо Вітчизни і добробуту Українського народу. Присягаю додержуватися Конституції України та законів України, виконувати свої обов'язки в інтересах усіх співвітчизників. Слава Україні!</p>
<p>&nbsp;</p>
<p>ГОЛОВУЮЧИЙ. До складання присяги на трибуну запрошується народний депутат України Богдан Руслан Дмитрович. Будь ласка.</p>
<p>&nbsp;</p>
<p>БОГДАН Р.Д.</p>
<p>Присягаю на вірність Україні. Зобов'язуюся усіма своїми діями боронити суверенітет і незалежність України, дбати про благо Вітчизни і добробуту Українського народу. Присягаю додержуватися Конституції України та законів України, виконувати свої обов'язки в інтересах усіх співвітчизників. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;Для складання присяги на трибуну запрошується народний депутата України Іляшенко Віталій Володимирович.</p>
<p>&nbsp;</p>
<p>ІЛЯШЕНКО В.В.</p>
<p>Присягаю на вірність Україні. Зобов'язуюся усіма своїми діями боронити суверенітет і&nbsp; незалежність України, дбати про благо Вітчизни і добробуту Українського народу. Присягаю додержуватися Конституції України та законів України, виконувати свої обов'язки в інтересах усіх співвітчизників. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, давайте привітаємо наших колег. Привітаємо, привітаємо давайте наших колег. <i>(Оплески)</i></p>
<p>&nbsp;Шановні народні депутати, я хочу зробити ще одне оголошення. Відповідно до статті 60 Регламенту Верховної Ради України, а також згідно з протоколом засідання депутатської фракції Всеукраїнського об'єднання "Батьківщина"&nbsp; від 5 червня 2014 року повідомляю про обрання головою депутатської&nbsp; фракції Всеукраїнське об'єднання "Батьківщина" народного депутата&nbsp; України Соболєва Сергія Владиславовича. <i>(Оплески)&nbsp; </i>Заступниками голови фракції обрано народних депутатів: Кириленка Івана Григоровича, Князевича Руслана Петровича,&nbsp; Кожем'якіна Андрія Анатолійовича. <i>(Оплески)</i></p>
<p>&nbsp;Шановні колеги, я&nbsp;&nbsp; прошу записатись на виступи. Нагадаю, що сьогодні у нас&nbsp; виступають представники депутатських груп і фракцій. Будь ласка.&nbsp; Слово надається народному депутату Гриневецькому&nbsp; від&nbsp; фракції&nbsp; Партії регіонів.</p>
<p>&nbsp;</p>
<p>10:10:39</p>
<p>ГРИНЕВЕЦЬКИЙ С.Р.</p>
<p>Шановний пане Голово,&nbsp; шановні депутати! Ситуація в країні&nbsp; вимагає від нас адекватних рішень, спрямованих на&nbsp; реалізацію трьох ключових, взаємопов'язаних цілей: відповіді на&nbsp; загрозу національній безпеці,&nbsp; формування&nbsp; нової моделі економіки та реалізація&nbsp; державної регіональної політики, яка унеможливить прояви сепаратизму.</p>
<p>Одним з основних інструментів, які дозволять&nbsp;&nbsp; досягти означених цілей є&nbsp; державний бюджет.&nbsp;&nbsp; На минулому тижні&nbsp; Верховна Рада не підтримала Основні напрямки бюджетної політики на 2015 рік не в останню чергу через нереалістичні та занадто&nbsp; оптимістичні&nbsp; показники&nbsp; запропоновані урядом.</p>
<p>Хотів би&nbsp; звернути особливу&nbsp; увагу на фінансування&nbsp; сектору безпеки. Сьогодні ми платимо за&nbsp; роки ігнорування потреб армії, платимо втратами бойової техніки,&nbsp; руйнуванням інфраструктури і що найголовніше – людськими життями. На 2014 рік витрати на Збройні Сили України становили 0,99 відсотків валового внутрішнього продукту. Події останніх&nbsp; місяців змусили збільшити видатки на оборону до&nbsp; 1,25 відсотка. Але і цього замало, особливо враховуючи як ці кошти витрачаються. Сьогодні оборонна промисловість України має унікальні розробки військової техніки, яка не поступає на озброєння армії через недостатність фінансування. Слід нагадати, що підприємства оборонної промисловості – це підприємства довгоготехнологічного циклу і щорічні зміни обсягів коштів, що виділяються Збройним Силам, ускладнюють формування ефективного оборонного замовлення.</p>
<p>На мою думку, необхідно перейти до розробки Державного бюджету в оборонній сфері мінімум на три роки, почати нарешті виконувати норми Закону про оборону, яким витрати на сферу мають бути на рівні 3 відсотків від валового внутрішнього продукту.</p>
<p>Разом з тим, хочу нагадати, що стабілізація в країні&nbsp; залежить не тільки від врегулювання ситуації на Сході, не менше значення має і політична складова, а саме, реалізація ефективної державної, регіональної політики. Децентралізація системи державного управління та розширення повноважень органів місцевого самоврядування є цілком логічним кроком в нинішній ситуації. Однак слід розуміти, що вона створить лише передумови для вирішення регіональних проблем, але не вирішить їх, потрібні інші інструменти.</p>
<p>До речі, хочу нагадати, що відповідно до Закону України "Про стимулювання розвитку регіонів" щорічно мають бути укладені угоди щодо регіонального розвитку між Кабінетом Міністрів України&nbsp; та обласними радами з визначенням пріоритетів та механізму фінансування регіональних проблем, натомість маємо протилежне. Постановою Кабінету Міністрів&nbsp; України (№65) про економію бюджетних коштів та недопущення втрат бюджету від 1 березня нинішнього року в рамках економії введено заборону на підготовку проектів нових державних цільових програм, або додаткового фінансування існуючих. Зрозуміло, що економити необхідно, але треба чітко розуміти, де, які це матиме політичні наслідки.</p>
<p>Приклад. Існує Українське Придунав'я – регіон стратегічний з огляду на його прикордонне розташування, специфічний через багатонаціональне населення і водночас депресивне. Наприкінці минулого року була затверджена концепція комплексної програми розвитку Українського Придунав'я на 2014-2017 роки. Хотів би підкреслити, що затвердження і реалізація означеної програми має саме політичне значення, оскільки її ключова мета – стабілізації ситуації на Півдні України.</p>
<p>Шановні колеги, на сьогодні ми маємо достатньо законодавчих важелів аби врегулювати відносини між центром і&nbsp; регіоном, нам необхідно грамотно і&nbsp; ефективно ними скористатися. Дякую за увагу.</p>
<p>&nbsp;</p>
<p>ГОЛОВУЮЧИЙ. Від фракції Комуністичної партії України&nbsp; виступає народний депутат Симоненко.</p>
<p>&nbsp;</p>
<p>10:14:47</p>
<p>СИМОНЕНКО П.М.</p>
<p>Шановні громадяни України! Як ми бачимо, у збройних громадянських конфліктах&nbsp; не буває переможців. По своїм руйнівним наслідкам для економіки, соціальної і духовної сфери вони дорівнюють повномасштабним&nbsp; війнам. Тисячі людей перетворені на&nbsp; біженців у власній країні, економіка у занепаді, заборгованість по заробітній платі зростає, злочинність зросла в&nbsp; кілька&nbsp; десятків разів. Саме тому Компартія вимагає негайно розпочати&nbsp; процес мирного врегулювання. Хто не хоче почути голос комуністів,&nbsp; почуйте, заяву Генерального Секретаря ОБСЄ, який сказав: "я знаю, что происходит в Донецке и в Луганске, об этом мне докладывают наши наблюдатели, которые работают в миссии – это безумие, которое надо прекратить".&nbsp; По мнению Генерального Секретаря ОБСЕ лучше всего, если сначала будут прекращены боевые действия, потом пройдут переговоры, а затем выборы. К этому&nbsp; выводу уже приходит европейское сообщество и с этим обращаются к нам.</p>
<p>Ми переконані, заклики "Війна до&nbsp; переможного кінця!" –&nbsp;&nbsp;&nbsp; це не шлях до миру, це шлях до знищення України як держави, до знищення народу України. Ми комуністи впевнені, що Україна повернеться до&nbsp; мирного життя. Але щоб мир і спокій в Україні запланували назавжди, вкрай важливо аби люди знали правду. Саме тому ми комуністи вимагаємо&nbsp;&nbsp; від влади, зокрема правоохоронних структур оприлюднити в повному обсязі докази щодо винних у загибелі людей на Майдані в Києві, Одесі, Маріуполі, Красноармійську, докази, а не нахабну брехню і інформаційний блуд, який безкарно розповсюджують державні та приватні ЗМІ і деякі народні депутати, держслужбовці, в&nbsp; тому числі найвищого рівня.&nbsp;&nbsp;&nbsp;&nbsp;&nbsp;</p>
<p>Окремо хочу зупинитися&nbsp; на брехливих звинуваченнях на адресу компартії, нібито ми фінансуємо тероризм і виступаємо проти єдиної України. Ми звернулися,&nbsp; шановні колеги, я&nbsp; зараз вас інформую, щоб ви розуміли, якого масштабу&nbsp; брехня у нас відбувається в державі. Ми звернулися до всіх центральних та&nbsp; територіальних&nbsp;&nbsp;&nbsp; &nbsp;підрозділів МВС, СБУ, Генпрокуратури, Держслужби фінмоніторингу тощо. Як видно з отриманих відповідей, підтверджених відповідними рішеннями компетентними органами влади або рішенням судів України, доказів злочинних дій з боку членів КПУ не зафіксовано. Ось всі відповіді. Якщо хтось хоче ознайомитися, будь ласка, за підписом всіх керівників обласних служб. Це для тих, хто, так скажемо, тут розказує про причетність Компартії.</p>
<p>Шановні громадяни України, сьогодні навіть ті, хто привів до влади нинішній режим, починають розуміти, що попри гасла, які проголошуються на Майдані, як і попереджали комуністи, влада не змінилась, а змінилися тільки владні обличчя. А замість одних олігархів&nbsp; до влади прийшли інші олігархи. Корупційні схеми залишаються, як і були, тільки несуть тепер ні в ті, так скажемо, конкретні структури, які до цього працювали, а в інші кишені тих, хто сьогодні вже прийшов до влади. Рейдерство як було, так&nbsp; нікуди і не зникло, але тепер вже рейдери-олігархи призначаються на губернаторські посади.</p>
<p>Нацбанк, як ви розумієте, надрукував вже&nbsp; 22 мільярди проти шести мільярдів за аналогічний період 2013 року. Нова влада планує заборонити громадянам достроково знімати депозити, тобто в разі нагальної потреби люди позбавляються можливості розпоряджатися власними коштами. Ось така турбота про українців.</p>
<p>Але я хотів би навести ще один приклад. На мою адресу як керівника фракції надійшов лист з вимогами для реагування та підтримки голові фракції Компартії. Як ви думаєте, від кого лист? Від "Правого сектора". Що пише "Правий сектор" і просить від фракції Компартії проконтролювати: "Зміни платні за електрику з червня та на воду з липня – як це розуміти? Це знущання над народом, бажання, щоб ми стали жебраками або чиясь дурня або провокація наших з вами ворогів". А я хочу запитати: а хіба не ви призначили цю владу, яка на вимоги Міжнародного валютного фонду підписала смертний вирок українському народу?</p>
<p>Що вони ще вимагають від мене? "Прийняти Закон про націоналізацію всіх стратегічних об'єктів країни, починаючи з енергетичних, добувальних, гірничих підприємств". Тобто те, що Компартія давно вимагає, ті, кого ви привели до влади, вони категорично проти цього виступають.</p>
<p>Тому я ще раз звертаю увагу всіх, що Компартія сьогодні пропонує мирний шлях в інтересах держави Україна і збереження територіальної цілісності держави. Дякую. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від фракції "УДАР" виступає народний депутат Ковальчук. Будь ласка. Голова фракції, мені підказують колеги.</p>
<p>&nbsp;</p>
<p>10:19:41</p>
<p>КОВАЛЬЧУК В.А.</p>
<p>Шановні громадяни України , шановні народні депутати! Як і весь український народ, ми шоковані тим, що сталося минулої п'ятниці у Луганську – зухвалим вбивством українських воїнів. Коли&nbsp; допускається трагедія такого масштабу, має наступити жорсткий аналіз причин і конкретні кадрові висновки. Тому ми підтримуємо кадрові зміни, які будуть проведені Президентом України в цій сфері.</p>
<p>Друге. Уже кілька місяців говорять про створення міністерства з питань Криму, яке займалося б допомогою особам, які залишають тимчасово окуповані або захоплені терористами території. Це міністерство також мало б готувати необхідні матеріали для повернення Криму Україні, час його створити.</p>
<p>І найголовніше, ми нарешті повинні зробити чесний і відповідальний крок – цей парламент повинен само розпуститися. <i>(Оплески)</i> Сьогоднішній склад парламенту не відповідає запиту громадян і це все більш очевидно, особливо, якщо послухати виступи деяких депутатів. Усі ми – кожен депутат повинен отримати оцінку своєї діяльності від громадян. Як це зробити? Положення Конституції діють і мають застосовуватися у всій своїй повноті. Стаття 5 основного закону констатує, що найвищу&nbsp; владу має народ. Він здійснює її безпосередньо та через державні органи і самоврядування. І ці органи, і зокрема, парламент відповідальні перед українським народом. Відповідно до частини третьої статті 90 Конституції України&nbsp; дострокове повноважень Верховної Ради – це компетенція Президента України. Тому ми пропонуємо: ухвалити постанову, в якій&nbsp; оголосити про саморозпуск Верховної Ради України і звернутися до Президента України з пропозицію призначити дострокові парламентські вибори у визначені Конституцією строки, а тим часом опрацьовувати виборче законодавство, перейти до пропорційної системи,&nbsp; щоб обрати склад парламенту, який відповідатиме&nbsp; позиціям&nbsp; суспільства.</p>
<p>Нами підготовлено текст відповідної постанови. Я пропоную всім фракціям і депутатським група підтримати цю постанову, спільно її опрацювати і&nbsp; внести до сесійної зали. Цим ми виконаємо свій&nbsp; обов'язок перед Українським народом.</p>
<p>Слава Україні! <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Від&nbsp;&nbsp; депутатської групи "Економічний розвиток" до слова запрошується народний депутат Кузьмук.</p>
<p>&nbsp;</p>
<p>10:22:20</p>
<p>КУЗЬМУК О.І.</p>
<p>Шановні колеги! Депутатська група "Економічний розвиток" підтримує план Президента по нейтралізації і ліквідації збройного конфлікту на сході країни і&nbsp; встановлення миру і спокою в нашій державі.</p>
<p>Депутатською групою проаналізовано хід&nbsp; реалізації коштів, які виділені на сьогоднішні дії і дії&nbsp; Збройних сил і&nbsp; військових формувань. Ми надіємося і віримо, що тимчасова слідча комісія активно запрацює і&nbsp; відіб'є і потні руки і слиняві губи, які сьогодні крутяться навколо наших військових формувань.</p>
<p>Ми провели аналіз і хочемо подякувати Міністерство фінансів і Держказначейство. На сьогоднішній день виділено за кошторисом&nbsp; 11,5 мільярдів гривень. Дякуємо наш український народ, який&nbsp; виділив 130 мільйонів гривень. Але використання… всього&nbsp; витрачено з Держбюджету&nbsp; 6,1. Всього використано з благодійних коштів 7,1 мільйон, залишок 122,6. Стан проведення державних закупівель незадовільний. Всього проведено 277 процедур. Із них 134 проведено і завершено, а 143 триває. Це під час запеклих бойових дій, коли кожна година,&nbsp; кожна техніка, <a name=Temp></a><a name=_GoBack></a>кожен бронежилет необхідний. Ми звертаємось до Президента України з проханням жорстко спитати і надати доручення Уряду по слідуючих позиціях.</p>
<p>Кардинально переглянути підходи до затвердження основних показників державного оборонного замовлення на 2014 рік, визначивши при цьому напрямки фінансування, які для потреб Збройних Сил мають здійснювати в першочерговому порядку. Уточнити мобілізаційний план держави. Розглянути можливість здійснення в особливий період закупівлі матеріально-технічних засобів для потреб Збройних Сил України безпосередньо Кабінетом Міністрів України без поширення на проведення таких закупівель дії норм Закону "Про державні закупівлі". Вжити заходів щодо вдосконалення існуючої процедури проведення державних закупівель в особливий період, зокрема, передбачивши при цьому виключення формальних підстав для відхилення пропозицій учасників, що не впливають на ціну.</p>
<p>Друге. Для зменшення ризиків призупинення процедури закупівель під час особливого періоду, скоротити до 5-и робочих днів термін розгляду скарг, у випадках, якщо замовником виступає Міністерство оборони України.&nbsp; Дякую за увагу.</p>
<p>&nbsp;</p>
<p>ГОЛОВУЮЧИЙ. Від фракції "Батьківщина" слово надаєтся народному депутату Соболєву.</p>
<p>&nbsp;</p>
<p>10:26:11</p>
<p>СОБОЛЄВ С.В.</p>
<p>Шановні громадяни України! Трагедія в Луганську, трагедія в інших місцях на Сході України, чітко свідчить про те, що без об'єднання зусиль Президента, парламенту і уряду в таких важких моментах нам неможливо буде далі рухатись вперед. Але для того, щоб рухатись вперед ми повинні вшанувати пам'ять тих, хто поклав своє життя за ту Революцію гідності, за те, щоб страшний режим Януковича був викинутий з території України. Це ті герої Небесної сотні, яким ми пропонуємо надати звання Героїв України, бо це ті люди, які дійсно зробили все можливе для того, щоб наша країна могла рухатись вперед. Але це є лише перший крок, який повинен консолідувати суспільство. Ми звертаємось до Президента України, ми виступаємо з ініціативою сьогодні розглянути звернення до Президента, де б ми засвідчили позицію і парламенту, і ми переконані, що це буде і спільна позиція, і парламенту, і уряду, і Президента, з цілого ряду питань.</p>
<p>Перше питання, це без сумніву питання, яке стосується негайного внесення силового блоку на затвердження Парламенту України.</p>
<p>По-друге, ми вважаємо, що необхідно негайно розглянути питання проведення воєнного стану в Донецькій, Луганській областях і згідно з законом привести всі підрозділи, які відповідають за проведення воєнного стану до бойової готовності для того, щоб ми були готові перекрити кордон країни, забезпечити зупинення так званого безвізового режиму, бо ми чудово розуміємо, що безвізовий режим з Російською Федерацією – це безвізовий режим для терористів, а не для простих громадян.</p>
<p>По-третє, ми вважаємо, що необхідно негайно розглянути питання про зупинення військової співпраці з державою-агресором. Подальша військова співпраця з Російською Федерацією, коли ми поставляємо і продовжуємо поставляти комплектуючі, товари подвійного призначення, а потім з цієї зброї вбивають наших хлопців, мирних громадян, військових – це є неприйнятним і цинічним в цій ситуації. Саме тому ми звертаємося і до уряду, і до президента з необхідністю негайно припинити військову співпрацю з Російською Федерацією.</p>
<p>По-четверте, ми пропонуємо негайно адекватно до викликів часу створити єдиний інформаційний центр в рамках Ради національної безпеки і оборони, який би реагував і давав би об'єктивну інформацію стосовно подій, які відбуваються в Україні, особливо в рамках того конфлікту і тієї нерозв'язаної війни, яку оголосила Російська Федерація. Також Верховна Рада виступила б з ініціативою перейти на спеціальний режим роботи, не може бути ніяких канікул після завершення роботи цієї парламентської сесії. Ми вважаємо, що нам треба продовжити той режим, який ми розпочали, починаючи з січня місяця, коли в будь-який момент Верховна Рада може бути зібрана, а крім того, залишити режим роботи фактично звичайного пленарного тижня.</p>
<p>Саме ці ініціативи дозволять на сьогоднішній день мобілізувати&nbsp; максимально зусилля і парламенту, і президенту, і уряду, і вирішити ті негайні питання. Крім того, ми виступаємо з ініціативою створення Тимчасової спеціальної комісії для розслідування трагедії, коли фактично був збитий най військово-транспортний літак. Відповідна постанова буде роздана для голосування в парламенті. Дякую.</p>
<p>&nbsp;</p>
<p>ГОЛОВУЮЧИЙ. Від Всеукраїнського об'єднання "Свобода" слово надається народному депутату Тягнибоку.</p>
<p>&nbsp;</p>
<p>10:30:20</p>
<p>ТЯГНИБОК О.Я.</p>
<p>Слава Україні! Шановне товариство! Для всіх є абсолютно очевидно, що цей парламент, парламент цього скликання, може працювати зовсім не довго. І мені здається, для нас усіх парламентарів теперішнього скликання Верховної Ради України є надзвичайно важливо, щоб ця Верховна Рада пішла в історію не тільки ганебними голосуваннями 16 січня. Не тільки тим, що вона не може ухвалити надважливі закони.</p>
<p>А для нас зараз важливо, щоб ця Верховна Рада в цей надзвичайно скрутний момент для української держави ухвалювала, оперативно реагувала на ті рішення, які сьогодні потрібні для укріплення державного суверенітету і збереження територіальної цілісності України. Тому немає нічого найважливішого, як три теми, які ми сьогодні маємо обговорювати і ухвалювати позитивні рішення.</p>
<p>Це є тема протидії російській агресії і боротьби з тероризмом. Це є тема люстрації. І це є тема дострокових парламентських виборів. <i>(Оплески)</i></p>
<p>&nbsp;Перше. Щодо протидії російській окупації. Ми розчаровані вчорашнім рішенням Ради національної безпеки і оборони, яка відхилила нашу ініціативу щодо проведення і встановлення воєнного часу в Донецькій, Луганській областях, а також Автономній Республіці Крим. Вважаємо, що зволікати тиждень чи 10 днів є абсолютно неприпустимо! Це лишень дасть можливість терористам, а також російським бандитам, які окуповують українську державу, зміцнювати свої позиції.</p>
<p>Саме тому ми звертаємося сьогодні до Президента, до РНБО, таки ухвалити це рішення, а парламент одностайно його підтримає.</p>
<p>Друге. Є зараз в порядку денному щодо внесення наша постанова щодо вжиття заходів для посилення рівня захисту державного кордону. Вчора РНБО про це говорила, тому сподіваюся на максимальну підтримку парламенту.</p>
<p>Крім того, є свободівський проект постанови щодо звернення Верховної Ради&nbsp; України до Кабінету Міністрів&nbsp; України щодо денонсації Угоди між Україною, а також Росією стосовно безвізового режиму. Треба ухвалювати це рішення. На міжнародній арені ми мали би тиснути на Російську Федерацію через наших партнерів. Сьогодні весь світ на стороні України. І вчорашнє рішення Організації Об'єднаних Націй – відхиленні пропозиції Росії – цьому свідчить. Саме тому ми маємо підтримати усі наші ініціативи щодо виключення Росії з міжнародних різних організацій.</p>
<p>Окрім того, ми вважаємо, що цей парламент, якому залишилося недовго жити, він повинен ухвалити Закон про люстрацію. Бо немає сенсу, якщо такого закону не буде ухвалено, якщо цей парламент не здатен його ухвалити, його має ухвалити парламент інший, в іншому складі. Тому що люстрація сьогодні це є вимога суспільства. Тому що наші програші в антитерористичній операції тільки через те, що московська агентура сидить в різних органах влади, в тому числі в силових структурах, і здає ворогові пересування наших українських військ.</p>
<p>Так само ми вимагаємо негайно від Генеральної прокуратури давати подання, а нам тут в залі проголосувати за ті подання, які вже є, стосовно депутатів, які помагають сепаратистам. Крім того, ми маємо тут проголосувати за подання щодо Горохова, щодо Медяника, щодо Єфремова, які мають нести персональну відповідальність за всі ті злочини, які сьогодні відбуваються на території Східної України.</p>
<p>І, нарешті, щодо дострокових виборів у парламент. Я пропоную сьогодні нашим партнерам по коаліції і більшості, і я пропоную сьогодні Президентові, щоб ми разом всі сіли і разом узгодили текст виборчого закону за пропорційною системою з відкритими списками, склали…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>ТЯГНИБОК О.Я.&nbsp; Щоб ми спільно разом коаліцією і більшістю разом з Президентом України склали план дій, таку собі дорожню карту стосовно ухвалення нового Закону про вибори, де би мало бути скасування депутатської недоторканності, де би мало бути скорочення депутатів з 450 на 300, де би мало бути питання про вибори за відкритими списками і питання про прозору процедуру відкликання громадою депутатів. Відповідно встановити дату виборів, і таким чином спільною коаліцією ухвалити відповідні рішення про дострокові вибори до українського парламенту. Саме тоді ми переможемо, саме тоді ми зробимо те, що очікує від нас нині українське суспільство до перемоги над зовнішнім ворогом і над внутрішньою окупацією. Слава Україні!</p>
<p>&nbsp;</p>
<p>ГОЛОВУЮЧИЙ. Від депутатської групи "Суверенна європейська Україна" до слова запрошується народний депутат Єремеєв. Він передає слово народному депутату Литвину Володимиру Михайловичу, будь ласка.&nbsp;</p>
<p>&nbsp;</p>
<p>10:35:42</p>
<p>ЛИТВИН В.М.</p>
<p>Шановний Голово, шановні колеги! Сьогодні з усією гостротою стоїть питання чи буде Україна державою. І друге питання, що нам належить зробити разом – Президенту, Верховній Раді України, Кабінету Міністрів України, щоб України таки була суверенною, соборною, єдиною, цілісною державою. Особливо з огляду на те, що останнім часом після виборів Президента робляться кроки як ззовні, так і з середини країни для того, щоб остаточно виламати Україну із державного статусу.&nbsp; На моє глибоке переконання, Україна сьогодні платить за те, що Захід, Європейський Союз отримав можливість вивчати як йому далі будувати взаємини з Російською Федерацією. Фактично українське питання переведено на двосторонній рівень –&nbsp; Україна і Росія, що ускладнює нашу ситуацію.</p>
<p>З огляду на це, депутатська група вважає, що Верховна Рада України має виробити і продемонструвати суспільству узгоджену позицію. Ця позиція має бути оформлена у вигляді заяви. І дати відповідь не на часткові, не на хвилинні питання кому, щось пече, а дати ті відповіді, які потрібні суспільству, які потрібні країні.</p>
<p>Перше. Як навести конституційний порядок у країні і в&nbsp; першу чергу на сході України. Антитерористична операція або дії, які називаються антитерористичною операцією, вони давно себе вичерпали і не відповідають жодним реаліям в Україні. І про це комітет неодноразово &nbsp;говорив, звертаючись до Ради національної безпеки і оборони, до керівників нашої держави. На превеликий жаль, питання не вирішується. Треба прийняти вичерпні рішення для того, щоб забезпечити правові, політичні засади для реалізації Президентом його плану заспокоєння, замирення країни.</p>
<p>Друге. Ми повинні виходити з того, що в умовах і за умов війни жодні економічні перетворення відбуватися не можуть. А&nbsp; сьогодні Україна зірвана з економічних рейок. Нам треба прийняти вичерпні рішення, узгодивши з Президентом, знову ж таки, з урядом, з Верховною Радою щодо того, як не допустити економічного колапсу країни.</p>
<p>Третє. Нам потрібно прийняти рішення, які б чітко фіксували засади організації засади державного життя в Україні, не під політичний момент, не під дану розстановку політичних сил, а те, що потрібно реально Україні. Цього, на превеликий жаль, немає.</p>
<p>І, нарешті, останнє. У цьому документі, це має бути заява Верховної Ради, це може бути меморандум Верховної Ради, треба чітко визначити дальше перезавантаження влади, говорити про це не можна. Я пропоную, шановні колеги, окрім всього іншого, в прийнятому законі зафіксувати, що нинішня Верховна Рада, яка дискредитована зусиллями всіх депутатів Верховної Ради, вони не мають права в наступній Верховній Раді брати участь. Тоді, я думаю, трохи буде спокійніше в нашому житті. <i>(Оплески)</i> Треба прийняти зрозумілий закон і прийняти Постанову Верховної Ради, в якій чітко зафіксувати коли&nbsp; і на яких засадах будуть проведені вибори до Верховної Ради України. І не треба, шановні колеги, хитрити! Надзвичайно складний момент, коли нависла загроза над державою, ми граємося і думаємо як облаштувати себе! Треба підтримати все те, що дасть Україні право бути Україною! Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Від позафракційних, будь ласка, до 3 хвилин, Олег Ляшко. Так.</p>
<p>&nbsp;</p>
<p>10:39:34</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Учорашнє рішення Президента України Петра Порошенка припинити вогонь я вважаю великою помилкою.&nbsp;&nbsp; За нинішніх умов, на моє тверде переконання,&nbsp; для того, щоб досягнути результату,&nbsp; ми маємо діяти рішуче, ми не повинні зупиняти антитерористичну операцію, ми не повинні давати можливості терористам&nbsp; зосередити сили, сконцентрувати додаткове&nbsp; озброєння, можливості тощо.&nbsp;</p>
<p>Не зважаючи&nbsp; на вчорашню заяву Президента про перемир'я, сьогодні вночі&nbsp; терористи напали, ранили нашого 31-го прикордонника в районі&nbsp; Амвросіївки, поранили до десятка наших військовослужбовців Збройних&nbsp; Сил в районі Слов'янська. Ніякого перемир'я з терористами бути не може!&nbsp;&nbsp;</p>
<p>Треба розуміти одну дуже просту річ: ми маємо&nbsp; справу з криміналом, який&nbsp; зробив повстання для того, щоб залишитись при владі.&nbsp; Після того, коли цей кримінал усунули від влади на Майдані, цей кримінал взяв у спільники собі Росію, зрадивши&nbsp; українській державі, а сепаратизм – це ширма для криміналу, який хоче&nbsp; залишитись при владі! Тому, не полишаючи спроб налагодити&nbsp; переговорний процес, треба продовжувати "мочити" терористів, треба&nbsp; перекрити кордон, треба продовжувати&nbsp;&nbsp;&nbsp; силою звільняти наші міста і села захоплені терористами. Треба&nbsp; радикально вичистити усю міліцію на&nbsp; Донбасі, яка зрадила присязі: позбавити їх пенсій, зарплат,&nbsp; пільг. Абсолютно твердо переконаний, що треба&nbsp; змінити і відправити у відставку міністра&nbsp;&nbsp; внутрішніх справ Арсена Авакова, який виявився непридатний до тієї ролі,&nbsp; яку на нього поклала історія і український парламент, бо він частіше&nbsp; сидить&nbsp; у фейсбуці, аніж займається антитерористичною операцією.</p>
<p>Вважаю шкідливими будь-які розмови про децентралізацію влади&nbsp; і дострокові&nbsp; вибори на Донбасі. Якщо на Донбасі відбудуться дострокові вибори місцевих органів влади, ті терористи, про яких ми сьогодні кажемо, що вони незаконні, завтра вони&nbsp; прийдуть легально до влади і будуть продовжувати свою справу.&nbsp;</p>
<p>Окреме питання щодо&nbsp; статусу російської мови. Вимагаю припинити&nbsp; будь-які розмови і дії, спрямовані на&nbsp; розширення статусу російської мови на Донбасі, їй і так нічого&nbsp; там не загрожує. Ми якраз через це і втратили Крим і маємо війну на Донбасі, бо всі українські влади за 23 роки незалежності дозволяли культивування зневаги до всього українського: до мови, символіки, культури, до самої Української держави. Окреме питання – російські ЗМІ, які сьогодні є потужними інструментами в інформаційній війні по Україні. Зверніть увагу, …</p>
<p>&nbsp;</p>
<p>ГОЛОВУЮЧИЙ.&nbsp; Півхвилини і завершуйте.</p>
<p>&nbsp;</p>
<p>ЛЯШКО О.В. Зверніть увагу, терористи найперше захоплюють телевишки і включають російські канали. Українська влада має докласти всіх зусиль для того, щоб припинити трансляцію російських каналів в Україні.</p>
<p>І останнє. Ми не здолаємо ворога, поки ми не вичистимо його з Верховної Ради. Ворог сидить тут – це комуністи і Партія регіонів. Це зрадники, це колабораціоністи, тому я в чергове звертаюсь до Голови парламенту ініціювати питання про заборону Компартії і Партії регіонів. І, нарешті, останнє…</p>
<p>&nbsp;</p>
<p>ГОЛОВУЮЧИЙ.&nbsp; Дайте 30 секунд…</p>
<p>&nbsp;</p>
<p>ЛЯШКО О.В. … пропозиція.</p>
<p>Олександре Валентиновичу, через зрадників, через російських диверсантів, через подонків, які вбили, збили наш літак, вбили 50 наших військовослужбовців, я пропоную на майбутнє, для того, щоб уникати цих катастроф, цих трагедій, у кожен літак, який буде транспортувати наших військовослужбовців на фронт, саджати по керівнику фракції Партії регіонів і комуністів, можливо це врятує наших бійців. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! У нас зранку невеличкий пікет перед парламентом і пікетувальники попросили оголосити їх вимоги. Я коротко пройдусь по цим вимогам. Шановні колеги, трансляція повинна працювати.</p>
<p>Що вимагають пікетувальники? Скасувати літні перепустки народних депутатів. Відмовитись депутатам від зарплати та перерахувати її у фонд підтримки армії. Відмовитись від спроб балотуватись на наступних позачергових виборах депутатів, хто привів до катастрофічної ситуації в країні і став винуватцем великої кількості людських жертв. А також вони вимагають прийняти Закон щодо пропорційної системи по відкритим регіональним&nbsp; виборчим списками, знизити виборчий бар'єр і&nbsp; зробити прозорість&nbsp; витрат під час виборів, що обмежить можливості олігархів. От такі вимоги, шановні колеги, я на прохання їх оголосив.</p>
<p>Шановні колеги, я вибачаюсь, можна. У нас сьогодні, як ми домовлялись на Погоджувальній раді,&nbsp; повинні ми розглянути проект постанови, але ж перед цим, про захист суверенітету нашої країни, але перед цим&nbsp; на прохання уряду ми даємо можливість зробити важливе інформаційне повідомлення Прем'єр-міністру України. І питання, ви розумієте, дуже важливе, воно пов'язане з продовження війни проти України, яку розв'язала Росія, на цей раз енергетичну війну.&nbsp; Це питання енергетичної безпеки нашої держави.</p>
<p>На парламентську трибуну запрошується Прем'єр-міністр&nbsp; України Яценюк Арсеній Петрович. Будь ласка. <i>(Оплески)</i></p>
<p>&nbsp;</p>
<p>ЯЦЕНЮК А.П.&nbsp;</p>
<p>Пане Голово! Шановні народні депутати України! Є декілька новин. Почну з поганої новини – Росія&nbsp; закрила повністю постачання газу Україні.&nbsp;</p>
<p>Почну з хорошої новини –&nbsp; на дворі, в першу чергу, літо. Друге –у нас 14 мільярдів&nbsp; кубічних метрів газу.&nbsp; І третє – ми подали на російський "Газпром" до суду. <i>(Оплески)</i>&nbsp;</p>
<p>Шановні члени парламенту! Якщо дозволите, я&nbsp; хотів би поінформувати про хід газових переговорів – для&nbsp; того, щоб вся країна ще раз знала, що відбувається в газовому питанні і як далі ми будемо діяти?&nbsp;</p>
<p>Два місяці тому Україна направила російському "Газпрому" передарбітражну претензію, відповідно до якої ми звернулися до Російської Федерації з&nbsp; вимогою встановити ринковий, немонопольний і &nbsp;політично невмотивований підхід в формуванні ціни на газ для України.</p>
<p>Нагадаю, в першому кварталі поточного року ціна на російський природній газ для України, яка підписана між "Газпромом" і "Нафтогазом", складала 268 доларів США. Абсолютно зрозуміло, що російський "Газпром" – це не благодійна контора. І тому 268 доларів США – це ринкова ціна, яка влаштовувала російський "Газпром" до того моменту, доки в Україні не з'явився новий уряд і до того моменту, доки в Україні не пройшли політичні трансформації. Після цього російська компанія "Газпром" виключно під політичною мотивацією збільшила ціну для України вдвічі і ціна майже 500 доларів, якщо бути точним 484 долари 86 центів. Ми не погодились і не погодимось на таку ціну, тому що ця ціна є неринкова, неприйнятна, політично мотивована і дискримінаційна.</p>
<p>Не дивлячись на наше звернення до Росія, Росія так і не пішла на переговорний процес, який би мав на меті дійсно підписання додатку до Угоди і визначення збалансованих і ринкових підходів між Україною і Російською Федерацією. Ми проводили декілька раундів перемовин і Європейська комісія була також долучена до переговорів в трьохсторонньому форматі. На останніх переговорах, які відбувалися в неділю вночі – у нас по ночам, як правило, не дуже хороші результати переговорів, був присутній європейський комісар Отінгер, голова правління НАК "Нафтогаз" і міністр палива і&nbsp; енергетики України, і голова правління російського "Газпрому". Російська сторона звернулась з тим, щоби уряд України взяв участь в цих переговорах і я особисто протягом декількох годин брав участь в цих переговорах, які завершились &nbsp;в три години ранку. І хотів би доповісти вам про&nbsp; результати переговорів, умови переговорів і про наші подальші кроки.</p>
<p>Перше. Україна і Європейський Союз мали спільну позицію щодо підписання&nbsp; газової угоди. Ми напрацювали пакет, який є прийнятний для України, адекватний для Європейського Союзу і абсолютно ринковий – я підкреслюю, абсолютно ринковий – для російського "Газпрому". Можу тільки повторити&nbsp; ту позицію, яку висловлював голова… європейський Комісар&nbsp; з питань&nbsp; енергетики пан Отінгер, які базові умови, було прийнято наступне рішення,&nbsp; щоби ціна на газ&nbsp; формувалася як пакетна і складалася з двох частин. Перша частина ціни на газ – це так званий "низький сезон", це півріччя, яке передбачає, що ціна на&nbsp; газ 300 доларів за тисячу кубічних метрів газу. "Високий сезон" – це опалювальний сезон, ціна на газ – 385 доларів. Тобто збалансована ціна, яка, звичайно, не 500, тому що ми її ніколи не приймемо, а яка дає можливість закачувати газ в "низький сезон" по 300 доларів, в "високий сезон" – по 385. Це повністю ринковий підхід.</p>
<p>Друге. Ми погодились на те, щоби далі продовжувати наші розрахунки з російським "Газпромом", і ми були готові на те, щоби при умові підписання ринкового пакету здійснити платіж у розмірі одного&nbsp; мільярда доларів США, а далі – загальний обсяг коштів, які ми повинні заплатити російському "Газпрому", поділити рівними частками до кінця поточного року і з нарахуванням на кожну частку 6 відсотків річних, як плата за фактичний кредит, що було підписано в минулому році між "Нафтогазом" і російським "Газпромом".</p>
<p>І третє, саме важливе. Росія, навіть не дивлячись на те, що ми запропонували ці підходи, відмовилась від переговорів як таких. Ми, усвідомлюючи, що така ціна є тимчасовою, домовились про необхідність визначення остаточної ціни в Стокгольмському суді. І така позиція була підтримана Європейською Комісією, що ми встановлюємо тимчасовий механізм 300 і 385, йдемо в Стокгольм і Стокгольм вирішить хто правий, а хто не правий. Якщо "Газпром" неправий – вони нам доплатять, якщо ми не праві – ми доплатимо "Газпрому".&nbsp;</p>
<p>На превеликий жаль, що в принципі очікувалось, Російська Федерація відмовилась від реального проведення переговорів. На думку уряду України, газова угода є частиною російського плану по здійсненню агресії по відношенню до Української держави. Це частина плану, яка передбачає цілий ряд заходів по знищенню української незалежності і державності. Це розпочалось з анексії Криму, з дестабілізації ситуації в Донецьку і Луганську, в фінансуванні терористів на території східної України, в засилці&nbsp; &nbsp;бандитів з боку Росії на територію Донбасу, в передачі зброї, техніки, в здійсненні газового тиску на українських споживачів, в економічній блокаді України, через блокування двосторонніх торгівельно-економічних відносин і через фінансовий тиск. Ось план Росії. Росія не може ніяк зрозуміти, що Україна – незалежна&nbsp; держава і не Росії визначати, куди нам іти. А ідемо ми в Європейський Союз.&nbsp; <i>(Оплески). </i></p>
<p>Так само зрозуміло, що вся ця вакханалія з приводу газу була влаштована ще і перед візитом Президента України до Брюсселя, де він буде підписувати другу частину, економічну частину угоди з Європейським союзом. Нагадаю, що політична частина була підписана урядом і зараз уряд цілеспрямовано іде по шляху реалізації, конкретної реалізації європейської інтеграції в Україні.</p>
<p>Що стосується подальших наших дій. Ми вчора, навіть дочекались того, щоб Росія заявила, що вони ідуть до суду. Росія подала позов до Стокгольмського суду і українська кампанія НАК "Нафтогаз Україна" зразу подала позов, про який ми заявляли 2 місяці тому. Росія вимагає від України 4,5 мільярда доларів США, Україна вимагає від Росії &nbsp;обґрунтовано, пораховано і доведено – 6 мільярдів доларів.</p>
<p>Для короткої довідки, щоб ви просто, шановні члени парламенту, зрозуміли, що таке газовий ринок і які у нас стосунки з російським Газпромом.</p>
<p>Україна є третім найбільшим ринком Газпрому. Перед нами німці і Туреччина, ми є треті. Загалом Україна заплатила російському Газпрому, починаючи з 2009 року, з врахуванням платежів, як Нафтогазу, так і реального сектору економіки, вдумайтесь,&nbsp; 50 мільярдів доларів США!</p>
<p>Тому всі ці байки, які розповідають наші російські сусіди про те, що вони нам помагають, не відповідають дійсності. Ще треба розібратися хто кому помагає. З кишені українців, з кишень наших кампаній ми заплатили 50 мільярдів доларів. Росія отримала від України таку суму коштів і ми вважаємо, що в цій цифрі є переплати і саме ці переплати ми будемо вимагати від російського Газпрому.</p>
<p>Друге. Що стосується подальших наших дій по ситуації в середині країни.</p>
<p>НКРЄ отримало доручення ввести економічно обґрунтовані тарифи на &nbsp;транзит російського природного газу територією України.</p>
<p>Нагадаю, що у нас немає угоди з європейськими партнерами про транзит газу. І фактично Росія зараз отримала в оренду українську газотранспортну систему, тому що є договір. І Росія транспортує свій природний газ за тарифами, який, на нашу думку, не є економічно обґрунтованим. Саме тому ми звернулись до наших європейських партнерів з тим, щоб перенести точку по поставкам газу з західного кордону на східний кордон.</p>
<p>&nbsp;І ми готові до того, щоб в сьогоднішніх умовах наші європейські партнери спільно з Україною здійснювали облік постачання природного газу до країн-членів Європейського Союзу. Щоб потім знову росіяни не розповідали, що щось хтось у когось вкрав.</p>
<p>Що стосується експлуатації газотранспортної системи. Уряд завтра буде затверджувати два проекти закону. Один з проектів закону, це Закон про спільну експлуатацію і модернізацію української ГТС.</p>
<p>Шановні члени парламенту! Прийшов час до того, щоб в Україні була створена спільна компанія, де учасниками цієї компанії повинні бути країни-члени Енергетичного співтовариства, а це країни-члени ЄС, яка модернізувала б і експлуатувала українську газотранспортну систему. При цьому контроль над цією спільною компанією повинен залишитись у держави.</p>
<p>Саме тому ми завтра затвердимо проект закону. І звертаюсь до парламенту з проханням невідкладно розглянути даний проект Закону про експлуатацію і модернізацію української газотранспортної системи. Якщо ми спільно з Європейським Союзом будемо працювати по транзиту і по зберіганню газу. Це кардинально змінить європейську карту енергетичної безпеки. Росія перестане диктувати свої умови.</p>
<p>Друге. Ми займаємося питання реверсу. І питання реверсу – це не тільки технічне, питання&nbsp;&nbsp; реверсу – це також політичне. Думаю, що ви чули заяви російського Президента&nbsp; про те, що вони категорично виступають проти реверса. А ми категорично виступаємо проти монополії. Ми категорично проти економічної і енергетичної дискримінації. І ми категорично виступаємо проти спроб Росії порушувати європейське законодавство, а також порушувати як Енергетичну хартію, так і договір по Енергетичне співтовариство, яке Україна&nbsp; підписала і ратифікувала.</p>
<p>Саме тому зараз наша делегація відбуває до Європейського Союзу. Ми розпочали так званий малий реверс. Обсяги цього малого реверсу недостатні для того, щоб забезпечити Україну газом. Але при відкритті великого реверсу загальний обсяг поставок на територію України може сягати 15 мільярдів кубічних метрів газу. Це є диверсифікація, і цей обсяг достатній для того, щоб забезпечувати Україну природнім газом.</p>
<p>Окремо хотів би також зазначити те, що завтра уряд буде розглядати законопроект про надзвичайний стан в енергетиці. Ми повинні бути готові до найскладніших обставин і причин. І тому порядок введення надзвичайного стану на енергоринку, механізми контролю, механізми енергоефективності повинні відображені в законі, і уряд повинен мати важелі впливу на енергетичний сектор країни.</p>
<p>Що стосується енергоефективності, то в уряді створений кризовий &nbsp;енергетичний штаб. Очолює кризовий&nbsp; енергетичний штаб віце-прем'єр-міністр, міністр регіонального розвитку Володимир Гройсман. Заступник кризового енергетичного штабу - Юрій Продан. Завдання штабу: баланс енергетичних ресурсів, баланс споживання, баланс витрачання і енергоефективність. Ми ніколи не зліземо з російської голки залежності від газу, якщо у нас зимою будуть відкривати вікна і казати: викрили вікно для&nbsp; того, щоб холодніше в квартирі було. Якщо ми будемо так витрачати енергетичні ресурси як їх витрачають більше 20 років, то ми будемо ще раз платити Росії 50 мільярдів доларів ще протягом 5 років і ніколи не досягнемо того, до чого ми йдемо. Це реальна енергоефективність. Саме тому в наших завданнях – це скорочення споживання. Чим менше люди споживають, тим менше вони сплачують. Чим ефективніше підприємства споживають, тим також менше вони сплачують.</p>
<p>Окремо хотів би зазначити фразу про те, що уряд і держава не повинні опікуватися ціною на газ для промисловості. Звучить красиво, але не правильно. Подивіться як у Європейському Союзі. Ціна для населення вдвічі вища ніж ціна для промисловості.&nbsp; Що таке ціна для промисловості? Ну, це ж не ціна для олігархів. Вони мене менше всього обходять. Це ціна для робочих місць в країні. Це ціна для конкурентної економіки. Як ми можемо конкурувати, якщо Путін дуже добре знає, поставивши ціну 500 доларів на природній газ для української економіки, ми нічого нікому не продамо. Тому, що наші ціни будуть неконкурентні. Навіть порівнюючи з Європейським Союзом, де ціна на 40 відсотків нижча. Саме тому завдання уряду полягає в тому, щоб &nbsp;боротись за економіку, боротись за компанії, боротись за людей, з мільйони людей, які працюють в металургійному секторі, в хімії. Це сім'ї, це роботи, це зарплата. <i>(Оплески)</i></p>
<p>І тому, шановні народні депутати України, я не здамся без бою. Будемо вибивати ту ціну, яка ринкова, чесна і справедлива. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Арсеній Петрович.</p>
<p>Шановні колеги, у нас нема питань, так, і не передбачено? Уряду треба працювати. Інформацію ми отримали. Шановні колеги, в робочому режимі можете підійти і поспілкуватись. Але я би просив цього не робити, тому що нам треба приймати дуже відповідальні рішення зараз, це можна зробити троки пізніше.</p>
<p>А саме, шановні колеги, я прошу секретаріат зробити оголошення, щоб всі депутати зайшли до залу для того, щоби Верховна Рада могла приймати об'єктивні і відповідальні рішення. Я нагадаю, що ми з вами домовились на Погоджувальній раді…</p>
<p>Будь ласка, друзі, давайте привітаємо уряд і побажаємо їм перемогти в цій боротьбі всіх наших опонентів. <i>(Оплески)</i></p>
<p>&nbsp;Шановні колеги, я нагадаю, що ми з вами домовились, що першим розглянемо проект Постанови про заходи щодо захисту суверенітету і територіальної цілісності України, та протидії військовій агресії Російської Федерації. Сьогодні зранку чотири керівника фракцій внесли на заміну новий проект у вигляді Звернення Верховної Ради до Президента України у зв'язку з подіями на сході України, який фактично охоплює пропозиції, які були висловлені в попередньому проекті Постанови. І окрім того, додають деякі ще достатньо важливі для зміцнення обороноздатності нашої країни питання.</p>
<p>Саме тому, шановні колеги, є пропозиція, щоб ми саме розглянули цей проект, який підписали чотири керівника депутатських фракцій і груп щодо Звернення Верховної Ради України до Президента України у зв'язку з подіями на сході України.&nbsp;</p>
<p>Шановні колеги, я прошу сісти на свої робочі місця. Колеги, спочатку давайте включимо до порядку денного і, безумовно, тоді автори вийдуть і проінформують. Шановні колеги, прошу, прошу.&nbsp;</p>
<p>Олександр Рафатович, допоможіть колезі Сігалу правильно проголосувати.</p>
<p>Прошу,&nbsp; шановні колеги, сісти на свої робочі місця і підтримати пропозицію керівників фракцій щодо включення до порядку денного&nbsp; сьогоднішнього засідання і сесії відповідно проект Постанови Верховної Ради,&nbsp; реєстраційний номер якої 4087а. Прошу, шановні колеги, підтримати включення до порядку денного цієї важливої постанови,&nbsp; будь ласка, прошу голосувати.</p>
<p>&nbsp;</p>
<p>11:08:31</p>
<p>За-225</p>
<p>Шановні колеги, ну я прошу не ходити по залу! Колеги, давайте&nbsp; сядемо і проголосуємо нормально. Прошу сісти на свої робочі місця! Колеги, ну просто незручно&nbsp; перед виборцями і громадянами України щодо недисциплінованої роботи Верховної Ради. Прошу,&nbsp; шановні колеги, сідайте на свої робочі місця.</p>
<p>Прошу підтримати&nbsp; включення до порядку денного Постанови Верховної Ради&nbsp; (реєстраційний номер 4087а).&nbsp; Прошу, Олександр Іванович, також голосувати. Прошу голосувати.</p>
<p>&nbsp;</p>
<p>11:09:16</p>
<p>За-241</p>
<p>Рішення прийнято.&nbsp;&nbsp; Дякую.</p>
<p>Шановні колеги, є пропозиція підтримати&nbsp; скорочений формат розгляду цієї Постанови. Прошу,&nbsp; шановні колеги, за&nbsp;&nbsp; скорочену процедуру розгляду цього питання прошу голосувати.</p>
<p>&nbsp;</p>
<p>11:09:42</p>
<p>За-219</p>
<p>Рішення прийнято.&nbsp;</p>
<p>Шановні колеги, для доповіді&nbsp; щодо змісту проекту постанови слово надається&nbsp; народному депутату Соболєву&nbsp; Сергію Владиславовичу,&nbsp; будь ласка.&nbsp; Сергій Владиславович, я би просив просто зачитати&nbsp;&nbsp; проект постанови, щоби всі депутати, які не мали можливості&nbsp; її прочитати, могли заслухати.</p>
<p>&nbsp;</p>
<p>11:10:11</p>
<p>СОБОЛЄВ С.В.</p>
<p>Вона роздана, але я швидко попробую зачитати.</p>
<p>7 червня цього року набув повноважень Президент України, обраний на позачергових виборах 25 травня 2014 року. Ввідповідно до пункту 17 статті 106 Конституції України Президент України є Верховним головнокомандуючим та здійснює керівництво у сфері національної безпеки та оборони держави.</p>
<p>На сході нашої країни, в Донецькій та Луганській областях, все більше інтенсивно розгортаються бойові дії, гинуть мирні громадяни та інші військові, а терористи вдаються до більших масштабних військових акцій. Ескалація цього збройного конфлікту вимагає негайного адекватного реагування з боку новообраного Президента України, зволікати не можна ані хвилини. Верховна Рада України, поважаючи вибір українського народу та зважаючи на військові дії у східних регіонах&nbsp; країни, готова всіляко підтримати ініціативи Президента України щодо відновлення миру та територіальної цілісності України. Парламент розуміє рівень викликів, загроз, які стоять перед Українською державою, а від так готовий консолідуватися для допомоги Президенту України в подоланні зовнішньої агресії, стабілізації ситуації на сході України та повернення миру в кожну українську родину.</p>
<p>Враховуючи зазначене, Верховна Рада України пропонує Президенту України:</p>
<p>&nbsp;Відповідно до пунктів 10 та 14 статті 106 Конституції України негайно визначитися з кандидатурами на посади Голови Служби безпеки України, міністра оборони, міністра закордонних справ України, які є ключовими у розв'язанні військового конфлікту, та внести до Верховної Ради України подання про призначення таких кандидатур.</p>
<p>Видати Указ про запровадження воєнного стану на території Донецької та Луганської областей, що дозволить вжити адекватних заходів для завершення військового конфлікту.</p>
<p>Згідно з чинним законодавством на період воєнного стану очолити ставку Верховного головнокомандуючого …</p>
<p>&nbsp;</p>
<p>ГОЛОВУЮЧИЙ.&nbsp; Прошу дати можливість завершити доповідь.</p>
<p>&nbsp;</p>
<p>СОБОЛЄВ С.В. … та забезпечити встановлення миру на території України. Забезпечити за допомогою сил та ресурсів Міністерства оборони України, повне перекриття Державного кордону України з Російською Федерацією. Ініціювати проведення консультацій щодо запровадження візового режиму з Російською Федерацією. Забезпечити негайне припинення співпраці у військовій сфері з Російською Федерацією як&nbsp; країною-агресором. Усі українські спеціалісти, які працюють на військових об'єктах та суб'єктами Російської Федерації, мають бути негайно відкликані, а самі&nbsp; контракти розірвані, включаючи &nbsp;контракти на&nbsp; виробництво українськими заводами товарів подвійного призначення.</p>
<p>Негайно розробити&nbsp; та запровадити нову військову доктрину України, яка б в тому числі містила зміни структури розміщення державного замовлення на&nbsp; підприємствах оборонної галузі країни.</p>
<p>Відповідно до пунктів 28 статті 106 Конституції України створити при Президентові України Комітет для координації роботи з вирішення питань переселенців з Донецької та Луганської областей та осіб, які&nbsp; проживають на окупованих територіях та територіях, на яких запроваджено воєнний стан.</p>
<p>Організувати роботу&nbsp; інформаційного центру&nbsp;&nbsp; при ставці Верховного Головнокомандуючого для координації інформаційної політики в умовах воєнного стану.</p>
<p>Крім того, Верховна Рада вважає за необхідне негайно заслухати в парламенті в присутності Президента України звіт Голови СБУ&nbsp; та керівництва Антитерористичного центру СБУ щодо ситуації в зоні проведення антитерористичної операції.</p>
<p>Зі свого боку Верховна Рада України&nbsp; виступає з ініціативою не переривати свою роботу на відпустку та&nbsp; перейти в спеціальний режим засідань на літній період. Зокрема, парламент встановлює&nbsp;&nbsp; такий графік своєї роботи: тиждень пленарних засідань, тиждень роботи в округах, тиждень роботи в&nbsp; комітетах. Крім того, вразі необхідності з ініціативи Президента&nbsp; України Верховна Рада має збиратися на&nbsp; позачергове засідання впродовж&nbsp; 24 годин. В ім'я відновлення миру в Україні Верховна Рада України заявляє про консолідацію всіх політичних фракцій та&nbsp; груп парламенту та гарантує всебічну підтримку ініціатив&nbsp; Президента України, спрямованих на завершення військового конфлікту на сході України.</p>
<p>Наше завдання і наш обов'язок усім разом&nbsp; докласти максимум зусиль і відновити мир на нашій землі.</p>
<p>&nbsp;</p>
<p>ГОЛОВУЮЧИЙ. Шановні колеги, є необхідність обговорювати чи можемо приймати рішення? Є обговорення. Так, прошу запишіться на обговорення.&nbsp;&nbsp;&nbsp;&nbsp; &nbsp;Народні депутати Чернега, фракція "УДАР", надає слово народному депутату Геращенко. Будь ласка, включіть мікрофон.</p>
<p>&nbsp;</p>
<p>11:15:26</p>
<p>ГЕРАЩЕНКО І.В.</p>
<p>Шановні колеги, мирний план Президента є пріоритетом його діяльності на своїй посаді, і, звичайно, парламент має докласти всіх зусиль, щоб підтримати в цьому Президента.</p>
<p>Але ми пропонуємо, в першу чергу, внести зміни до цього звернення. По-перше, Президент України вчора на засіданні Ради нацбезпеки і оборони було прийнято рішення відносно негайного припинення співпраці у військовій сфері з Російською Федерацією. І можливо, тут не треба дублювати, але це – питання дискусії парламенту.</p>
<p>Друге. Насправді, так само прийнято рішення про створення центру переселенців при Міністерстві внутрішніх справ України. І це є дуже важливим, тому що саме Міністерство внутрішніх справ, а не Президент України сьогодні опікується цією роботою. І ми пропонуємо оцей пункт змінити наступним: "При Міністерстві внутрішніх справ створити центр переселення переселенців із зони АТО, який координуватиме всю необхідну роботу з відповідними міністерствами та відомствами".</p>
<p>Далі, Верховна Рада України має заслухати не лише звіт голови СБУ, а в першу чергу, начальника Генерального штабу, так само, міністра внутрішніх справ, керівника Нацгвардії, міністра соцполітики, яка сьогодні опікується питаннями дуже серйозно переселенців, щоб ми почули весь комплекс проблем, і міністра охорони здоров'я, тому що дуже багато нарікань існує відносно того, що госпіталі, в яких сьогодні лікуються наші герої, не забезпечені найнеобхіднішими ліками. І оці всі процедури їх закупівлі тривають дуже і дуже довго. Тому ми пропонуємо від нашої фракції отакі зміни до цієї постанови внести.</p>
<p>Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, щоб зразу не повертатися до цього питання, пропозиція щодо біженців, опікування ними, є пропозиція Кабінету Міністрів доручити, тому що там не тільки Міністерство внутрішніх справ, там і соцполітики, і регіонального розвитку. Тобто Кабінет Міністрів. Приймається така пропозиція? Приймається.</p>
<p>Шановні колеги, врахуємо при голосуванні в цілому? Будь ласка, ми записалися на виступи. Слово надається Кужель Олександрі Володимирівні.</p>
<p>&nbsp;</p>
<p>11:17:30</p>
<p>КУЖЕЛЬ О.В.</p>
<p>Шановний Олександре Валентиновичу! Я хочу &nbsp;звернутися до всіх наших колег – до депутатів Верховної Ради. Шановні колеги, чи не здається вам, що пора думати про імідж Верховної Ради і не тільки нашого з вами скликання, а будь-якого скликання? Бо та пропаганда, яка ведеться біля Верховної Ради – це є ідеологія, яку проводять люди, які хочуть не миру в нашій країні. Ця постанова, яка була підготовлена, по-перше, ідеологією фракції "Батьківщина" і я здивована, що не підписана фракцією "УДАР", є найголовнішим тим, що ми показуємо суспільству і Президенту, що є коаліція, яка сьогодні готова виконати вимоги громади і Майдану. Це прийняття антикорупційного законодавства, це прийняття анти... люстрацій них законів, це прийняття нового закону про вибори і тих реформ, які ми пообіцяли, щоби вступити до Європейського Союзу. Я дякую всіх колег по коаліції, нам треба вже працювати і заслуговувати повагу не особисто, а розумінням повернення поваги до Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. Прошу... Колеги, наприкінці репліки. Народний депутат Михальчишин, будь ласка, від "Свободи".</p>
<p>&nbsp;</p>
<p>11:19:04</p>
<p>МИХАЛЬЧИШИН Ю.А.</p>
<p>Шановний Валентиновичу, шановні народні депутати, шановні українці! Фракція Всеукраїнського об'єднання "Свобода" всіляко підтримує зазначену постанову, вважаючи її необхідним кроком для забезпечення мобілізації всіх сил нашої країни для відсічі російській агресії. Разом з тим, ми би хотіли внести наступні пропозиції до її тексту. У частині "Запровадження воєнного стану" ми хочемо відзначити необхідність його впровадження не лише на території Донецької та Луганської областей, але й на території Автономної Республіки Крим, адже це окупована територія тимчасово лише, яка повинна бути повернута в ході визвольної операції&nbsp; Збройних Сил України в найближчому майбутньому після припинення сепаратизму на Сході.</p>
<p>Також фракція вважає за необхідне доповнити пункт про перекриття державного кордону України з Російською Федерацією не лише за допомогою ресурсів Міністерства оброни України, а і за допомогою МВС, СБУ та Державної прикордонної служби, тобто всіх вповноважених державних органів. Також стосовно вирішення питань переселенців, вважаю за необхідне доповнити територіальну ознаку не лише Донецькою та Луганською областями, а й Автономною Республікою Крим.</p>
<p>І врешті-решт щодо роботи Верховної Ради України в літній період. Поділяючи ідею працювати без жодних відпусток, вважаю за необхідне доповнити ідею скликання в разі необхідності пленарних засідань не лише за ініціативи Президента України, але й за ініціативи Голови&nbsp; Верховної Ради України в разі необхідності.</p>
<p>Дякую.&nbsp; Прошу підтримати поправки.</p>
<p>&nbsp;</p>
<p>ГОЛОВУЮЧИЙ. Шановні колеги, слово надається народному&nbsp; депутату Сухому, "Економічний розвиток".</p>
<p>&nbsp;</p>
<p>11:20:34</p>
<p>СУХИЙ Я.М.</p>
<p>Шановні колеги, я прошу автора законопроекту&nbsp; послухати пропозиції депутатської групи "Економічний розвиток".</p>
<p>Ми підтримуємо, безумовно,&nbsp; проект постанови, але є два&nbsp; зауваження. Перше. Події на сході показали недоліки військово-промислового комплексу України,, тому обов'язково в нашому проекті має бути&nbsp; фраза, що "з метою нарощування обсягів випуску продукції, української продукції військово-промислового комплексу рекомендувати Кабінету Міністрів України негайно відновити роботу Міністерства промислової політики України".</p>
<p>Друге. Працюючих на підприємствах&nbsp; військово-промислового комплексу потрібно звільнити від мобілізації, тому що перед нами&nbsp; стоїть&nbsp; надзвичайно важливе&nbsp; завдання – в короткий термін збільшити обсяги промислової продукції, які можуть працювати на оборону. В рамках державного&nbsp; оборонного замовлення.</p>
<p>Колеги, обов'язково ми маємо записати: "Кабміну затвердити державне&nbsp; оборонне замовлення". Його просто сьогодні немає, як і немає державної програми по роботі з біженцями. Має бути державна програма з конкретними вказівками ресурсів для проживання таких людей, для&nbsp; працевлаштування, для навчання&nbsp; обов'язково.</p>
<p>І ще одне. В проекті Постанови я пропоную… там невірно визначено термін "товари подвійного призначення". Заборонити контракти військового призначення, бо&nbsp;&nbsp; подвійне призначення – це товари, які направляються через територію Росії, в Індію наприклад, в Пакистан, в Китай. Врешті-решт конфетки "Рошен" також можуть бути товарами подвійного призначення, якщо ними&nbsp; користуються військовослужбовці, припустимо в російській армії. Тому такі неточності потрібно обов'язково врахувати. Я до Сергія Владиславовича звертаюся: саме державне оборонне замовлення, військово-промисловий комплекс і Державна програма роботи з біженцями, і виключно товари подвійного призначення, а на товари військового призначення контракти можна розірвати.</p>
<p>&nbsp;</p>
<p>ГОЛОВУЮЧИЙ. Будь ласка. Шановні колеги, народний депутат Рудьковський, пропозиція до тексту.</p>
<p>&nbsp;</p>
<p>11:22:46</p>
<p>РУДЬКОВСЬКИЙ М.М.</p>
<p>Шановні народні депутати! Три місяці назад я пропонував ввести надзвичайний стан в східних регіонах України. І тоді б ми сьогодні, якби ми це зробили, ми б не розглядали питання введення військового стану на Донбасі. Це перше.</p>
<p>Друге. По тексту. Я пропоную все-таки до тексту, якщо ми ставимо питання і хочемо навести порядок на сході, нам потрібно, хочемо ми того чи не хочемо, додати пункт "Забезпечення додаткової мобілізації". Для того, щоб міністр оборони не казав, що в мене немає хлопців, жодної людини для ротації.</p>
<p>Друге питання. В цьому ж тексті, Кабінету Міністрів України розробити механізм компенсації збитків громадянам України, які проживають в зоні АТО, а також в зоні проведення військових операцій.</p>
<p>І останнє. Якщо ми зараз, шановні колеги, допустимо помилку і запишемо сюди Крим, то це оголошення війни Російської Федерації. Треба це було робити…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>11:22:56</p>
<p>РУДЬКОВСЬКИЙ М.М.</p>
<p>Шановні колеги! Це треба було робити, коли я ще повертаючись з Криму казав: "вводьте надзвичайний стан, додатково відправляйте війська і встановлюйте конституційний лад". Тоді стояли спостерігали як у нас забирали Крим, а зараз хочете розпочати війну. Мир потрібен для країни.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Лабунська.</p>
<p>Тільки щодо пропозиції, шановні колеги, це не виступи, щодо пропозиції по змісту постанови.</p>
<p>&nbsp;</p>
<p>11:24:35</p>
<p>ЛАБУНСЬКА А.В.</p>
<p>Олександр Валентинович, шановні колеги. Я прошу включити до тексту постанови про створення, чи при Міністерстві охорони здоров'я, чи дати доручення Кабінету Міністрів, у нас є невирішене питання, у нас є людини, які потребують ліки, переривання прийому яких просто загрожує життю, це і інсулін, це і гемофілія, це і фенілкенатурія і багато інших. Ви знаєте, що тендери проводяться місцевими бюджетами і сьогодні казначейства зупинені, ніхто цим не займається, більш того, подивіться скільки людей, в нас досі не призначений Державний головний санітарний лікар. Ви знаєте, що скільки військових, скільки іде мобілізація, "Укрвакцина" відмовляється взагалі доставляти ліки на Луганську, Донецьку область, це вакцинація. Я взагалі не розумію, чому ми досі не розглянули проект постанови про звільнення Мусія, він завалив всю роботу в МОЗі, треба це розглядати, я не знаю чи Бахтеєва завтра винесе на комітет. Але я вас прошу дати доручення Кабінету Міністрів і вирішити це питання, забезпечення ліками людей цих регіонів. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги. Я єдине що прошу, щоб ми постанову, я нагадаю, це звернення до Президента і то, що запропонував народний депутат Лабунська, ми можемо у вигляді доручення до Кабінету Міністрів зараз оформити протокольно доручення і дати таке доручення, але ж постанова, щоб ми ж текст не ламали і не розривали. Будь ласка, Олег Ляшко з пропозиціє.</p>
<p>&nbsp;</p>
<p>11:26:11</p>
<p>ЛЯШКО О.В.</p>
<p>Шановний Олександр Валентинову, шановні колеги. Я пропоную, у нас звернення називається, звернення Верховної Ради України до Президента &nbsp;України у зв'язку з подіями на Сході України, я пропоную замість слова "події" написати: "звернення Верховної Ради України до Президента України у зв'язку з військовою агресією на Сході України", і останній абзац передостаннє речення, після слів "спрямованих на завершення військового конфлікту на Сході України" пропоную добавити: "захисту територіальної цілісності та державного суверенітету України." Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тільки, Олег Валерійович, пропозиція: "в зв'язку з агресією Російської Федерації на Сході України", додати "Російської", нема заперечень?</p>
<p>Будь-ласка, народний депутат Каплін.</p>
<p>&nbsp;</p>
<p>(<i>Шум в залі</i>)</p>
<p>&nbsp;</p>
<p>11:27:01</p>
<p>КАПЛІН С.М.</p>
<p>Я хочу, щоб ми разом з вами, усі, звернули увагу на неймовірний цинізм, з яким ми підходимо до складання цього документу. Який спеціальний режим роботи Верховної Ради улітку?! Доярка, шахтар, металург, прості українські громадяни улітку переходять на спеціальний режим?</p>
<p>Я зареєстрував проект постанови про те, що Верховна Рада України має працювати, як завжди у звичайному режимі. Візьмемо один день канікул влітку і все. Я вимагаю, наша фракція вимагає проголосувати нашу редакцію цієї постанови і вилучити цю дурницю із проекту нашого звернення.</p>
<p>&nbsp;</p>
<p>ГОЛОВУЮЧИЙ. Будь-ласка, народний депутат Чечетов.</p>
<p>Одна хвилина.</p>
<p>&nbsp;</p>
<p>11:28:01</p>
<p>ЧЕЧЕТОВ М.В.</p>
<p>Уважаемый Александр Валентинович, уважаемые коллеги!</p>
<p>Вчера состоялось заседание РНБО, где четко обозначен и утвержден перечень шагов, который нужно предпринять для локализации военного конфликта на востоке для сохранения территориальной целостности Украины, для укрепления наших рубежей. Вопрос о введении военного положения на РНБО не стоял! Я прошу не принимать решения вразрез РНБО! Наверное, там люди не глупее и более информированы, в том числе это позиция и Президента.</p>
<p>Поэтому не нужно здесь накануне выборов выпрыгивать и показывать, как мы любим страну! Есть компетентные люди, которые вчера 4 часа заседали и, наверное, выработали тот алгоритм, который позволяет локализовать конфликт, используя ресурс всех мирных методов.</p>
<p>Мы категорически против того, чтобы принимать решение вразрез решения РНБО о введении военного положения на востоке! Спасибо.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Богословська, пропозицію. І я дам обов'язково Ірині Геращенко. Спокійно, колеги, спокійно.</p>
<p>&nbsp;</p>
<p>11:29:15</p>
<p>БОГОСЛОВСЬКА І.Г.</p>
<p>Шановні колеги! Перше, що хочеться сказати, що сама ця постанова, яка подана БЮТом і "Свободою", вибачте, "Батьківщиною", "Свободою" і групою Кінаха, викликає сумніви. Тому що все це ми могли зробити, коли пан Турчинов був виконуючим обов'язки Головнокомандувача України. Тому на сьогодні ми маємо намагання змусити Президента діяти емоційно, а не професійно.</p>
<p>Тому, перше, прошу внести там, де "видати указ про запровадження військового стану", змінити на "визначитись щодо доцільності запровадження військового стану". Це величезне професійне завдання. І я вам хочу сказати, що досвід всіх країн, які боролися з тероризмом всередині країн, доводить, що введення військового стану призводить до збільшення…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, півхвилини дайте ще. Можете завершити.</p>
<p>&nbsp;</p>
<p>11:30:38</p>
<p>БОГОСЛОВСЬКА І.Г. Дякую. Завжди непродумане введення військового стану приводить до надзвичайного кровопролиття, появи партизанської війни. І це може погіршати ситуацію. Тобто ми повинні дати можливість фахівцям визначатися щодо цього.</p>
<p>По-друге. Функція, яка прописана щодо відповідно до пункту 28 статті 106 Конституції створити при Президентові України Комітет для координації роботи з вирішення питань переселенців. Цей комітет повинен бути створений при вищому органі виконавчої влади, а не при Президентові.</p>
<p>Тому прошу внести…</p>
<p>&nbsp;</p>
<p>ГОЛОВУЮЧИЙ. Ця пропозиція уже була "УДАРом" озвучена, ми її підтримуємо. Дякую.</p>
<p>Ще півхвилини дайте Інні Германівні.</p>
<p>&nbsp;</p>
<p>11:31:35</p>
<p>БОГОСЛОВСЬКА І.Г.</p>
<p>Остання пропозиція. Кабінету Міністрів&nbsp; України визначитися щодо відставки міністра внутрішніх справ та подання кандидатури нового міністра внутрішніх справ. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Ірина Геращенко, прошу включити мікрофон.</p>
<p>Колеги, Ірина Геращенко мала розмову з Президентом, і вона хоче озвучити позицію. Будь ласка.</p>
<p>&nbsp;</p>
<p>11:31:41</p>
<p>ГЕРАЩЕНКО І.В.</p>
<p>Шановні колеги, сьогодні Президент України видав Указ про призначення на громадських засадах уповноваженого Президента&nbsp; України з втілення його мирного плану в зоні АТО. Я призначена Президентом України цією уповноваженою особою. І очевидно, що без підтримка всього сесійного залу я не справлюсь з цими важливими функціями, в яких, в першу чергу, очевидно є донесення позицій Президента щодо його мирного плану, так само пошук компромісу з цього питання в цій сесійній залі з усією сесійною залою.</p>
<p>І тому я зараз звертаюся до всіх 450 колег з підтримки в цьому питанні. Тому що очевидно, що це є завдання номер один для Президента, для Кабінету Міністрів і для Верховної Ради&nbsp; України.</p>
<p>І, враховуючи те, яка серйозна дискусія зараз відбулася в цій сесійній залі відносно цієї постанови, скільки важливих і правильних пропозицій було внесено відносно того, що потрібно тут змінити, враховуючи те, що вчора вперше відбулося засідання Ради нацбезпеки і оборони новообраного Президента…</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>11:31:57</p>
<p>ГЕРАЩЕНКО І.В. … з усіма нововключеними членами Ради нацбезпеки і оборони відносно питання мирного врегулювання в зоні сьогодні сходу і антитерористичної операції. Я дозволю собі запропонувати в сесійній залі і прошу, щоб ви підтримали цю пропозицію провести лідерам фракцій консультацій з Президентом України відносно того, щоб це була спільно напрацьована постанова, і, щоби ми всі підтримали. Тому, що хтось щось недочув, хтось щось не почув, щоби це була та постанова, яка дійсно буде сприяти мирному плану Президента, який взяв на себе високу відповідальність встановити мир на цій території. І ми усвідомлюємо, що це дуже складне завдання.</p>
<p>Більше того, я пропоную в перший пункт, що стосується кадрових призначень так само внести пропозицію, що Президент має визначитися так само і з кандидатурою Генерального прокурора України. Тому що поки що ми маємо тільки виконувача обов'язки Генерального прокурора.&nbsp; Ми бачимо, що до кожного пункту є зміни. Тому наша пропозиція, будь ласка, ми обговорили це, вносимо зміни. Лідери фракцій, Президент, ми маємо нарешті Президента, налаштовані на діалог не лише і на лідерів фракцій, а на весь сесійний зал на зустріч з депутатами. Вони зустрінуться, приведуть цей документ до спільної такої думки, і ми проголосуємо його цього тижня в кінці.</p>
<p>Дякую. Прошу підтримати цю ініціативу.</p>
<p>&nbsp;</p>
<p>ГОЛОВУЮЧИЙ. Шановні колеги, я бачу багато рук ще. Давайте, нам треба визначитися з цього питання. Прошу, шановні колеги. Давайте, Олександр Мирний, і підведемо риску будемо визначатися.</p>
<p>&nbsp;</p>
<p>11:34:53</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Якщо хочеш завалити справу, починай її забалакувати. От те, що ми зараз бачимо. Давайте визначатися врешті-решт. В постанові дуже чітко все розписано. І будь-які намагання&nbsp; на цю хвилину перенести голосування на потім, на узгодження, на ще щось. Вибачте, що Верховна Рада має узгоджувати? Вона винесла спільну постанову. От давайте голосуванням і покажемо наше відношення до тієї ситуації, яка є в Україні зараз. А не будемо чекати, хто нам кивне головою, хто дозволить, хто не дозволить.</p>
<p>Якщо регіони не підтримують цю постанову, якщо вони за те, що неоголошена війна продовжувалася, хай не голосують! Якщо комуністи не хочуть, хай не голосують!&nbsp; Якщо в кого є сумніви з того, чи потрібно це чи не потрібно, хай не голосують! І хай народ побачить всіх тих, хто є насправді в цій Верховній Раді! Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, я звертаюсь до Верховної Ради. Прошу, давайте ми підведемо риску під обговоренням, всі мали можливість обговорити це питання, внести свої пропозиції. Що я прошу, шановні колеги, щоб у нас все ж таки в коаліції, у всякому разі, я не говорю за опозицію, була єдність в питанні. Я прошу керівників фракцій… Спокійно. Керівники фракцій, у нас зараз о 12-й годині перерва, доопрацювати з урахуванням тих пропозицій, які були озвучені, шановні колеги, щоб ми не ламали один одного. І з голосу, коли я почну ці пропозиції вставляти в текст. Ми отримаємо текст, який не буде працювати і не буде зрозумілим. Тому я прошу, коли треба з Президентом провести консультацію,&nbsp; у нас буде така можливість протягом цієї перерви. І після перерви по готовності внести тоді. Доповідач виходить на трибуну, говорить які правки враховані. Після консультацій керівників фракцій, і ми тоді в цілому приймаємо документ. Нема заперечень? Нема заперечень. Прошу керівників фракцій під час перерви узгодити текст з урахуванням тих пропозицій, які були оголошені. Дякую.</p>
<p>Шановні колеги… <i>(Шум у залі)</i> Спокійно! Спокійно! <i>(Шум у залі)</i> Колеги, за основу, нема заперечень, проголосувати? Нема заперечень за основу, з тим, щоби доопрацювати протягом перерви? Добре.&nbsp; За основу, тільки за основу. Не в цілому, а за основу.</p>
<p>Прошу, шановні колеги, пропозиція наступна. Прийняти проект за основу, а під час перерви доопрацювати з урахуванням тих пропозицій, які тут лунали, з тим, щоби Верховна Рада могла визначитись в цілому. Прошу, шановні колеги, голосувати пропозицію підтримати проект 4087 за основу. Прошу голосувати. В першому читанні, правильно.</p>
<p>&nbsp;</p>
<p>11:38:05</p>
<p>За-218</p>
<p>Рішення не прийнято.&nbsp;</p>
<p>По фракціям, будь ласка, 65 - "Батьківщина", 1 – регіони, 31 - "УДАР", "Економічний розвиток" - 27, 30 -"Суверенна європейська Україна" , 35 -&nbsp; "Свобода", Компартія - 0, позафракційні - 29.&nbsp;</p>
<p>Шановні колеги,&nbsp; я пропоную уже доопрацювати і в цілому ми тоді будемо працювати.&nbsp; Ми зараз побачили, що&nbsp; практично постанова підтримується, але ж під час голосування давайте,&nbsp; щоб не ламати зал. В цілому ми врахуємо всі пропозиції, які&nbsp; тут лунали, але у всякому разі більшість з них. Прошу ще раз керівників фракцій доопрацювати проект&nbsp; протягом перерви.</p>
<p>Шановні колеги, я звертаюсь зараз&nbsp; до сесійної зали, до всіх шановних народних депутатів. У нас знову під час Погоджувальної ради&nbsp; величезна кількість пропозицій щодо включення і негайного розгляду&nbsp; питань. Щодо негайного розгляду тут треба, щоб визначились комітету, але щодо включення,&nbsp; шановні колеги, є пропозиція біля 30 законодавчих актів внести в порядок денний.&nbsp; У мене пропозиція,&nbsp; шановні колеги,&nbsp;&nbsp;&nbsp;&nbsp;&nbsp;&nbsp; давайте ми всі разом ці проекти включимо до порядку денного&nbsp; і ми зекономимо величезну кількість часу&nbsp; для Верховної Ради, щоб можна було в цілому потім приймати рішення. Я нагадаю, що це включення до порядку&nbsp; денного – це ж не вирішене питання щодо підтримки в цілому чи в першому читанні.</p>
<p>Прошу,&nbsp; шановні колеги, можемо ми так поставити, щоб зекономити час? Не можемо. Ну я бачу, що не буде підтримано залом.&nbsp; Тоді ми втратимо&nbsp; час, ще годину часу тільки на те,&nbsp; щоби назвати кожен&nbsp; з цих проектів.</p>
<p>Спробувати? Колеги, давайте спробуємо, але я ж бачу по настрою, що зал не підтримає. Прошу,&nbsp; шановні колеги, ми маємо за Регламентом визначитись: або прийняти пакетом, або розглядати кожен окремо. Я прошу,&nbsp; шановні колеги,&nbsp; спроба, я думаю, що гірше від цього не стане. Називаю проекти законів: 4078а, 4084а, 4048а, 4986, 4987, 4987-1, 4930, 4991, 4967, 4033а, 4984, 4906,&nbsp; 4906-1, 2, 4010а, 4010а-1, 4067-3, 4, 5, 4914, 4448 (не розходьтеся, шановні колеги), 4233, 4781, 4082а, 4523, 4046а, 4844, 4743, 4866, 4884, 4998, 4047а, 4026а, 4607, 4566, 4561-1, 4032а і 4032а (4032а - я сказав) і 4973.</p>
<p>Шановні колеги! Я прошу, щоб ми зекономили час для обговорення законів, а не для того, щоб включати їх до порядку денному. Коли будемо в цілому визначатись, кожен може заперечувати того чи іншого закону. Зараз, шановні колеги, зекономити час і сконцентрувати наше зусилля саме при обговоренні порядку денного, коли йдеться про прийняття законів в першому, за основу або в цілому. Прошу, шановні колеги, підтримати оголошений головуючим пакет законопроектів для включення їх до порядку денної сесії, не сьогоднішнього засідання, а сесії. Pрозуміла пропозиція? Зрозуміла.</p>
<p>Прошу зал визначитись, прошу голосувати.</p>
<p>&nbsp;</p>
<p>11:42:20</p>
<p>За-119</p>
<p>Пропозиція не підтримана.</p>
<p>По фракціям, будь ласка. "Батьківщина" – 68, 0 – регіони, 1 - "УДАР", 1 - "Економічний розвиток", 1 – "Суверенна європейська Україна", 35 -"Свобода", Компартія – 0, 13 – позафракційні.</p>
<p>Шановні колеги! Тоді переходимо, будемо витрачати час, працювати відповідно до Регламенту розглядаючи включення кожного закону. І, на превеликий жаль, знову півдня ми втратимо на те, щоб тільки обговорювати назву законів замість їх змісту.</p>
<p>Шановні колеги! Пропозиція щодо включення до порядку денного сесії проект Закону 4078а – це проект Закону про внесення змін до Додатку № 3 до &nbsp;Закону України "Про державний бюджет на 2014 рік" (щодо обороноздатності держави). Прошу шановні колеги сісти на&nbsp; свої робочі місця і підтримати&nbsp; цю пропозицію уряду. Нагадаю, ці зміни стосуються&nbsp;&nbsp; зміцнення обороноздатності держави. Прошу підтримати, шановні колеги 4078а&nbsp; включити до порядку денного. Прошу голосувати.</p>
<p>&nbsp;</p>
<p>11:43:41</p>
<p>За-258</p>
<p>Рішення прийнято.</p>
<p>Будь ласка, шановні колеги, наступне питання 4084а – проект Закону про внесення зміни до статті 10&nbsp; "Про статус ветеранів війни, гарантії їх соціального захисту". Будь ласка. Прошу підтримати соціальний захист наших військовослужбовців. Прошу голосувати за включення до порядку денного.</p>
<p>&nbsp;</p>
<p>11:44:18</p>
<p>За-232</p>
<p>Рішення прийнято.</p>
<p>Наступне питання –&nbsp; проект Постанови про вжиття заходів для посилення рівня захисту державного кордону. Прошу шановні колеги, дуже важливе питання. Прошу підтримати це проект постанови щодо&nbsp; включення до порядку денного.</p>
<p>&nbsp;</p>
<p>11:44:47</p>
<p>За-229</p>
<p>Рішення прийнято.</p>
<p>Наступне питання –&nbsp; пропозиція включити&nbsp; до порядку денного проект, реєстраційний номер 4986. Це проект Закону про державний контроль у сфері забезпечення безпечності та якості харчових продуктів і кормів, благополуччя тварин. Аграрне питання, шановні колеги, прошу визначитись щодо включення до&nbsp; порядку денного. За благополуччя тварин, будь ласка.</p>
<p>&nbsp;</p>
<p>11:45:25</p>
<p>За-215</p>
<p>Рішення не прийнято.</p>
<p>Тваринам не пощастило. Так.</p>
<p>З цього питання? З цього питання. Будь ласка, народний депутат Кужель.</p>
<p>&nbsp;</p>
<p>11:45:40</p>
<p>КУЖЕЛЬ О.В.</p>
<p>Уважаемые коллеги народные депутаты! Я звертаю вашу увагу, що через тиждень, 10 днів, приїжджає до України Європейська комісія щодо перевірки відповідності європейських стандартів з безпеки харчування продуктів, які ми готуємо, щоб відкрити границю на експортування нашим промисловцям. Без прийняття двох цих законопроектів урядових, які підготовлені на вимогу Європейського Союзу, відповідності стандартів, ми з вами не випустимо не експорт власну продукцію. Я прошу включити терміново ці законопроекти урядові.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я так розумію, пропозиція – повернутися до цього питання і підтримати. Катерина Василівна, будь ласка, одну хвилину, щоб потім ви вже не виходили на трибуну, я так розумію, з цього ж питання. Будь ласка.</p>
<p>&nbsp;</p>
<p>11:46:33</p>
<p>ВАЩУК К.Т.</p>
<p>Шановні колеги, дійсно, я підтримую Олександру Володимирівну Кужель. Але слідуючий закон, за який і вона говорила, ідентифікація і реєстрація тварин. Урядовий.</p>
<p>Нас група народних депутатів разом зі спеціалістами напрацювали законопроект альтернативний, який враховує всі питання краще і наближує все це до реалій. Його будуть виконувати. А цей закон дещо відірваний від можливостей, від реальних ситуацій.</p>
<p>Тому прошу разом з урядовим включити депутатський (4987-1), разом два.</p>
<p>ГОЛОВУЮЧИЙ.&nbsp; Дякую. Будь ласка, сідайте, для того, щоб можна було підтримати власну пропозицію.</p>
<p>Шановні колеги, враховуючи інформацію, яку ми отримали, що, може, некоректна назва щодо благополуччя тварин, а йдеться про якість харчування наших громадян, в першу чергу, а від цього… а це – якість кормів і якість харчування, воно впливає на кінцевий продукт.</p>
<p>Тому, шановні колеги, прохання підтримати включення до порядку денного ці три проекти, про які говорила і Катерина Ващук&nbsp; і Олександра Кужель, 4986, 4987 і 4987-1. Прошу, шановні колеги, підтримати включення їх до порядку денного. Прошу голосувати.</p>
<p>&nbsp;</p>
<p>11:48:22</p>
<p>За-226</p>
<p>На межі, шановні колеги, прошу більш відповідально ставитися до своїх обов'язків.</p>
<p>Рішення прийнято. Нагадаю, "за" – 226 народних депутатів.</p>
<p>Наступне питання, шановні колеги, проект Закону про внесення змін до Податкового кодексу України щодо особливостей уточнення податкових зобов'язань з податку на прибуток підприємств та податку на додану вартість у разі застосування податкового компромісу. Дуже важливе питання, воно стосується організації роботи наших підприємств. Прошу, шановні колеги, підтримати включення проекту 4930 до порядку денного нашої сесії. Прошу голосувати.</p>
<p>&nbsp;</p>
<p>11:49:15</p>
<p>За-256</p>
<p>Рішення прийнято.</p>
<p>Наступне питання, шановні колеги, (4991) проект Закону про внесення змін до Закону України "Про Єдиний державний демографічний реєстр та документи, що підтверджують громадянство України, посвідчують особу чи її спеціальний статус". Прошу, шановні колеги, підтримати урядовий проект (4991) це питання європейської інтеграції і безвізового режиму. Будь ласка, прошу підтримати.</p>
<p>&nbsp;</p>
<p>11:49:53</p>
<p>За-220</p>
<p>Рішення не прийнято.</p>
<p>По фракціях, будь ласка. "Батьківщина" – 67, Партія регіонів – 28,&nbsp; "УДАР " – 28, 32 – "Економічний розвиток", "Суверенна європейська Україна" – 29, "Свобода" – 0, Компартія – 0, позафракційні – 36.&nbsp; З цього питання, будь ласка, голова профільного комітету Валерій Пацкан.</p>
<p>&nbsp;</p>
<p>11:50:14</p>
<p>ПАЦКАН В.В.</p>
<p>Шановний Олександр Валентинович, шановні народні депутати, ми з вами виконали першу фазу щодо безвізового режиму. Зараз ми перейшли у другу фазу, тобто є ряд законів, нормативних, підзаконних актів, які повинна Україна виконати для того, щоби ми мали спрощений безвізовий режим. Цей законопроект саме стосується цього, тобто включення до єдиного демографічного&nbsp; реєстру: відбитки пальців і… Стосується саме тих норм, які&nbsp; будуть врегульовані.</p>
<p>Я прошу вас ще раз поставити і в залі визначитися для того, щоби цей законопроект був включений до&nbsp; порядку денного.&nbsp;</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Я прошу представнику фракції "Свобода" Олександру Мирному, тому що фракція не голосувала за цей проект, включіть мікрофон.</p>
<p>&nbsp;</p>
<p>11:51:01</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Справа в тому, що ми не підтримували деякі положення, які є в цьому законопроекті. І ми хочемо наголосити на тому, що якщо… ми&nbsp; зараз готові проголосувати за&nbsp; внесення його в порядок&nbsp; денний, але передача в приватні руки багатьох речей, які мають стояти тільки на&nbsp; контролі держави, на наш погляд, це призведе до ситуації, яка&nbsp; є на сьогоднішній день в Британії, де люди по 7, по 8 років не можуть отримати&nbsp; закордонні паспорти і фактично прив'язані до країни. І зараз там уже відбуваються багатотисячні акції протесту.</p>
<p>Тому готові підтримати, але дуже уважно&nbsp; розглядати навіть в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, враховуючи позицію, яку оголосив народний депутат&nbsp; Мирний, я прошу, щоб ми повернулися і підтримали включення&nbsp; цього проекту, який&nbsp;&nbsp;&nbsp;&nbsp;&nbsp;&nbsp;&nbsp; необхідно нам буде доопрацювати, безумовно, до голосування в цілому, з врахуванням тих&nbsp; зауважень, про&nbsp; які говорив шановний народний депутат.</p>
<p>А зараз я прошу включити його до порядку денного. Нагадаю, це проект Закону (реєстраційний номер 4991) – питання, пов'язане з безвізовим режимом для наших громадян.&nbsp; Прошу підтримати, шановні колеги.</p>
<p>&nbsp;</p>
<p>11:52:32</p>
<p>За-263</p>
<p>Рішення прийнято.</p>
<p>Я дякую депутатам, які просувають&nbsp; нашу Україну до безвізового режиму для наших громадян.</p>
<p>Наступне питання. <i>(Шум у залі)</i> Ні, ні, це не повернення. Це включення до порядку денного. Включення до порядку денного не потребує повернення. Шановні колеги, давайте ж по Регламенту працювати.</p>
<p>Наступне питання, шановні колеги. 4967 – проект Закону про внесення змін до закону про зайнятість населення (щодо оптимізації видатків бюджету на соціальний захист населення від безробіття). Будь ласка, шановні колеги, важливе питання – боротьба&nbsp; з безробіттям.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; З цього питання? Народному депутату Сухому включіть мікрофон.</p>
<p>&nbsp;</p>
<p>11:53:18</p>
<p>СУХИЙ Я.М.</p>
<p>Шановні колеги! Уряд новий, а методи роботи старі і заяложені. Під красивою й шикарною назвою намагання скасувати той закон, який ми в першому читанні з вами прийняли. Молода людина, яка не стоїть в Центрі зайнятості, але закінчила вуз, має право на перше робоче місце. І роботодавцю потрібно компенсувати, як і всім, які створює робочі місця. Цим законопроектом уряд знімає цю проблему і зробить все, як було колись: ставай в Центр зайнятості, ходи-побирайся, а потім тобі, може, дадуть направлення. А він вже направлений був конкретною фабрикою чи заводом на навчання. Він закінчив, він приходить на нове робоче місце, яке коштує грошей. Тому я пропоную цей законопроект відхилити і не включати до порядку денного.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, ми можемо визначитись шляхом голосування. Я ставлю щодо включення до порядку денного проект закону (реєстраційний номер 4967).</p>
<p>Прошу визначитись народних депутатів. Прошу голосувати.</p>
<p>&nbsp;</p>
<p>11:54:34</p>
<p>За-110</p>
<p>Рішення не прийнято.</p>
<p>Наступне питання, шановні колеги. 4033а – проект Закону про внесення змін до деяких законів України (щодо удосконалення роботи Конституційного суду України). Прошу, шановні колеги. Це питання важливе, прошу підтримати.&nbsp; 4033а.</p>
<p>Прошу визначитись шановних колег щодо включення до порядку&nbsp; денного.&nbsp; Прошу голосувати.&nbsp; Шановні колеги давайте активніше.</p>
<p>&nbsp;</p>
<p>11:55:07</p>
<p>За-179.</p>
<p>Рішення не прийнято.</p>
<p>По фракціям, будь ласка. "Батьківщина" – 65, Регіони – 0,&nbsp; 28 – "Удар", "Економічний розвиток" – 4, "Суверенна європейська Україна" – 27, "Свобода" – 34, 0 – Компартія, позафракційні – 21.&nbsp;</p>
<p>Наступне питання, шановні колеги. Проект Закону про внесення змін до статті 19 Кодексу адміністративного судочинства України (щодо оскарження рішень органів місцевого самоврядування). Будь ласка, шановні колеги, прошу визначитись щодо включення до порядку денного цього проекту.&nbsp; 4984.&nbsp; Прошу голосувати.</p>
<p>&nbsp;</p>
<p>11:55:53</p>
<p>За-227.</p>
<p>Рішення прийнято.</p>
<p>Наступне питання. Шановні колеги.</p>
<p>Проект Закону про вибори до Верховної Ради України. Тут зразу три проекти Закону як альтернативні ідуть, їх номери 4906, 4906-1, 4906-2. А також, шановні колеги, пов'язане з цим питанням наступне, проект Виборчого кодексу України, 4010а, 4010а-1. Пропозиція включити всі ці Закони до порядку денного сесії. Прошу голосувати.</p>
<p>&nbsp;</p>
<p>11:56:42</p>
<p>За-161</p>
<p>Рішення не прийнято.</p>
<p>По фракціях, будь ласка. 66 – "Батьківщина",&nbsp; Партія регіонів – 1, 31 – "УДАР", "Економічний розвиток" – 1, "Суверенна європейська Україна" – 6, "Свобода" – 35, 0 – Компартія, позафракційні – 21.</p>
<p>Народного депутата Рудьковського включіть мікрофон. Мікрофон з місця.</p>
<p>&nbsp;</p>
<p>11:57:03</p>
<p>РУДЬКОВСЬКИЙ М.М.</p>
<p>Шановні народні депутати, законопроект під номером один у цьому ж розділі, підготовлений мною разом з паном Ключковським у відповідності до всіх норм&nbsp; і рекомендацій Венеціанської комісії, підтримується європейською спільнотою, який пропонує обрати до Верховної Ради&nbsp; депутатів за відкритими регіональними партійними списками. Для того, щоб більше лідери партій&nbsp; не направляли сюди масажистів, водіїв, секретарів, і сформували саме люди в регіонах склад Верховної Ради. До речі, зараз і люди прийшли до Верховної Ради&nbsp; з вимогою прийняти закон з відкритими регіональними партійними списками.</p>
<p>Виборчий бар'єр ми зменшили до трьох, обмежили… для всіх зорганізували одні виборчі умови доступу до засобів масової інформації. Якщо ми знову приймемо якусь іншу систему, то як…</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Кайда з цього питання, будь ласка.</p>
<p>&nbsp;</p>
<p>11:58:25</p>
<p>КАЙДА О.П.</p>
<p>Дякую! Шановний пане Голово, шановні депутати! Знаєте, сьогодні, вчора і позавчора і протягом вже багатьох днів, напевно, ніхто не втомлюється виступати за те, що нам треба перезавантажити парламент, розпустити, обрати новий. Всі виступають нібито "за". І, власне, оце голосування по цих законопроектах є лакмусовим папірцем, хто виступає "за", хто виступає "проти", хто говорить чесно, а хто лукавить.</p>
<p>Пане Голово! Ми зараз голосували в пакеті, так? П'ять законів. Я пропоную зараз розбити окремо три закони про вибори і окремо два за Виборчий кодекс.</p>
<p>Тому прошу ще раз поставити на голосування. І ще раз закликаю всіх депутатів підтримати включення до порядку денного нашого засідання сесії, власне, цих законопроектів, які потребує в першу чергу українське суспільство для перезавантаження цього парламенту. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Народний депутат Стоян, шановні колеги і давайте риску підведемо.</p>
<p>&nbsp;</p>
<p>11:59:33</p>
<p>СТОЯН О.М.</p>
<p>Шановні колеги! Коли обирався Президент України, було сказано: треба обрати в першому турі, тому що треба негайно наводити порядок в державі. Єдиний орган, який може сьогодні підтримати президента, його економічні програми, його соціальні програми – є парламент Верховної Ради.</p>
<p>Парламент Верховної Ради має нормальну коаліцію, він голосує за ті пропозиції, які вносить Президент. Що хочуть ті люди, які вносять пропозиції зміни законів? Вони хочуть перевиборів. Якщо ви хочете перевиборів, це означає, що 3-4 місяці держава працювати не буде. Якщо вам так не йметься бути в парламенті, напишіть заяви і не працюйте, це по-перше.</p>
<p>По-друге, шановні колеги, давайте зараз визначимося, якщо ми йдем на перевибори, проголосуємо, а далі – міняємо&nbsp; закони. Ми зараз втрачаємо час для того, щоб приймати важливі соціально-економічні закони, граємося в якісь зміни до перевиборів. Давайте проголосуємо. Поставте на голосування, хто за перевибори? Якщо йдемо, тоді міняємо закони, а якщо не йдем, тоді працюємо над законами, тому що народу потрібні рішення, які б захистили їх мир в країні, соціальний захист.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Шановні колеги, у нас, я так бачу, так багато рук в парламенті піднято з цього питання. Я би пропонував, що стосується перерви, давайте пройдемо цей розділ щодо включення до порядку денного, після цього зробимо на півгодини перерву. Нема заперечень? Нема заперечень. Дякую.</p>
<p>Шановні колеги, я ще раз хочу сказати щодо виборчого законодавства, виборче законодавство треба покращувати. Це об'єктивні реалії. І тут нема кореляції з часом проведення виборів. Це окреме питання, з якого Верховна Рада повинна визначитись.</p>
<p>Безумовно, треба зараз головну задачу виконати – захистити країну. Завершити антитерористичну операцію і визначитись щодо парламенту, щодо його майбутнього. Це питання, яке ставиться, безумовно, нашими громадянами. І відповідь на це питання треба буде дати. Ми не сховаємося від цього, шановні колеги.</p>
<p>Але, що стосується виборчого законодавства, я би, колеги, не відтягував розгляд цієї проблеми. Тому, я побачу всі руки, шановні друзі, давайте. Була пропозиція поставити окремо зміни до виборчого законодавства, про вибори депутатів Верховної Ради, і щодо виборчих кодексів. Так?</p>
<p>Володимире Михайловичу, з цього питання. Будь ласка. Та з місця, Володимире Михайловичу, не витрачайте час. Зараз у мене ще 10 чоловік руки тримають.</p>
<p>&nbsp;</p>
<p>12:02:05</p>
<p>ЛИТВИН В.М.</p>
<p>Шановний Голово! Шановні народні депутати! Те, що закон треба прийняти, це однозначно. Але давайте таким чином. Кожну пропозицію проголосуємо окремо. І автор нехай коротко проінформує, які ж там закладені позиції. Бо зараз спостерігається бажання під оцей суспільний настрій нагнути в черговий раз країну під партії. У нас зареєстровано 205 політичних партій.</p>
<p>Якщо подивитися, що буде на виборчих бюлетенях в деяких законах, то ви побачите, що треба проводити лікбез для всієї країни. Тому треба прийняти зрозуміле виборче законодавство. Я є автором одного законопроекту. Там пропонується 450 округів, право виключно партіям висувати кандидатів в депутати. Давайте проголосуємо, приймемо рішення. Наблизимо людей, наблизимо виборців, депутатів до людей. І припинимо ці політичні ігри.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу. Прошу заспокоїтись, колеги, ми зараз не обговорюємо питання. Я нагадаю, що відповідно до регламенту, у випадку, коли є альтернативні законопроекти, альтернативні законопроекти, вони разом розглядаються. Ми не можемо один включити, а інший не включити до порядку денного. Це вимога регламенту.</p>
<p>Тому або приймається проект законів, які регламентують одне і те ж питання, або не приймається. Бо кожному закону, у випадку включення до порядку денного, ви, шановні колеги, можете висловити свою позицію під час їх&nbsp; обговорення, коли буде обговорення змісту цих законів. А зараз ми включаємо до порядку денного.</p>
<p>Я ще раз ставлю на голосування, шановні колеги, розділяю на дві позиції. Перша – це проекти 4906, 4906-1, 4906-2. Вони стосуються законів про вибори до Верховної Ради&nbsp; України. Прошу, шановні колеги, визначитися щодо включення до порядку денного. Прошу голосувати.</p>
<p>&nbsp;</p>
<p>12:04:15</p>
<p>За-167</p>
<p>Рішення не прийнято.</p>
<p>По фракціях, будь ласка. "Батьківщина" – 68, Регіони – 1, 34 – "УДАР", 2 – "Економічний розвиток", 3 – "Суверенна європейська Україна", 35 – "Свобода", 0 – Компартія, позафракційні – 24.</p>
<p>Будь ласка, шановні колеги, другий блок, пов'язаний з виборчими кодексами України. 4010а, 4010а-1. Проекти виборчих кодексів України. Прошу визначитися щодо включення до порядку денного.</p>
<p>&nbsp;</p>
<p>12:04:56</p>
<p>За-196</p>
<p>Рішення не прийнято.</p>
<p>По фракціях, будь ласка. "Батьківщина" – 67, Регіони – 1, 34 – "УДАР", "Економічний розвиток" – 5, 26 – "Суверенна європейська Україна", "Свобода" – 35, 0 – Компартія, позафракційні – 28.</p>
<p>Шановні колеги, я можу заспокоїти багатьох народних депутатів. Ми не обговорюємо це питання, колеги. У нас є закони, які вже включені до порядку денного, зокрема закон народного депутата Князевича, який регламентує всі ці питання, ми можемо його розглянути без будь-яких проблем. Тому тут немає у нас застереження щодо розгляду виборчого законодавства.</p>
<p>Наступне питання, шановні колеги, - 4667, 4667-3, 4667-4, 4667-5. Це проект Закону про усунення негативних наслідків та недопущення переслідування та покарання осіб з приводу подій, які мали місце під час проведення мирних зібрань. Це проекти народного депутата Добкіна, народного депутата Святаша, народного депутата Симоненка. Прошу визначитися, шановні колеги, щодо включення цих проектів до порядку денного. Прошу голосувати.</p>
<p>&nbsp;</p>
<p>12:06:14</p>
<p>За-133</p>
<p>Рішення не прийнято.</p>
<p>Наступне питання, шановні колеги. Реєстраційний номер проекту 4914. Це проект Закону&nbsp; внесення змін до Закону України "Про участь громадян в охороні громадського порядку і державного кордону". Прошу, шановні колеги, підтримати важливе питання щодо захисту державного кордону.</p>
<p>Прошу голосувати включення до порядку денного. Прошу, шановні колеги. Голосуємо.</p>
<p>&nbsp;</p>
<p>12:06:50</p>
<p>За-216</p>
<p>Рішення не прийнято.</p>
<p>По фракціям, будь ласка. 67 – "Батьківщина", Партія регіонів – 2, "УДАР" – 33, 30 – "Економічний розвиток", 25 – "Суверенна Україна", 35 – "Свобода", Компартія – 0, позафракційні – 24.</p>
<p>Шановні колеги, давайте ще раз порадимося. Доопрацюємо включення до порядку денного і підемо на перерву або на перерву? На перерву? <i>(Шум у залі)</i></p>
<p>&nbsp;&nbsp; Шановні колеги, іще раз, коли голосуємо, то голосуємо шановні колеги, да, а не робимо вигляд, що голосуємо. Тому я прошу підтримані пропозиції депутатами щодо роботи без перерви по розгляду цих питань, після цього півгодини перерви. Але у нас дуже багато ще. Все, колеги, не підтримуємо пропозицію, яка була… Щодо пакетом розгляду цього питання. Зараз ще десь годину треба буде розглядати ці питання. <i>(Шум у залі) </i>&nbsp;Перерва? <i>(Шум у залі) </i>&nbsp;Колеги, давайте. Я бачу, що просто багато депутатів не утримались, ідуть пообідати тому, що у них сил не вистачає тиснути на кнопку.</p>
<p>Оголошується перерва на півгодини, до 12 годин 40 хвилин. Я прошу керівників фракцій доопрацювати проект постанови, який ми обговорювали на початку нашого засідання.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні колеги, я прошу сідати на свої робочі місця, а працівників секретаріату зробити три оголошення, що Верховна Рада продовжує працювати&nbsp; і&nbsp; всі депутати повинні не в буфеті працювати, а саме в сесійній залі. &nbsp;&nbsp;&nbsp;&nbsp;&nbsp;&nbsp;&nbsp;&nbsp; Шановні колеги…</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Це до "УДАРу" питання, не до мене.</p>
<p>Шановні колеги, оголошення, будь ласка, заслухайте. Згідно з поданою заявою та відповідно до частини третьої статті 60 Регламенту Верховної Ради України повідомляю про входження народного депутата України Іляшенка Віталія Володимировича до складу депутатської фракції політичної партії "УДАР".</p>
<p>Наступне оголошення. Відповідно до статті 60 Регламенту Верховної Ради України, а також згідно з Проколом засідання депутатської фракції політичної партії "УДАР" від 7 червня 2014 року повідомляю про обрання головою депутатської фракцій політичної партії "УДАР" Ковальчука Віталія Анатолійовича, та про обрання заступником голови депутатської фракції політичної партії "УДАР" Пинзеника Віктора Михайловича. Привітаємо наших колег з високими посадами. <i>(Оплески)</i></p>
<p>&nbsp;Шановні колеги, я&nbsp; ще раз прошу секретаріат зробити оголошення, що парламент розпочав свою роботу і всі депутати запрошуються до зали депутатської. Колеги, я єдине зразу хочу попередити, що будемо розглядати питання і не будемо повертатись до їх повторного розгляду і повторного голосування. Тому що треба мати відповідальність перед Україною за свою діяльність і бездіяльність.</p>
<p>Шановні колеги, продовжуємо розгляд питань, які за пропозицією народних депутатів, депутатських груп і фракцій пропонується включити до порядку денного сесії.</p>
<p>Зараз я прошу, щоб ми визначились з проекту Закону про &nbsp;внесення змін до Закону&nbsp; "Про регулювання містобудівної діяльності". Це реєстраційний номер проект&nbsp; 4448. Ще раз шановні колеги проект Закону про&nbsp; внесення змін до Закону "Про регулювання містобудівної діяльності". Прошу шановних народних депутатів визначитись щодо включення&nbsp; до порядку денного цього проекту Закону 4448. Прошу голосувати.</p>
<p>&nbsp;</p>
<p>12:45:09</p>
<p>За-97</p>
<p>Рішення не прийнято.</p>
<p>Наступне питання. Проект Постанови&nbsp; про відзначення 150-річчя з дня народження митрополита Української Греко-Католицької Церкви Андрея Шептицького.</p>
<p>Шановні колеги, я розумію дисципліни немає в парламенті, що ж ти зробиш. Я звертаюсь&nbsp; до керівників&nbsp; фракцій депутатських і груп забезпечити&nbsp; явку народних депутатів для прийняття рішень.</p>
<p>Наступне питання. Шановні колеги, попросили це наприкінці розглянути проект Закону про внесення змін до деяких законодавчих актів України (щодо діяльності Національної гвардії України) (реєстраційний номер&nbsp; проект 4781).</p>
<p>Шановні колеги, прошу&nbsp; визначитись народних депутатів з цього питання щодо включення його до порядку денного. Прошу шановні колеги, голосувати.</p>
<p>&nbsp;</p>
<p>12:46:38</p>
<p>За-147</p>
<p>Рішення не прийнято.</p>
<p>По фракціях, будь ласка. 43 – "Батьківщина", Партія регіонів – 0, 15 - "УДАР", 24 – "Економічний розвиток", "Суверенна європейська Україна" – 18, 31 - "Свобода", Компартія – 0, позафракційні – 16.</p>
<p>Наступне питання. Проект Закону про застосування адміністративної амністії до осіб, які беруть участь у бойових діях на сході України.</p>
<p>Прошу, шановні колеги, реєстраційний номер проекту 4082а. Прошу визначитися щодо включення до порядку денного. Прошу голосувати.</p>
<p>&nbsp;</p>
<p>12:47:23</p>
<p>За-117</p>
<p>Рішення не прийнято.</p>
<p>По фракціях, будь ласка. 43 –&nbsp; "Батьківщина", 0 – регіони, "УДАР" – 17, 0 – "Економічний розвиток", 10 – "Суверенна Європейська Україна", 32 – "Свобода", Компартія – 0, 15 – позафракційні.</p>
<p>Наступне питання, проект Постанови про припинення членства та участі України в органах Співдружності Незалежних Держав (реєстраційний номер 4523). Прошу, колеги, визначитися щодо включення цього проекту Постанови до порядку денного сесії. Прошу голосувати.</p>
<p>&nbsp;</p>
<p>12:48:10</p>
<p>За-134</p>
<p>Рішення не прийнято.</p>
<p>По фракціях, будь ласка. 46 –&nbsp; "Батьківщина", 1 – регіони, "УДАР" – 20, 7 – "Економічний розвиток", 13 – "Суверенна Україна", "Свобода" – 32, Компартія – 0, позафракційні – 15.</p>
<p>Наступне питання, шановні колеги, проект Постанови про Заяву Верховної Ради "Про утиски та недотримання прав українців у Росії та невідкладні заходи щодо задоволення національно-культурних та мовних потреб закордонних українців" (реєстраційний номер Постанови 4046а). <i>(Шум у залі)</i> Одна хвилина, народний депутат Ляшко, будь ласка.</p>
<p>&nbsp;</p>
<p>12:48:49</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги народні депутати! Я прошу вас підтримати проект Постанови, який я зареєстрував, щодо підтримки українців в Росії і вжиття невідкладних заходів для задоволення їх національно-культурних потреб.</p>
<p>Можливо, хтось не знає, в Росії проживає 10 мільйонів українців. В Росії немає жодної україномовної школи, в Росії немає жодного&nbsp; україномовного видання, яке б фінансувалося за рахунок державного бюджету. Для порівняння, в Україні, де начебто утискається російськомовне населення.</p>
<p>У нас більше 1,5 тисячі російськомовних шкіл, у нас на 80-90 відсотків інформаційний простір російськомовний. Тому я прошу народних депутатів України підтримати включення до порядку денного проекту заяви для того, щоб підтримати українців, до речі, не лише в Росії, а українців по всьому світу. І це голосування – це буде тест на нашу підтримку наших братів по крові, українців. Слава України!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, шановні колеги, прошу підтримати включення цього проекту до порядку денного сесії. З цього питання? Будь ласка, Олександр Мирний.</p>
<p>&nbsp;</p>
<p>12:50:13</p>
<p>МИРНИЙ О.Б.</p>
<p>Олександр Валентинович. Олександр Мирний, Всеукраїнське об'єднання "Свобода".</p>
<p>До вас величезне прохання: ви – мудра людина і ведете абсолютно правильно засідання, я вас прошу, давайте все-таки ми відсепаруємо ті питання, які не можна зривати неголосуванням в порядок – про включення в порядок денний. Або через раз, або по діагоналі ми маємо ставити ці питання. Бо зрозуміло, що є дуже резонансні закони і постанови, які можуть бути проголосовані тільки в той час, коли є всі люди в залі. Тому що "Свобода", вона є на місці, інші партії, наприклад, їх нема на місці, але вони не голосують за сусіда. І зрозуміло, що тоді не набирається голосів. Бо коаліції, як такої, ми ж бачимо, вона абсолютно ситуативна. Ми на цьому втрачаємо, потім ми не можемо повернутися до голосування цих важливих, найважливіших законопроектів, які є, з вашої подачі подаються, які&nbsp; підтримуються коаліцією, але арифметично не вистачає голосів. Я вас дуже прошу: давайте просто з поваги і до вашої мудрості закликаю...</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, народний депутат Яворівський, будь ласка, одна хвилина.</p>
<p>&nbsp;</p>
<p>12:51:26</p>
<p>ЯВОРІВСЬКИЙ В.О.</p>
<p>Володимир Яворівський, Троєщина.</p>
<p>Шановні колеги,&nbsp; мені здається у цій дискусії розпускати парламент чи не розпускати парламент навіть оцей сьогоднішній екзот – це вражаючий аргумент, що такий парламент, який ми маємо сьогодні, Україні не потрібен. Він по суті своїй антиукраїнський. Ну, ви подивіться, стільки питань сьогодні в порядку денному важливих щодо захисту, щодо вирішення долі українського Сходу. І ми в залі не маємо людей. А ті, хто є, просто не голосують за це.</p>
<p>Ну як можна не голосувати за дуже важливе питання? Мільйони українців, в Росії які&nbsp; живуть, справді, тут уже говорилось, не мають шкіл, не мають жодного театру, не мають жодної державної газети, яка б виходила українською мовою. Чому ми не маємо права захистити? Ви подивіться, путін вигадує ситуації для того, щоби нібито захищати росіян, а у нас це гола правда: ці українці, які там позбавлені будь-яких національних…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; народний депутат Каплін.</p>
<p>&nbsp;</p>
<p>12:52:39</p>
<p>КАПЛІН С.М.</p>
<p>Насправді, питання прийняття доленосних рішень у Верховній Раді України має дуже просто розв'язання. Зараз у залі Верховної Ради,&nbsp; у кулуарах Верховної Ради України знаходиться мій помічник у футболці з написом: "Закон Капліна і "УДАРу": 5 днів прогулів протягом сесії – і ми забираємо у народного депутата мандат". Підходьте і підписуйтеся&nbsp; під цим законом, бо нам потрібно 150 підписів для внесення&nbsp; змін до Конституції.</p>
<p>У разі, якщо ми зберемо підписи, ми в короткі терміни приймемо ці зміни, і ми тут матимемо абсолютно повний зал депутатів Верховної Ради, які будуть працювати. Прості українські громадяни після того, як пропускають годину робочого часу, їх роботодавець викидає на вулицю, а ви, держиморди, сидите тут і на роботу не ходите! <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Колеги, будь ласка!</p>
<p>Народний депутат В'ячеслав Кириленко з цього питання. Будь ласка.</p>
<p>&nbsp;</p>
<p>12:53:54</p>
<p>КИРИЛЕНКО В.А.</p>
<p>Дякую, Олександр Валентинович. В'ячеслав Кириленко, партія "За Україну!", фракція "Батьківщина".</p>
<p>Ну по-перше, люди в усій країні і які стоять у тому числі і під парламентом, чекають від нас сьогодні двох речей. Перше. Все-таки ухвалити Звернення до Президента, де чітко зафіксувати позицію парламенту щодо запровадження чи не запровадження воєнного стану. Оскільки виникли дискусії, то сьогодні конче&nbsp; до цього питання треба повернутися.&nbsp; Я взагалі вважаю, що Президент буде мати ваговий аргумент, в тому числі і&nbsp; назовні, якщо&nbsp;&nbsp; парламент чітко висловиться за запровадження воєнного стану в Донецькій, Луганській областях і в Автономній Республіці Крим. Це плюс у діях Президента на щодня.</p>
<p>Також&nbsp; друге питання, Закон про вибори і дата виборів – це парламент, теж&nbsp; не може випускати із порядку денного сьогодні. А для того, щоб проголосувати, закличте депутатів до залу, треба працювати. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги, ми в принципі висловились з багатьох питань і я прошу, давайте&nbsp;&nbsp;&nbsp; ми будемо визначатись.&nbsp; Ми зараз обговорювали з вами&nbsp; питання про утиски та недотримання&nbsp;&nbsp; прав українців в Росії, та невідкладні заходи щодо задоволення національно-культурних та мовних потреб закордонних українців. Можемо голосувати,&nbsp; шановні колеги? Давайте, я прошу&nbsp; підтримати включення&nbsp; цього проекту постанови до&nbsp;&nbsp;&nbsp; порядку денного. Прошу, це можна ставити ще раз, це ж включення. Прошу голосувати,&nbsp; шановні колеги.</p>
<p>&nbsp;</p>
<p>12:55:51</p>
<p>За-183</p>
<p>Рішення не прийнято.&nbsp;</p>
<p>По фракціям, будь ласка. 57 -&nbsp; "Батьківщина", 0 –&nbsp; Партія регіонів, "УДАР" - 26, 21 - "Економічний розвиток",&nbsp; "Суверенна європейська Україна" - 23, 33 - "Свобода", Компартія - 0, позафракційні - 23.&nbsp;</p>
<p>Будь ласка, 1 хвилина, Ляшко.</p>
<p>&nbsp;</p>
<p>12:56:09</p>
<p>ЛЯШКО О.В.</p>
<p>Шановні громадяни&nbsp; України! Олег&nbsp; Ляшко, "Радикальна партія". Шановні народні депутати, а&nbsp; багато з тих хто не голосував – не шановні. Я хочу вам нагадати, що Путін окупував і загарбав наш Крим під приводом захисту російськомовних громадян&nbsp; України в Криму, яким начебто щось загрожує, хоча насправді їм там&nbsp;&nbsp; нічого не загрожувало. Я питаю: що це за&nbsp;&nbsp;&nbsp;&nbsp; український парламент, який&nbsp; нездатен підтримати українців, який нездатен захистити права&nbsp; співгромадян за кордонами країни?! У нас&nbsp; забирають&nbsp; землі, Росія посилає на нас терористів, Росія вбиває українських людей, а ви не голосуєте за те, щоб українцям в Росії&nbsp; отримати право навчати дітей рідною мовою, читати газети рідною мовою, дивитися телевізор рідною мовою. Це український парламент!? Ні – це ганьба, а не український парламент!</p>
<p>І тому, коли вас звідси винесуть на вилах, не питайте, чого вас виносять? Бо ви не розумієте… Мовчіть комуняки драні! Тому що ви живете в умовах війни і треба захищати країну, а ви її зраджуєте. Я прошу поставити ще раз питання на голосування.&nbsp; І опублікувати список зрадників, які не голосують&nbsp; за підтримку українців по всьому світу. Ганьба!</p>
<p>&nbsp;</p>
<p>ГОЛОВУЮЧИЙ.&nbsp; Прошу використовувати виключно парламентську лексику, шановні колеги, під час виступів народних депутатів.</p>
<p>Можемо ще раз проголосувати питання? Можемо. Прошу шановні колеги, прошу колеги, давайте сідайте на робочі місця, я прошу не покидати зали, шановні колеги, працюємо. Давайте ще раз спробуємо підтримати проект Постанови про утиски та недотримання прав українців в Росії (4046а). Прошу, шановні колеги, підтримати включення до порядку денного, прошу голосувати.&nbsp;</p>
<p>&nbsp;</p>
<p>12:58:14</p>
<p>За-207</p>
<p>Рішення не прийнято.</p>
<p>Шановні колеги! Я сподіваюсь, що все ж таки ми дотиснемо це питання, по фракціям, будь ласка. 60 - "Батьківщина", регіони – 1, 32 - "УДАР",&nbsp; 26 - "Економічний розвиток", "Суверенна європейська Україна" – 30,&nbsp; 34 - "Свобода", Компартія - 0, позафракційні - 24.</p>
<p>Наступне питання, шановні колеги – це питання проект Закону про ліцензування певних видів господарської діяльності. Будь ласка, 4743 реєстраційний номер. Будь ласка, мікрофон Олександри Кужель включіть.</p>
<p>&nbsp;</p>
<p>12:58:53</p>
<p>КУЖЕЛЬ О.В.</p>
<p>Шановний Олександр Валентинович! Шановні колеги! Даний законопроект вже розглянутий комітетом, авторами законопроекту є всі депутати від всіх фракцій, члени Комітету з регуляторної політики і підприємництва. Хочу сказати вам, що пройшло 20 слухань вже і громадських обговорень.</p>
<p>Практично є зауваження на друге читання вже по всьому закону. Він передбачає скорочення видів ліцензування на 10 пунктів. Це оновлений законопроект, який зменшує корупцію і бюрократизм при отриманні і контролю за ліцензією. Прошу включити до порядку денного. Він розглянутий і підтриманий комітетом.</p>
<p>&nbsp;</p>
<p>ГОЛОВУЮЧИЙ. Шановні колеги, прошу, проект 4743. Проект Закону про ліцензування певних видів господарської діяльності з урахуванням інформації, яку Олександра Кужель, голова комітету, надала. Підтримати цей проект.</p>
<p>Прошу голосувати, шановні колеги, щодо включення до порядку денного.</p>
<p>&nbsp;</p>
<p>13:00:12</p>
<p>За-243</p>
<p>Рішення прийнято.</p>
<p>Бачте який вдалий виступ був у Олександри Володимирівни? Наступне питання.</p>
<p>&nbsp;По фракціях, будь ласка. "Батьківщина" – 59, Регіони – 3, 31 – "УДАР", "Економічний розвиток" – 29, 31 – "Суверенна європейська Україна", 34 – "Свобода", Компартія – 21, позафракційні – 35.</p>
<p>Наступний закон. Олександра Володимирівна також хоче переконати колег підтримати. Будь ласка.</p>
<p>&nbsp;</p>
<p>КУЖЕЛЬ О.В.</p>
<p>Я вийшла на трибуну, щоб мене побачив Віктор Михайлович Пинзеник. Я хочу доповісти, що по цьому законопроекту я особисто говорила з міністром фінансів. Він сказав, що просто йому не вірно доповіли. В такому вигляді він його б підтримав.</p>
<p>Зверніть увагу, шановні колеги, щодо інформації, яку надала Рада роботодавців. В тому році начислено штрафів підприємців 3 мільярди отримано 3 мільйони.&nbsp;</p>
<p>Вартість однїєї перевірки 16 тисяч гривень, а повертається 80. Яка суть цього законопроекту. Малий бізнес ніколи не може працювати не сплативши єдиний податок, ми податки їм не списуємо, у них є велика заборгованість по сплатам єдиного соціального внеску. Ми не можемо цю заборгованість убрати. Ми звертаємось з проханням зняти штрафи, пені, а цій заборгованості, яка єсть, дати реструктуризацію, для того, щоб вони могли працювати. Хто зараз не проголосує, згадайте ту молоду жінку, яка три тижні тому випригнула з вікна податкової Львову, коли …</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>КУЖЕЛЬ О.В. … якій нарахували 150 тисяч гривень штрафу. Пожалійте їх, будь ласка, дайте в такому тяжкому економічному стані, почати працювати. Згадайте, як ви списували пені, і штрафи, і даже заборгованості, великим монополістам. Дуже дякую за підтримку.</p>
<p>&nbsp;</p>
<p>ГОЛОВУЮЧИЙ. Шановні колеги, давайте визначимось, нагадаю, йдеться про включення цього проекту, реєстраційний номер якого 4866, до порядку денного. Нагадаю, це Закон про вжиття заходів, спрямованих на становлення взаємопорозуміння між бізнесом та державою, шляхом списання заборгованості і сплати пені, штрафних санкцій тощо.</p>
<p>Шановні колеги, прошу визначитись шляхом голосування щодо включення до порядку денного. Прошу голосувати.</p>
<p>&nbsp;</p>
<p>13:02:55</p>
<p>За-219</p>
<p>Шановні колеги, ще раз пропозиції поставити? Давайте, не всі встигли, я бачу заходять колеги. Давайте ще раз спробуємо проголосувати. Прошу ще раз поставити на голосування включення до порядку денного законопроекту 4866. Прошу визначитись зал.</p>
<p>&nbsp;</p>
<p>13:03:30</p>
<p>За-220</p>
<p>Рішення не прийнято.</p>
<p>По фракціям, будь ласка. "Батьківщина" – 61, "Регіони" – 23, 4 – "УДАР", 29 – "Економічний розвиток", 30 – "Суверенна європейська Україна", "Свобода" – 34, 0 – Компартія, позафракційні – 39.</p>
<p>Я прошу.</p>
<p>&nbsp;</p>
<p>КОШУЛИНСЬКИЙ Р.В.</p>
<p>Шановні народні депутати, вашій увазі пропонується проект Закону про внесення змін до Закону України "Про основні засади державного нагляду (контролю) у сфері господарської діяльності" (щодо обмеження кількості перевірок) реєстраційний номер 4884.</p>
<p>Прошу народних депутатів визначатися. Прошу включити систему "Рада".</p>
<p>&nbsp;</p>
<p>13:04:21</p>
<p>За-237&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Рішення прийнято.</p>
<p>Шановні колеги, наступне питання, дуже важливе, воно стосується проекту закону про забезпечення прав і свобод громадян, внутрішньо-переміщених осіб.</p>
<p>Шановні колеги, стосується про тих громадян, які змушені в зв'язку з дією терористів в зоні проведення антитерористичної&nbsp; операції покидати свої домівки і, безумовно, вони потребують допомоги.</p>
<p>Шановні колеги, прошу всіх, незалежно від політичних поглядів підтримати, це стосується наших громадян щодо їх соціального захисту.</p>
<p>Шановні колеги, 4998. Прошу підтримати щодо включення до порядку денного цього закону. Прошу, шановні колеги, голосувати.</p>
<p>&nbsp;</p>
<p>13:05:22</p>
<p>За-253</p>
<p>Рішення прийнято.</p>
<p>Дякую, шановні колеги, прийняли рішення, прийняли. Одну хвилину Олександрі Кужель дайте, будь ласка.</p>
<p>&nbsp;</p>
<p>13:05:42</p>
<p>КУЖЕЛЬ О.В.</p>
<p>Шановні колеги, послухайте будь ласка. Це люди, які не підтримують, просто не мають волі і серця, і розуміння, для чого це робиться. Що таке пені і штрафи на сплату Єдиного соціального внеску. Це страшенні нарахування, які люди сьогодні не можуть сплачувати поточні платежі.</p>
<p>Цей законопроект передбачає списання штрафів пені, реструктуризацію платежу, який вони винні, при умові сплати поточних платежів. Тобто ми відкриваємо тромб і вони можуть працювати і наповнювати бюджет. Я богом молю, пожалійте наймолодших! Це міні і малий бізнес, це самозайняті особи. Я прошу зараз під всіма камерами проголосуйте за цих людей! Дайте їм можливість працювати, будь ласка.</p>
<p>&nbsp;</p>
<p>ГОЛОВУЮЧИЙ. Шановні колеги, можемо повернутись до цього питання? Можемо повернутися, я бачу і Олександр Мирний підтримує цю ідею. Будь ласка, шановні колеги, давайте проект 4866. Колеги, 4866 прошу підтримати щодо включення до порядку денного.</p>
<p>Щодо включення до порядку денного, прошу голосувати.</p>
<p>&nbsp;</p>
<p>13:07:10</p>
<p>За-231</p>
<p>Рішення прийнято.</p>
<p>По фракціям. 61 – "Батьківщина", Партія регіонів – 29, 6 – "УДАР", 29 – "Економічний розвиток", 30 – "Суверенна європейська Україна", 35 – "Свобода", Компартія – 0, позафракційні – 41.</p>
<p>Шановні колеги, зараз, зараз. Наприкінці ми повернемось, зараз, шановні колеги, я прошу.</p>
<p>4047а. Колеги, нам небагато залишилося. Є пропозиція повернутися до деяких питань, ми повернемося. Проект Закону про внесення змін до Закону про забезпечення прав і свобод громадян та правовий режим на тимчасово окупованій території України" (щодо законодавчого визначення правового статусу обсягу тимчасово окупованої території та включення категорії розташованих на цій території природних ресурсів та об'єктів архітектурної, історичної та культурної спадщини). Складне питання, шановні колеги, давайте визначимося, але ж, мабуть, актуальне. 4047а.</p>
<p>Прошу визначитися щодо включення до порядку денного. Прошу голосувати.</p>
<p>&nbsp;</p>
<p>13:08:23</p>
<p>За-211</p>
<p>Рішення не прийнято.</p>
<p>По фракціях, будь ласка. 60 – "Батьківщина", Партія регіонів – 2, "УДАР" – 30, 29 – "Економічний розвиток", 28 – "Суверенна європейська Україна", 35 – "Свобода", Компартія – 0, позафракційні – 27.</p>
<p>Наступне питання, шановні колеги, ми уже завершуємо цей блок. Реєстраційний номер 4026а –&nbsp; проект Постанови про звернення Верховної Ради України до Міжнародної Федерації Журналістів, Європейської Федерації Журналістів, Асоціації Європейських Журналістів, міжнародної організації "Репортери без кордонів", Міжнародного олімпійського комітету щодо інформаційно-психологічної агресії… Вибачаюся. Міжнародного олімпійського комітету щодо інформаційно-психологічної агресії, що&nbsp; здійснюється засобами масової інформації Російської Федерації проти України.</p>
<p>Будь ласка, шановні колеги, нагадаю, реєстраційний номер цього проекту 4026а. Прошу підтримати щодо включення до порядку денного нашої сесії. Прошу голосувати.</p>
<p>&nbsp;</p>
<p>13:09:38</p>
<p>За-212</p>
<p>Рішення не прийнято.</p>
<p>По фракціях, будь ласка. Зараз, колеги, почекайте. 60 – "Батьківщина", 0 – Регіони, "УДАР" – 33, 27 – "Економічний розвиток", 28 – "Суверенна європейська Україна", 35 – "Свобода", 0 – КПУ, позафракційні – 29.</p>
<p>Будь ласка, народний депутат Кайда.</p>
<p><b>&nbsp;</b></p>
<p>13:10:02</p>
<p>КАЙДА О.П.</p>
<p>Дякую. Олексій Кайда, фракція Всеукраїнського об'єднання "Свобода". Шановний Олександре Валентиновичу, я буду просити ще раз ставити це питання. І буду просити ставити доти, поки воно не&nbsp; буде включене і не проголосоване.</p>
<p>Суть справи. Засоби масової інформації Російської Федерації, і це вже доведено нашими журналістами, неодноразово перекручували факти, які відбуваються на території Донецької, Луганської області, Криму. Коли показувалися факти з зустрічі Папи Римського, натомість це показували як на 140 відсотків заповнені пляжі Криму. Коли показували, як працюють ракетні установки в Абхазії, натомість розповідали, що це наші війська обстрілюють нібито міста на Донбасі. А вже верхом цинізму стало, коли нашу олімпійську чемпіонку Олену Підгрущну висвітлили ніби вона воює…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>13:11:12</p>
<p>КАЙДА О.П.</p>
<p>… воює на горі Карачун. І зараз пішли погрози на її адресу.</p>
<p>То я хочу подивитися в очі всім тут сидячим, як вони проголосують за те, що можуть звинуватити ваших жінок, ваших дітей, ваших батьків. І, коли їм будуть погрожувати знищення фізично – це необхідно зупинити. І тому ми цією постановою звертаємося до міжнародних, європейських журналістських інституцій дати свою оцінку і висвітлювати виключно перевірені факти. Що в цьому є поганого?</p>
<p>Я звертаюся до вашої совісті в першу чергу. І прошу, Олександре Валентиновичу,&nbsp; ще раз поставити на голосування проект цієї постанови про включення в порядок денний. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутата Каплін.</p>
<p>&nbsp;</p>
<p>13:12:21</p>
<p>КАПЛІН С.М.</p>
<p>Шановні колеги, шановне пане Голово, і прошу уваги усіх українців в середині країни і за кордоном. Чому ми маємо негайно повернутися, розглянути і підтримати проект, Олеговий проект Постанови щодо захисту всього українського і українців за кордоном.</p>
<p>Перше. Ці люди знаходяться фактично у пащі Кремля у Росії і ми маємо їм допомагати, маємо їм створити усі необхідні умови.</p>
<p>Друге. Я продовжую вважати головним партнером парламенту, нової влади в країні, українського народу у Росії російський народ, який має прокинутися, зрозуміти, що над ним нависла загроза диктатури, абсолютно і безкінечної диктатури. І за допомогою наших громадян за кордоном, зокрема у Росії, допомогти їм побачити шлях до прозріння і порятунку. В цьому головна місія цього проекту Постанови. Закликаю і вмовляю вас за нього проголосувати, захистити синів і доньок України за межами нашої держави!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Рудьковський, будь ласка, 1 хвилина.</p>
<p>&nbsp;</p>
<p>13:13:37</p>
<p>РУДЬКОВСЬКИЙ М.М.</p>
<p>Шановні народні депутати, я теж приєднуюся, я вважаю, що ми повинні ще раз повернутися до цього питання і підтримати наших українців, незалежно від того, де вони знаходяться.</p>
<p>Я також, Олександр Валентинович, звертаюся до вас, від тих мільйонів людей, які зараз живуть на Донбасі, і які зараз знаходяться в зоні проведення АТО. Олександр Валентинович, кожний день ми спілкуємося з людьми, там дійсно нависла вже гуманітарна катастрофа: немає хліба, електроенергії, взагалі неможливо жити. Люди більше будуть помирати від голоду, якщо ми не вдіємо нічого, аніж від воєнних дій. Але багато приміщень, багато житлових будинків розбомблені, машини, майно… Я пропоную сьогодні включити 4073а, законопроект про державну допомогу постраждалим в районі проведення антитерористичної операції. Щоб держава компенсувала збитки людям від…</p>
<p>&nbsp;</p>
<p>ГОЛОВУЮЧИЙ. Будь ласка, зрозуміла пропозиція, 4073. Я нагадаю, шановні колеги, ми зараз включили до порядку денного проект&nbsp;&nbsp;&nbsp; 4998,&nbsp; "Про забезпечення прав і свобод громадян внутрішньо переміщених осіб", це якраз стосується&nbsp; цієї категорії громадян. Тому,&nbsp; шановні колеги, зрозуміла пропозиція.</p>
<p>Будь ласка, народний депутат&nbsp; Кириленко. Колеги, давайте приймати рішення.</p>
<p>&nbsp;</p>
<p>13:15:10</p>
<p>КИРИЛЕНКО В.А.</p>
<p>В'ячеслав Кириленко, партія "За Україну!", фракція "Батьківщина".</p>
<p>Я буду саме про цей проект постанови говорити, звернення щодо діяльності російських журналістів по&nbsp; висвітленню подій в Україні. От давайте згадаємо цей трагічний день, коли був збитий український літак, що показали російські засоби масової інформації. Вони сказали, що цей літак збили українські силовики, хоча&nbsp; весь світ уже довів, в тому числі і за допомогою&nbsp; розвідки і супутнику, що&nbsp; російські терористи, громадяни Росії із російської зброї збили український військово-транспортний літак.</p>
<p>Чи є в Росії&nbsp; об'єктивні&nbsp; журналісти?&nbsp;&nbsp;&nbsp; Можливо є якась невелика кількість, особливо ті, які транслюють протести росіян, коли вони пишуть біля українського посольства в Росії: "Украинцы, простите нас!". Але поки що таких журналістів одиниці. І ми звертаємося до міжнародних журналістських організацій, щоби закликали&nbsp;&nbsp; російських журналістів бути об'єктивними. Прошу проголосувати цю постанову.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, пропозиції депутатів, які виступали, зводяться до того, щоб ще раз поставити проект Постанови про&nbsp; звернення&nbsp; Верховної Ради до Міжнародної федерації журналістів тощо&nbsp; (реєстраційний номер 4026а). Єдине прохання,&nbsp; шановні колеги, давайте сядемо на робочі місця і все ж таки проголосуємо всі разом&nbsp; цей проект, щоб ми 4-5 разів&nbsp; не повертались до його розгляду. Прошу,&nbsp; шановні колеги,&nbsp; 4026а, проект Постанови&nbsp; про звернення Верховної Ради&nbsp;&nbsp;&nbsp;&nbsp;&nbsp; до Міжнародної федерації журналістів, інших організацій щодо&nbsp; здійснення засобами масової інформації&nbsp; Російської Федерації&nbsp; проти України інформаційно-психологічної агресії. Прошу,&nbsp; шановні колеги, підтримати включення цього проекту постанови, прошу&nbsp; голосувати.</p>
<p>&nbsp;</p>
<p>13:17:17</p>
<p>За-227</p>
<p>Рішення прийнято.&nbsp;</p>
<p>Може сходу і проголосуємо в цілому? Голосуємо в цілому, шановні колеги, цей проект постанови. Прошу, 4026а.</p>
<p>&nbsp;</p>
<p>13:17:42</p>
<p>За-225</p>
<p>Рішення не прийнято.</p>
<p>Шановні колеги! Я бачу руку Миколи Володимировича Томенка, який просить минуту уваги і проголосувати в цілому, будь ласка.</p>
<p>&nbsp;</p>
<p>13:17:55</p>
<p>ТОМЕНКО М.В.</p>
<p>Шановні колеги! Хто із наших колеги засумнівався, що ми як співавтори даного законопроекту звертали увагу на змістовні речі, що стосуються неадекватного висвітлення ситуації в Україні. Хочу сказати, що насправді ми говорили про принцип, чому таке звернення дуже важливе, оскільки ми в системі захисту свого інформаційного простору нічого не зробимо як не підключаться міжнародні організації. І наша ідея полягала в наступному, що Росія представлена усіх міжнародних медіаорганізаціях, вона представлена і в європейських міжнародних спілках, і щоб наші колеги, і з СНД, і з Європи, і з світу активно включалися в роботу і зробили все, щоб не лише ми захищали об'єктивність і правдивість, а щоб вони переконували журналістів в тому, що Путін приходить і відходить, а їхня професія і клятва бути чесними журналістами залишається. Тому є прохання, ще раз повернутися до цього питання.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Народний депутат Немілостівий якраз підійшов для того, щоб 226 голос був для підтримки цієї постанови. Прошу, шановні колеги, за основу і в цілому проект 4026а, натхнення я відчуваю у зали є. Прошу голосувати.</p>
<p>&nbsp;</p>
<p>13:19:28</p>
<p>За-233</p>
<p>Рішення прийнято. Дякую.</p>
<p>Шановні колеги! Прошу, була пропозиція, щоб ми зараз також підтримали проект Постанови про наших українців, які мешкають в Російській Федерації і дуже серйозно потерпають від тих проблем, які пов'язані з переслідуванням, з обмеженням їх конституційних і громадських прав (4046а).&nbsp; Будь ласка,&nbsp; шановні колеги, прошу підтримати цю постанову, тому що Росія дуже турбується за росіян, які мешкають за межами Росії. Давайте продемонструємо нашу позицію, і замість блефу, який вони розповсюджують щодо переслідування росіян за межами Росії, є реальні проблеми в Російській Федерації, коли жодної української школи на&nbsp; мільйони наших співвітчизників немає в Росії, які&nbsp; є громадянами Росії, але&nbsp; є українцями за походженням, і багато інших проблем, закриття товариств української мови тощо.</p>
<p>Тому шановні колеги, прохання підтримати цей важливий&nbsp; проект 4046а. Прошу шановні колеги, прошу голосувати.</p>
<p>&nbsp;</p>
<p>13:20:56</p>
<p>За-231</p>
<p>Рішення прийнято.</p>
<p>В цілому є бажання підтримати? Є бажання. Прошу шановні колеги і в цілому підтримати цей проект постанови. Прошу шановні колеги голосувати.</p>
<p>&nbsp;</p>
<p>13:21:24</p>
<p>За-229</p>
<p>Рішення прийнято.</p>
<p>Що таке відчуваєте чутке керівництво, так чи ні?</p>
<p>Шановні колеги, я прошу що ми давайте завершимо цей блок і у нас є декілька питань, до яких треба повернутися, і які ми не встигли з&nbsp; вами включити до порядку денного тому що не було людей. І я їх просто не ставив&nbsp; на голосування.</p>
<p>Давайте зараз 4607 – проект Закону про внесення змін до чинного законодавства України щодо прав громадян в боротьбі з корупцією та зловживанням владою. Шановні колеги, боротьба з корупцією – це дуже важлива справа, особливо для України. Прошу…</p>
<p>Будь ласка, колеги, 4607 про внесення змін до чинного законодавства щодо прав громадян в боротьбі з корупцією. Прошу шановні колеги, я прошу голосувати,&nbsp; в мене гарна пам'ять, я все&nbsp; пам'ятаю.</p>
<p>Прошу, шановні колеги,&nbsp; 4607, прошу підтримати щодо включення до порядку денного. Голосуємо!</p>
<p>Так, колеги, боротьба з корупцією у нас завжди проблема.</p>
<p>&nbsp;</p>
<p>13:22:36</p>
<p>За-130</p>
<p>Рішення не прийнято.</p>
<p>По фракціях, будь ласка. "Батьківщина" – 66, Партія регіонів – 0, "УДАР" – 0, "Економічний розвиток" – 1, "Суверенна європейська Україна" – 7, "Свобода" – 35, Компартія – 0, позафракційні – 21.</p>
<p>Шановні колеги, наступне питання, проект Закону про внесення змін до деяких законів України щодо впорядкування визначення та погашення боргових зобов'язань, які виникли внаслідок неповних розрахунків за енергоносії. Прошу, шановні колеги, це два альтернативних закони – 4566, 4566-1. Пропозиція включити як альтернативні до порядку денного. Прошу голосувати, шановні колеги, прошу підтримати про включення до порядку денного.</p>
<p>&nbsp;</p>
<p>13:23:28</p>
<p>За-163</p>
<p>Рішення не прийнято.</p>
<p>По фракціях, будь ласка. За - … Вибачте! "Батьківщина" – 50, Партія регіонів – 35,&nbsp; 17 – "УДАР", 10 – "Економічний розвиток", 24 – "Суверенна європейська Україна", 0 – "Свобода", КПУ – 0, позафракційні – 27.</p>
<p>Шановні колеги, заспокойтесь, будь ласка! Я всі закони, які повинні бути, проголошу.</p>
<p>Наступний проект закону, шановні колеги, який ми доручали зробити і його&nbsp; відпрацювали наші колеги, це&nbsp; закон 4032а – це Закон "Про окуповані території". Пам'ятаєте, ми розглядали цей проект, не включаючи блок, пов'язаний з економічною діяльністю на окупованій території. Зараз цей проект доопрацьований. Будь ласка, народний депутат Терьохін, включіть мікрофон, одна хвилина, і будемо приймати рішення.</p>
<p>&nbsp;</p>
<p>13:24:15</p>
<p>ТЕРЬОХІН С.А.</p>
<p>Дякую.&nbsp; Шановні колеги, я хотів нагадати, що коли ми приймали Закон "Про тимчасово окуповані території", то в 13 статті, де мова йшла про нюанси економічної діяльності, ми написали, що це регулюється&nbsp; окремим законом.</p>
<p>Дозвольте доповісти:&nbsp; півтора місяці щоденних консультацій проведено більше 12 нарад, починаючи від проблем там сітьових там магазинів, страхових компаній, банків,&nbsp; евакуації бізнесу, внутрішніх репатріантів, пільг для фізичних людей, які переїжджають на іншу територію України, все це було відроблено, підтримується повністю урядом і єдине, що треба зробити – нам його треба конче прийняти якнайшвидше до закінчення цієї сесії.</p>
<p>Бізнес, "єдинщики" просто не знають, що робити зараз, тим паче, що є проблема з евакуацією бізнесу з тимчасово окупованої території фізичних осіб. Уклінне прохання: підтримати…</p>
<p>&nbsp;</p>
<p>ГОЛОВУЮЧИЙ.&nbsp; Зрозуміла пропозиція. Шановні колеги, нагадаю, повна назва цього проекту: проект Закону про податковий та митний контроль у вільній економічній зоні Криму та про особливості здійснення економічної діяльності на тимчасово окупованій території України (реєстраційний номер проекту 4032а). Народ чекає на його прийняття. Прошу, шановні колеги, підтримати щодо включення до порядку денного.</p>
<p>&nbsp;</p>
<p>13:26:03</p>
<p>За-197</p>
<p>Рішення не прийнято.</p>
<p>По фракціях, будь ласка. 65 – "Батьківщина", "регіони" – 4, 33 – "УДАР", 24 – "Економічний розвиток", 13 – "Суверенна європейська Україна", "Свобода" – 35, 0 – Компартія, 23 – позафракційні.</p>
<p>Шановні колеги, я думаю, що коли визначиться парламент, це важливе питання -&nbsp; треба буде ще повернутися до його розгляду. Останнє питання, яке ми не розглядали. І ще в нас є три питання, які були пропущені під час розгляду цього блоку. Це проект Закону про внесення змін до статті 34 Кримінального процесуального кодексу України щодо посилення гарантій здійснення незалежного правосуддя. Є народний депутат Ємець? Є, включить йому мікрофон, одна хвилина.</p>
<p>&nbsp;</p>
<p>13:26:46</p>
<p>ЄМЕЦЬ Л.О.</p>
<p>Шановні колеги, на ваш розгляд виноситься дуже важливий законопроект для сьогодення, оскільки ми всі розуміємо, що на територіях, які є сьогодні окуповані терористами та диверсантами, здійснення правосуддя не те що ускладнене, воно є неможливим. І сьогодні кримінально-процесуальне законодавство визначає, що кримінальне провадження, воно здійснюється за місцем скоєння злочину, тобто злочини щодо тероризму, щодо вбивства, щодо мародерства, щодо &nbsp;зґвалтування. Вони можуть відкриватися&nbsp; виключно судами&nbsp; на цій території. А оскільки судочинство там неможливо, то й відкриття кримінальних проваджень там теж є неможливим. Тому є пропозиція здійснити дуже просту правку. В статтю 34, там щодо підсудності, додати пункт 5, що "кримінальне провадження передається на&nbsp; розгляд іншого суду, якщо є загроза забезпеченню незалежного здійснення правосуддя чи втручання в професійну діяльність суддів".</p>
<p>Шановні колеги, сьогодні суспільство і правова система вимагають…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, зрозуміла позиція і профільного комітету, і авторів закону. Дійсно, це проект, який необхідно підтримати. Номер проекту 4973. Колеги, №4973 проект Закону про внесення змін до статті&nbsp; 34 Кримінально-процесуального кодексу України щодо посилення гарантій здійснення&nbsp; незалежного правосуддя.</p>
<p>Шановні колеги, важливе питання, пов'язане з тим, щоби захистити права наших громадян на території, яка, скажемо так, сьогодні в межах проведення антитерористичної операції, де правосуддя практично неможливе.</p>
<p>Будь ласка,&nbsp; Власенко, народний депутат. Включыть мікрофон. Одна хвилина.&nbsp;</p>
<p>&nbsp;</p>
<p>13:28:36</p>
<p>ВЛАСЕНКО С.В.</p>
<p>Дякую, шановний&nbsp; Олександр Валентинович! Але на жаль,&nbsp; текст закону так, як він сформульований дозволяє будь-яку кримінальну справу передавати із будь-якого суду в будь-який інший. Суддя пише: "Є загроза, тому що на мене буде вплив…", і справу передають.</p>
<p>Я думаю, що, можливо, в першому читанні його треба прийняти, внести необхідні правки в скороченому режимі і зазначити чітко, що мова йде лише про справи, які повинні за звичайними правилами юрисдикції розглядатися в тих регіонах, де відбуваються або антитерористичні операції. Але це записати абсолютно чітко і конкретно, тому що, на жаль, ще раз підкреслюю, таке формулювання дає можливість будь-яку справу лише за бажанням когось із учасників процесу передавати в будь-яке інше місце і змінювати юрисдикцію в такий спосіб. Ми вже знаємо, на жаль, до чого це приводить. У нас є історичні приклади не дуже позитивні. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що ми говоримо не про прийняття в цілому чи в першому читанні,а включення до порядку денного. Тому, шановні колеги, давайте визначимося з цього питання щодо включення до порядку денного. Нагадаю, реєстраційний номер цього проекту 4973.</p>
<p>Прошу, шановні колеги, голосувати щодо включення до порядку денного.</p>
<p>&nbsp;</p>
<p>13:30:06</p>
<p>За-161</p>
<p>Рішення не прийнято.</p>
<p>По фракціях, будь ласка. "Батьківщина" – 60, Регіони – 0, "УДАР" – 0, "Економічний розвиток" – 30, 14 – "Суверенна європейська Україна", 35 – "Свобода", Компартія – 0, позафракційні – 22.</p>
<p>Шановні колеги! Ми з вами пропустили декілька питань. Я прошу, щоб ми повернулись, ще декілька хвилин і ми цей блок завершимо.</p>
<p>Прошу, шановні колеги, розглянути проект Постанови, ми його не ставили на голосування. Про відзначення 150-річчя з дня народження митрополита Української Греко-Католицької Церкви Андрія Шептицького. Будь ласка, шановні колеги.&nbsp; Це велика постать української історії. Я прошу, шановні колеги, підтримати цей проект (4233).</p>
<p>Прошу підтримати.&nbsp;</p>
<p>&nbsp;</p>
<p>13:31:06</p>
<p>За-214</p>
<p>Рішення не прийняте.</p>
<p>По фракціях, будь ласка. 66 – "Батьківщина", Регіони – 1, 34 –&nbsp; "УДАР", "Економічний розвиток" – 25, 23 – "Суверенна європейська Україна", 35 – "Свобода", Компартія – 0, позафракційні – 30.</p>
<p>Будь ласка, Яворівського, народного депутата, включіть мікрофон.</p>
<p>&nbsp;</p>
<p>13:31:25</p>
<p>ЯВОРІВСЬКИЙ В.О.</p>
<p>Володимир Яворівський, Троєщина. Шановні колеги, праві, ліві, члени коаліції, не члени коаліції. Це тестове голосування. Таке враження, що ми живемо, оце голосування показало, що багато хто живе ще в отій позавчорашній Україні. Проти Шептицького напущено стільки різного комуністичного туману. Це унікальна постать в українській історії, під час війни він переховав біля тисячі єврейського населення, це людина високоосвічена, яка кілька разів, у ті роки їздила до Росії, яка будувала українську церкву, унікальний чоловік, ним би гордилася будь-яка нація європейська. А тут сидять, даруйте, ці всі не віддадуть голос за те, щоб ми включили до порядку денного, ще раз кажу, включили до порядку денного і обговорили цю, ще раз кажу, унікальну постать у нашій українській історії. Не церкви, а української історії, бо він більше був громадським діячем, навіть, ніж священником. Стільки зробив для України, що якби кожен з вас зробив одну десяту, то ця Україна була б зовсім…</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Народний депутат Герман. Будь ласка, включіть мікрофон пані Ганні.</p>
<p>&nbsp;</p>
<p>13:32:39</p>
<p>ГЕРМАН Г.М.</p>
<p>Шановні народні депутати. Пропоную повернутися до цього голосування і підтримати. Цілий світ, справді, буде відзначати 155-ліття від дня народження митрополита Андрія і в Римі є документи на його беотифікацію і це для Українського парламенту ганьба не підтримати цю дату святкування. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, можемо голосувати? Можемо.</p>
<p>В'ячеслав Кириленко говорить, що можем, як голова профільного комітету. Будь ласка. Шановні колеги, прошу ще раз підтримати цей Закон щодо включення його до, постанову пробачте, щодо включення до порядку денного. Прошу шановні колеги, 4233 реєстраційний номер, підтримаємо, підтримаємо цей проект. Прошу шановні колеги.</p>
<p>&nbsp;</p>
<p>13:33:35</p>
<p>За-234</p>
<p>Дякую. Рішення прийнято.(<i>Оплески</i>)</p>
<p>&nbsp;</p>
<p>ГОЛОС ІЗ ЗАЛУ. В цілому! В цілому!</p>
<p>&nbsp;</p>
<p>ГОЛОВУЮЧИЙ. В цілому? В цілому, шановні колеги, давайте.</p>
<p>Митрополит Шептицький вартий цього, давайте підтримаємо в цілому без обговорення. Прошу, шановні колеги, голосуєм.</p>
<p>&nbsp;</p>
<p>13:34:04</p>
<p>За-227</p>
<p>Рішення прийнято.</p>
<p>Дякую, шановні колеги, дякую.</p>
<p>Шановні колеги, ми з вами ще не розглянули проект закону про внесення змін до статті 28 Закону України "Про військовий обов'язок і військову службу" (щодо розрядів запасу та граничного віку перебування у запасі), це проект реєстраційний номер 4844. Його автор, людина, яка знається на цих справах, дуже глибоко-відповідальна, Олександр Кузьмук. Прошу 4844 підтримати щодо включення до порядку денного, прошу голосувати.</p>
<p>&nbsp;</p>
<p>13:34:51</p>
<p>За-211</p>
<p>Рішення прийнято.</p>
<p>По фракціям, будь ласка. Колеги, я прошу, ну давайте сконцентруємось. 67 – "Батьківщина", Регіони – 0, "УДАР" – 34, 29 – "Економічний розвиток", "Суверенна європейська Україна" – 22, 35 – "Свобода", Компартія – 0, позафракційні – 24.</p>
<p>Шановні колеги, ми можемо мобілізуватись чи ні з цього питання?</p>
<p>Прошу колеги. Це питання, яке і регламентує діяльність наших військових, саме тих, які перебувають у запасі, які в резерві знаходяться, які мають можливість захищати нашу країну. Будь ласка.</p>
<p>Шановні колеги, прошу, прошу підтримати включення до порядку денного 4844. Прошу голосувати, шановні колеги.</p>
<p>&nbsp;</p>
<p>13:35:53</p>
<p>За-216</p>
<p>Рішення не прийнято.</p>
<p>По фракціям, будь ласка. 70 – "Батьківщина", Партія регіонів – 0, 32 – "УДАР", "Економічний розвиток" – 31, "Суверенна європейська Україна" – 21, 35 – "Свобода", 0 – КПУ, позафракційні – 27.</p>
<p>Наступне питання, шановні колеги. Просить народний депутат Тимошенко повернутися до проекту Закону № 4047а про внесення змін до Закону України "Про забезпечення прав і свобод громадян та правовий режим на тимчасово окупованій території України" (щодо законодавчого визначення правового статусу обсягу тимчасово окупованої території та включення категорії розташованих на цій території природних ресурсів та об'єктів архітектурної, історичної та культурної спадщини).</p>
<p>Прошу, шановні колеги, визначитись щодо включення до порядку денного 4047а. Прошу голосувати.</p>
<p>&nbsp;</p>
<p>13:36:53</p>
<p>За-207</p>
<p>Рішення не прийнято. По фракціям, будь ласка. 68 – "Батьківщина", регіони – 0, 30 – "УДАР", 27 – "Економічний розвиток", 25 – "Суверенна європейська Україна", 35 – "Свобода", Компартія – 0, позафракційні – 22.</p>
<p>Шановні колеги, просить Олег Тягнибок слова. І будемо підводити риску під цим блоком питань.</p>
<p>&nbsp;</p>
<p>13:37:20</p>
<p>ТЯГНИБОК О.Я.</p>
<p>Шановне товариство, є таке прохання. 4074а, я вчора на Погоджувальній раді на вимогу пікетуючих виніс таку пропозицію, це йдеться про внесення змін до статті 26 Закону про систему гарантування вкладів фізичних осіб щодо забезпечення виконання Державної цільової соціально-економічної програми будівництва та придбання доступного житла.</p>
<p>Я би просив внести це питання в порядок денний. А так само, пане Голово, є пропозиція після перерви першим питанням поставити 4048а, який ми внесли в порядок денний. Що стосується проекту Постанови про&nbsp; вжиття заходів для посилення рівня захисту державного кордону. Це зараз дуже актуальна тема, тим більше, що вчора Рада національної безпеки і оборони ухвалила відповідне рішення. То я би просив відразу після перерви це питання поставити за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, давайте розглянемо питання щодо включення до порядку денного пропозиції Олега Тягнибока. Це проект 4047… вибачте, 4074а – про систему гарантування вкладів фізичних осіб щодо забезпечення виконання Державної цільової соціально-економічної програми "Будівництво, придбання доступного житла". Я нагадаю, це включення до порядку денного.</p>
<p>Прошу, шановні колеги, визначитися з цього питання щодо включення. 4074а&nbsp; прошу голосувати.</p>
<p>&nbsp;</p>
<p>13:39:03</p>
<p>За-222</p>
<p>Рішення не прийнято.</p>
<p>По фракціях, будь ласка. 65 – "Батьківщина", 21 – Регіони, 31 – "УДАР", 13 – "Економічний розвиток", 25 – "Суверенна європейська Україна", 35 – "Свобода", КПУ – 0, позафракційні – 32.</p>
<p>Шановні колеги, у нас з вами є необхідність прийняти рішення.</p>
<p>Ще раз цей проект? Цей проект просять депутати ще раз. Не можу відмовити проханню народних депутатів щодо працювати поза перервою. Прошу, шановні колеги, 4074а – проект про систему гарантування вкладів фізичних осіб. Прошу, шановні колеги, визначитися щодо включення до порядку денного. Прошу.</p>
<p>&nbsp;</p>
<p>13:40:05</p>
<p>За-231</p>
<p>Рішення прийнято.</p>
<p>Будь ласка, шановні колеги, ми переходимо до розділу "Прийняття рішень з обговорених питань". Просить народний депутат Немілостівий слова і депутат Яворівський. Будь ласка, колеги.</p>
<p>&nbsp;</p>
<p>13:40:22</p>
<p>НЕМІЛОСТІВИЙ В.О.</p>
<p>Шановні колеги, я прошу повернутися до включення до порядку денного законопроекту 4032. Ми з вами всі кажемо, що Крим –&nbsp; це українська територія, що в Криму живуть українські громадяни. Але ми з вами недопрацювали питання, яким чином вони там живуть, як вони працюють, як вони ведуть економічну діяльність. Розроблений законопроект, про який іде мова, про податковий та митний контроль у вільній економічній зоні Криму. Підкреслюю, пропонується зробити Крим вільною економічною зоною. Щоб люди, які там працюють, мали можливість якимось чином себе прогодувати і відчували себе частиною України. Та про особливості здійснення економічної діяльності на тимчасово окупованій території України.</p>
<p>Шановні колеги, якщо ми це питання не приймаємо, то яким чином ми з вами стверджуємо, що Крим - українська територія. Яким чином мешканці Криму захочуть жити в Україні і повертатися до лав українців. Прошу вас повернутися і включити до порядку денного.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція, Шановні колеги? Зрозуміла.</p>
<p>Прошу, шановні колеги, давайте ще раз визначимося щодо підтримки проекту Закону 4032а щодо включення його до порядку денного.&nbsp; До порядку денного, колеги, прошу підтримати. 4032а.</p>
<p>&nbsp;</p>
<p>13:41:55</p>
<p>За-213</p>
<p>Рішення не прийнято.</p>
<p>Будь ласка, народний депутат Яворівський.</p>
<p>&nbsp;</p>
<p>13:42:03</p>
<p>ЯВОРІВСЬКИЙ В.О.</p>
<p>Володимир Яворівський, Троєщина. Шановний пане Голово, два місяця тому ця наша Верховна Рада проголосувала за створення Тимчасової слідчої комісії з приводу тих порушень, які були здійснені міліцією проти "Автомайдану". Ми проголосували. Фактично комісія юридично створена, але в ній бракувало кворуму. І я мушу сказати, що додано ще дві кандидатури від інших фракцій. Це Микола Сорока і Станіслав Березкін. Сьогодні тобто ми уже готові. Треба просто поставити на голосування чисто формально і ще проголосувати за додання цих двох кандидатур. Ну, більше терпіти не можна, вже натискає "Автомайдан". Ми проголосували і вони дивуюся, чому ця комісія не працює.</p>
<p>Я прошу вас і ви знаєте, Олександре Валентиновичу, з цього приводу, &nbsp;скільки бродить цей документ? Він уже є, здається, у вас на столі, давайте проголосуємо за те, щоб додати цих дві кандидатури, ще раз кажу, Сорока і Березкін, від різних фракцій, і тепер представлені більшість фракцій, які існують, і груп, які є у Верховній Раді, і все стане на свої місця.&nbsp; Зробіть, будь ласка, це.</p>
<p>&nbsp;</p>
<p>ГОЛОВУЮЧИЙ. Реєстраційний номер нагадайте мені, Володимир Олександрович. Реєстраційний номер нагадайте мені цієї постанови.</p>
<p>&nbsp;</p>
<p>13:43:12</p>
<p>ЯВОРІВСЬКИЙ В.О.</p>
<p>Я скажу, я зараз не пам'ятаю.</p>
<p>&nbsp;</p>
<p>ГОЛОВУЮЧИЙ. От коли скажете, я тоді зможу поставити на голосування.</p>
<p>Колеги, я прошу, давайте все ж таки переходити до порядку денного, у&nbsp; нас є&nbsp; ще час опрацювати питання. У нас дуже зараз серйозні питання, пов'язані з тим, що ми з вами ретельно обговорювали проблему стабілізації… Стабілізації, так, я дивлюсь… Питання, пов'язаного… Так, що я перелистав. От знайшов. Стабілізацією фінансової системи і, в першу чергу, банківського сектору України. У нас питання, яке має реєстраційний номер 4983, обговорювалось, детально обговорювалось в парламенті. І ми з вами домовились, що окремо будемо приймати рішення з цього питання. Нагадаю, це проект Закону про внесення змін в Закон про Державний бюджет на 2014 рік (щодо фінансової підтримки Фонду гарантування вкладів фізичних осіб). Колеги, нам треба гарантувати нашим громадянам їх вклади в банках. Для цього нам треба прийняти зміни до бюджету поточного року. І після цього випадку, коли ми підтримаємо цей проект, у нас також є проект, який продовжує цю тему, це 4938. Це проект Закону про внесення змін до деяких законів України щодо упередження (мінімізації) негативного впливу на стабільність банківської системи.</p>
<p>Прошу, шановні колеги, 4983. Нагадаю, питання стосується фінансової підтримки Фонду гарантування вкладів фізичних осіб, тобто зміни до Державного бюджету України. Пропозиція комітету була – за основу і в цілому. Зрозуміла пропозиція? Зрозуміла. Прошу, шановні колеги, захистити наших громадян, які мають вклади в національних банках, в банках України.&nbsp;&nbsp;&nbsp;&nbsp;&nbsp;</p>
<p>Прошу,&nbsp; шановні колеги, прошу всіх сідати на свої робочі місця, прошу, прошу, дуже&nbsp; відповідальне&nbsp; питання, давайте, шановні&nbsp;&nbsp;&nbsp;&nbsp; колеги,&nbsp; підтримаємо за основу і в цілому&nbsp; 4983. Прошу голосувати.</p>
<p>&nbsp;</p>
<p>13:45:47</p>
<p>За-261</p>
<p>Рішення прийнято.&nbsp;&nbsp; Дякую,&nbsp; шановні колеги.</p>
<p>І зразу давайте розглянемо&nbsp; Закон 4938, проект Закону про внесення змін до деяких законів України щодо упередження (мінімізації) негативного впливу на стабільність банківської системи.&nbsp; Я хочу запитати у голови Комітету пана Риженкова: за&nbsp; основу чи за основу&nbsp;&nbsp; і в цілому?&nbsp; В цілому. За основу? Не готова Верховна Рада голосувати в цілому, тільки за основу.</p>
<p>Тому,&nbsp; шановні колеги, 4938&nbsp; для того, щоби прийняти його за основу тобто в&nbsp; першому&nbsp; читанні, нам треба повернутись до розгляду цього питання. Прошу повернутися,&nbsp; шановні колеги, до розгляду питання 4938. Прошу підтримати пропозицію.</p>
<p>&nbsp;</p>
<p>13:46:47</p>
<p>За-215</p>
<p>Шановні колеги, ну важливе питання, ну питання, пов'язане зі стабілізацією фінансової системи&nbsp; України. Ну в чому проблема? За основу, ми ж домовились, що будемо голосувати за основу, але щоби за основу прийняти, нам треба повернутись&nbsp; до розгляду цього питання. Прошу,&nbsp; шановні колеги, підтримати проект 4938 тобто повернутись до розгляду цього питання. Я звертаюсь до всіх. Руслан Петрович, прошу також голосувати. Прошу,&nbsp; шановні колеги, підтримати повернення до розгляду цього питання 4938, прошу&nbsp; шановні колеги, стабілізація фінансової системи.</p>
<p>&nbsp;</p>
<p>13:47:32</p>
<p>За-233</p>
<p>Рішення прийнято.&nbsp;</p>
<p>Пропозиція комітету прийняти в першому читанні цей проект і доопрацювати його. Прошу,&nbsp; шановні колеги, підтримати пропозицію&nbsp; комітету, нагадаю, ми розглядали це питання,&nbsp;</p>
<p><a href="http://w1.c1.rada.gov.ua/pls/zweb2/webproc4_2?pf3516=4938&skl=8" target=_blank>4938</a> – за основу. Прошу голосувати.</p>
<p>&nbsp;</p>
<p>13:48:01</p>
<p>За-232</p>
<p>Рішення прийнято.</p>
<p>Шановні колеги! Є необхідність за скороченою процедурою голосувати чи ні? Немає необхідності, добре.</p>
<p>Шановні колеги! Наступне питання, яке ми обговорювали і з якого нам треба прийняти рішення (2203а) – це проект Закону про внесення змін до деяких Законів України щодо забезпечення соціальних гарантій працівникам гірничих, шахтобудівних підприємств, державних воєнізованих аварійно-рятувальних служб у вугільній промисловості. Прошу, шановні колеги, 2203а. Пропозиція комітету: за основу прийняти, тобто в першому читанні. Прошу визначитись, шановні колеги, (2203а). Прошу голосувати за основу.</p>
<p>&nbsp;</p>
<p>13:49:02</p>
<p>За-271</p>
<p>Рішення прийнято. Дякую.</p>
<p>Шановні колеги! Наступне питання –&nbsp; проект Закону про внесення змін до Податкового кодексу України щодо особливостей оподаткування суб'єктів індустрії програмної продукції та учасників національного проекту "Технополіс" – створення інфраструктури інноваційного розвитку та високих технологій і його складових (доопрацьований проект). Пропозиція комітету –&nbsp; за основу 2063д. Прошу, шановні колеги, визначитись щодо прийняття цього проекту за основу.</p>
<p>&nbsp;</p>
<p>13:49:54</p>
<p>За-202</p>
<p>Рішення не прийнято.</p>
<p>Шановні колеги! Ми розглянули з вами всі питання пов'язані з блоком попередньо розглянутих проектів законодавчих актів, зараз у нас залишається не так багато часу до перерви, ми можемо&nbsp; почати розгляд у другому читанні.</p>
<p>Давайте 0912, шановні колеги, проект Закону про внесення змін…</p>
<p>&nbsp;</p>
<p>ЛЯШКО О.В. А що із зверненням до Президента?</p>
<p>&nbsp;</p>
<p>ГОЛОВУЮЧИЙ. Не готове ще.</p>
<p>Шановні колеги, проект Закону&nbsp; про внесення змін до деяких законів України щодо інформування населення про вміст у харчовій продукції генетично модифікованих організмів.</p>
<p>Будь ласка, перший&nbsp; заступник голови Комітету з питань охорони здоров'я Ілик Роман Романович. Дуже коротко, стисло, коли немає зауважень і в цілому&nbsp; можна голосувати. Будь ласка.</p>
<p>&nbsp;</p>
<p>13:50:48</p>
<p>ІЛИК Р.Р.</p>
<p>Шановний пане Голово! Шановні колеги депутати! Вашій увазі представлено таблицю поправок до підготовленого цього&nbsp; законопроекту. Це перехідний&nbsp; законопроект, який був внесений&nbsp; ще Кабінетом&nbsp; Міністрів України&nbsp;&nbsp; на розгляд Верховної Ради в 2012 році. Відповідно до Регламенту Верховної Ради України цей законопроект внесений&nbsp; до новообраної Верховної Ради.</p>
<p>Дуже коротко я нагадаю суть законопроекту. Йдеться про заборону обігу харчових продуктів, що містять генетично модифіковані організми або вироблені з їх використанням до їх державної реєстрації.</p>
<p>І друге. Це встановити на законодавчому рівні вимоги до маркування харчових продуктів, у відповідності з якими виробники та продавці&nbsp; повинні будуть відображати на етикетці харчових продуктів інформацію про ГМО лише в тих випадках, коли&nbsp;&nbsp; вміст ГМО в цих продуктах складає і не перевищує 0,9 відсотків. Такий підхід до маркування продукції застосовується в законодавстві країн Європейського Союзу,&nbsp; Сполучених&nbsp; Штатів Америки, Канади та&nbsp; інших країн світу.</p>
<p>Зокрема, відповідно до&nbsp; вимог Регламенту Європейського парламенту та Ради від 22 вересня 2003 року харчові продукти, що вироблені з&nbsp; ГМО або містить ГМО, підлягають обов'язковому маркуванню у випадку, якщо продукт містить більше 0,9 відсотків ГМО окремо за компонентами.</p>
<p>В Україні на сьогодні вся без винятку харчова продукція маркується надписом "без ГМО" або "з ГМО".</p>
<p>&nbsp;</p>
<p>ГОЛОВУЮЧИЙ. Романе Романовичу, я вибачаюсь, це ж не перше читання, це друге читання. Тому в редакції комітету є пропозиція підтримати. Так я розумію.</p>
<p>&nbsp;</p>
<p>ІЛИК Р.Р. Так, є.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, знаєте, що таке ГМО? Так чи ні? Тому треба маркування робити обов'язково.</p>
<p>Пропозиція в редакції комітету підтримати цей проект у другому читанні та в цілому. Нема заперечень? Нема заперечень.</p>
<p>Прошу, шановні колеги, 0912,&nbsp; проект Закону&nbsp; про внесення змін до деяких законів України щодо інформування населення про вміст у харчовій продукції генетично модифікованих організмів. Прошу, шановні колеги, в цілому прийняти цей закон.</p>
<p>&nbsp;</p>
<p>13:53:18</p>
<p>За-188</p>
<p>Рішення не прийнято.</p>
<p>Шановні колеги, я не можу зрозуміти. Це – не політичне питання. воно стосується здоров'я наших громадян, і я не розумію як Комуністичну партію, яка говорить, що вона дбає про здоров'я наших громадян, а в даному випадку не голосує. Тому, шановні колеги, я можу ще раз поставити&nbsp; на голосування? Можу. Будемо голосувати, Адам Іванович? Будь ласка, включіть мікрофон. Народний депутат Мартинюк.</p>
<p>&nbsp;</p>
<p>13:53:43</p>
<p>МАРТИНЮК А.І.</p>
<p>Дякую. Мартинюк, фракція Комуністичної партії України.&nbsp; Дійсно, цей законопроект стосується не здоров'я громадян. Тому що зараз, Ілик доповідав правильно, що сьогодні пишеться, або "З ГМО" або "Без ГМО". Тут же пропонують нічого&nbsp; не писати, якщо немає певного рівня. Тобто до певного рівня ГМО допускається, а далі… А якщо він перевищує, то пишіть, а якщо не перевищує, то не пишіть.</p>
<p>Ми ж виступаємо за чисті продукти, а не за ГМО. Ми – за&nbsp; здоров'я&nbsp; громадян, і пропоную не голосувати.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, включіть мікрофон Олександра Мирного.</p>
<p>&nbsp;</p>
<p>13:54:26</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Ви знаєте, ця Верховна Рада, мабуть, уже побила всі рекорди з фарисейства і з брехні, і з бажання показати себе якнайкраще.</p>
<p>Я думаю, що неголосування за цей законопроект – це є чисто меркантильні інтереси, просто проплачені тими компаніями, які не зацікавлені в тому, щоби йшло маркування в тому чи іншому вигляді.</p>
<p>Ми з вами чому пишемо ці законопроекти і приймаємо? Тому що ми намагаємося гармонізувати наше законодавство з європейським, а відтак і зі світовим ринком. І якщо ми цього не зробимо, то найкраща наша, найчистіша продукція, вона ніколи не протопче собі шлях у Європу. І ми це маємо розуміти, тому що нам зараз Європа відкриває двері, але при цьому каже, що ми не готові прийняти не по регламенту оформлені продукти харчування. Давайте приймати рішення.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу ще раз зал для того, щоб ми могли визначитися з цього питання. Народний депутат Заболотний – одна хвилина і будемо голосувати.</p>
<p>&nbsp;</p>
<p>13:55:46</p>
<p>ЗАБОЛОТНИЙ Г.М.</p>
<p>Я хочу вам як спеціаліст авторитетно сказати з цього питання, що вже в свій час було два великих вчених Лисенко і Вавилов. І ви знаєте, що був в часи Радянського Союзу, було сказано, що генетика – це продажна дівка імперіалізму. І таким чином відкинули на 70 років розвиток генетичної&nbsp; науки у бувшому Радянському Союзі.</p>
<p>Сьогодні цей законопроект обов'язково треба голосувати, тому що ми мусимо йти в Європу, стандарти мусять існувати. І до одного відсотка можна це все робити. Дальше наука каже, що треба&nbsp; вивчати ці продукти і вплив їхній на тваринництво, яким годуємо, і потім і на людей. А сьогодні не хочуть тільки тому, що в Україні вся соя, вся кукурудза, всі овочеві культури є вже генномодифіковані. Тому ми обов'язково повинні встановити мінімальну межу. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція.</p>
<p>Шановні колеги, давайте для того, щоб визначитися, я єдине, що бачу, в нас не так багато депутатів, уже дві години, і вже знову обідня перерва у багатьох почалася, хоча ми не закрили ще сесійне засідання, першу його частину ранкову.</p>
<p>Прошу, шановні колеги, повернутися до розгляду цього питання 0912, прошу, шановні колеги, повернутися до розгляду цього питання.</p>
<p>&nbsp;</p>
<p>13:57:25</p>
<p>За-193</p>
<p>Рішення не прийнято.</p>
<p>Шановні колеги, я хочу порадитися з вами, у нас зараз достатньо людей, які готові підтримати призначення позачергових місцевих виборів.</p>
<p>У нас багато постанов. Дуже багато, шановні колеги, їх дуже багато. Пакетом може голоснемо?&nbsp; <i>(Шум у залі)</i> Як? <i>(Шум у залі)</i></p>
<p>&nbsp;Шановні колеги, ну фахівці і знавці Регламенту вважають, що це за змістом правильно, а за формою ні. Тому, колеги, тоді давайте… зараз ми оголошуємо перерву до 16-ї години. Я прошу не запізнюватися на вечірнє засідання для того, щоб ми прийняли відповідальні і важливі для наших громадян рішення. У тому числі і щодо&nbsp; призначення позачергових місцевих виборів.</p>
<p>&nbsp;</p>
<p>&nbsp;</p>

