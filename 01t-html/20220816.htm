Засідання 8 (продовження)
16. 08. 2022
            
<div>
<p align=center>ЗАСІДАННЯ ВОСЬМЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>16 серпня 2022 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:14:27</p>
<p>ГОЛОВУЮЧИЙ. Вельмишановні колеги! Зараз, одну секундочку, я попрошу представників фракцій і груп на одну хвилиночку підійти сюди, будь ласка. </p>
<p>Слава Україні! Шановні народні депутати України, перед продовженням нашого пленарного засідання я вкотре хочу наголосити на необхідності неухильного дотримання безпекових правил у будинку Верховної Ради України і не поширювати інформацію щодо дати і часу початку пленарного засідання, його перебігу та прийнятих у парламенті рішень раніше ніж через 30 хвилин після завершення нашої роботи. Я прошу всіх у Верховній Раді відповідально поставитись до забезпечення безпеки єдиного законодавчого органу нашої держави, ваших колег, працівників Апарату і гостей парламенту.</p>
<p>Шановні народні депутати, нагадую, що Верховна Рада України працює в режимі безперервного пленарного засідання. Тому сьогодні відповідно до прийнятих нами постанов: про організацію роботи Верховної Ради України в умовах дії воєнного стану та "Про організацію роботи Верховної Ради України у зв'язку з актом збройної агресії Російської Федерації проти України 24 лютого 2022 року" – за пропозицією Погоджувальної ради депутатських фракцій і груп ми продовжуємо пленарне засідання.</p>
<p>За доброю традицією давайте розпочнемо нашу роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати України, триває велика визвольна війна українського народу проти загарбницької російської орди, захисники і захисниці України на всіх напрямках героїчно стримують широкомасштабну збройну агресію окупантів. Я прошу вшанувати хвилиною мовчання пам'ять воїнів-героїв, які поклали своє життя за свободу, незалежність та світле майбутнє України. Вшануймо також пам'ять всіх мирних громадян, безневинно вбитих злочинною російською армією.</p>
<p><i>(Хвилина мовчання)</i></p>
<p>Дякую. Прошу сідати. </p>
<p>Шановні народні депутати, відповідно до статті 28 Регламенту Верховної Ради України я пропоную провести сигнальне голосування для прогнозування результатів голосування питань порядку денного.</p>
<p>Я нагадую, що необхідно, утримуючи сенсорну кнопку, натиснути зелену кнопку "За" і утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, я прошу провести сигнальне голосування.</p>
<p></p>
<p>10:28:34</p>
<p>За-234</p>
<p>Шановні колеги, перелік питань, який попередньо узгоджений Погоджувальною радою, вам надано. Але перед тим, як перейти до питань порядку денного, у мене заява від двох фракцій – "Європейська солідарність" і "Голос" – з перервою із заміною на виступ. Будь ласка. Після цього переходимо до порядку денного.</p>
<p>Будь ласка, Геращенко.</p>
<p></p>
<p>10:29:07</p>
<p>ГЕРАЩЕНКО І.В.</p>
<p>Дуже дякую колегам з "Голосу" за право виступити. Це та тема, яка об'єднує сесійну залу і яка для нас, колег з "Голосу" є особливо болючою.</p>
<p>Масове вбивство українських військовослужбовців в Оленівці своєю жорстокістю вразило світ. Це не тільки порушення міжнародного гуманітарного права, Женевських конвенцій і законів війни, це яскраве свідчення, що Росія – це країна-терорист, де немає жодних моральних гальм. На це вбивство відреагували країни світу, так само є спільна заява тих структур українських, які займаються сьогодні звільненням військовополонених. Це ГУР, Служба безпеки України. Але російські покидьки, вони не заспокоюються. На 24 серпня в Маріуполі російські терористи готують показове судилище над українськими військовослужбовцями, щоб показати спробу їх принизити і зламати. І от в цьому контексті, колеги, де голос парламенту?</p>
<p>Наша фракція зареєструвала Постанову 7627. Це звернення до всіх <a name=Temp></a>парламентів світу з вимогою не просто засудити масове вбивство українських героїв у Оленівці, що, безумовно, є фактом тероризму, а ще і ще раз нагадати міжнародним гуманітарним структурам, в тому числі Міжнародному комітету Червоного Хреста, про їх відповідальність за те, щоб мати доступ до місць несвободи і допомогти нашим військовослужбовцям пережити цей терор, а родинам дати надію.</p>
<p>І, вибачте, будь ласка, ми не можемо на Погоджувальній раді поставити цю заяву в порядок денний. Тому ми з фракцією "Голос" звертаємося зараз до президії з проханням поставити в порядок денний Постанову 7627.</p>
<p>І, вибачте, будь ласка, серед цих військовополонених, які там є, не тільки військові, там є цивільні, зокрема чотири лікарів-парамедиків "госпітальєрів", серед них Катерина Поліщук, "Пташка", 21 рік. Це порушення законів війни. Серед полонених, які там є, є Марина Мамонова, жінка вагітна, на 8 місяці вагітності. Весь світ має знати зараз про злочини росіян. Ми маємо знати їх прізвища.</p>
<p>І, вибачте, будь ласка, коли вчора на марафоні так званому єдиному йде фільм 15 хвилин про права жінок, вірніше, не права жінок в Афганістані, але при цьому жодного слова про жінок-військовополонених, – це ганьба інформаційній політиці нинішньої влади.</p>
<p>Ми вимагаємо поставити в порядок денний законопроект 7620. Це Постанова про висвітлення діяльності Верховної Ради. Всіх вас запитують українці: "Верховна Рада працює?" І ви не можете нічого сказати. Друзі, що поганого, якщо в слоті "Рада" буде йти висвітлення діяльності? Ми працюємо зараз на збереження суб'єктності парламенту…</p>
<p></p>
<p>ГОЛОВУЮЧИЙ. Шановні колеги, переходимо до розгляду питань порядку денного.</p>
<p>Ірина Володимирівна, я і вчора вам говорив, і сьогодні, мені якось дивно, що ви не вивчили до сих пір Регламент. Погоджувальна рада приймає рішення. Шановні колеги, все. Дякую.</p>
<p>Йдемо далі, шановні колеги. І з приводу цих заяв я просто хочу нагадати, що одразу ж на наступний день була заява керівництва Верховної Ради України з приводу усіх цих подій, вона була жорстка і своєчасна.<b> </b></p>
<p>Шановні колеги, переходимо до розгляду питань порядку... <i>(Шум у залі) </i>Артуре Володимировичу, ну давайте не будемо зловживати, я вас прошу! Артуре Володимировичу, ще раз кажу.</p>
<p>Будь ласка, Артур Володимирович з процедури, 30 секунд, давайте.</p>
<p></p>
<p>10:33:02</p>
<p>ГЕРАСИМОВ А.В.</p>
<p>Шановний Руслане Олексійовичу, шановні колеги, дійсно, Погоджувальна рада приймає порядок денний на засідання, але затверджується цей порядок денний згідно Регламенту сесійною залою. Тому, Руслане Олексійовичу, якщо вже ми так йдемо по Регламенту, то давайте тоді сесійною залою, всіма депутатами затверджувати цей порядок денний, як написано в Регламенті Верховної Ради.</p>
<p>Дякую.</p>
<p></p>
<p>ГОЛОВУЮЧИЙ. Артуре Володимировичу, я просто теж пораджу вам ознайомитися з двома постановами, які регламентують діяльність Верховної Ради в період воєнного стану, там трошки інший порядок прописаний.</p>
<p>Шановні колеги, йдемо… Розгляд питань порядку денного. Починаємо 5199. Це проект Закону про внесення змін до деяких законів України щодо запровадження відповідальності за порушення порядку здійснення стратегічної екологічної оцінки.</p>
<p>Шановні колеги, я пропоную розглянути це питання за скороченою процедурою. Прошу народних депутатів голосувати.</p>
<p></p>
<p>10:34:19</p>
<p>За-215</p>
<p>Рішення прийнято.</p>
<p>Шановні колеги, ми домовились це питання з обговоренням, тобто два – за, два – проти, наступне без обговорення.</p>
<p>Будь ласка, прошу фракції і групи записатися на виступи за/проти.</p>
<p>Будь ласка, я запрошую народного депутата Лабу Михайла Михайловича, фракція політичної партії "Слуга народу".</p>
<p></p>
<p>10:34:58</p>
<p>ЛАБА М.М.</p>
<p>Доброго дня, колеги! Проект закону є актуальним. Встановлюється відповідальність за порушення законодавства у сфері стратегічної екологічної оцінки. Зокрема, за нездійснення стратегічної екологічної оцінки, порушення встановленої законодавством процедури здійснення екологічної оцінки, в тому числі порядку інформування громадськості, проведення громадського обговорення і врахування його результатів; неврахування результатів стратегічної екологічної оцінки при затвердженні документів державного планування.</p>
<p>До шановних авторів також би хотів звернутись і до реалізаторів даного законопроекту, в цілому якщо буде прийнятий як закон, що є зауваження від всіх сфер, коли погоджується дана стратегічна екологічна оцінка. Будь ласка, також, щоб не порушувалися норми її в часі, тому що в часі інколи затягується і суб'єкти господарської діяльності десь чекають задовго від міністерства відповідні погодження. Я би хотів врахувати і терміни, звернути на це увагу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Соломія Бобровська, фракція "Голос".</p>
<p></p>
<p>10:36:15</p>
<p>БОБРОВСЬКА С.А.</p>
<p>Железняку, будь ласка, слово передайте. Дякую.</p>
<p></p>
<p>ГОЛОВУЮЧИЙ. Ярослав Іванович Железняк, будь ласка.</p>
<p></p>
<p>10:36:20</p>
<p>ЖЕЛЕЗНЯК Я.І.</p>
<p>Ми у фракції "Голос" довго обговорювали цей законопроект і хочемо повідомити, що ми – за.</p>
<p></p>
<p>ГОЛОВУЮЧИЙ. Довго обговорювали, але швидко прийняли рішення. Я дякую вам.</p>
<p>Шановні колеги, будь ласка, Федина Софія Романівна, фракція "Європейська солідарність".</p>
<p></p>
<p>10:36:36</p>
<p>ФЕДИНА С.Р.</p>
<p>Прошу передати слово Миколі Княжицькому.</p>
<p></p>
<p>ГОЛОВУЮЧИЙ. Будь ласка, Микола Княжицький.</p>
<p></p>
<p>10:36:50</p>
<p>КНЯЖИЦЬКИЙ М.Л.</p>
<p>Дякую.</p>
<p>Колеги, з тим, що реєстр потрібен, ніхто не буде сперечатися. Якщо говорити про цей закон, то він не містить жодної деталізації про цей реєстр, не зрозуміло, для чого він створюється, з закону це не впливає, в якому порядку ведеться, який правовий статус записів, який режим доступу до нього, відкритий чи закритий, які записи конкретно вносяться. Зазвичай реєстри створюються для надання певній інформації офіційного статусу після її реєстрації. З цього закону це не випливає.</p>
<p>Щодо відповідальності. Теж, з нашої точки зору, виглядає нелогічним можливість розширення видів правопорушень у сфері стратегічної екологічної оцінки якимись іншими законами, крім безпосередньо Закону "Про стратегічну екологічну оцінку". Тому ми вважаємо, що останній абзац частини першої статті 13.2 слід було б виключити.<b> </b></p>
<p>Цей закон, очевидно, потребує доопрацювання і ще раз свідчить про імітацію нашої роботи. Тому що, коли у нас журналістам так, як Портникову, підкладають пристрої підслуховуючі незрозуміло з якою метою, коли ми зневажуємо демократію, коли уряд доручає телевізійні канали повернути в ефір, а відповідні органи не реагують, а ми займаємося псевдозаконами в час війни, це, очевидно, не додає нам ні честі, ні гідності.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Цимбалюк Михайло Михайлович. Я так розумію, Олексій Юрійович Кучеренко. Будь ласка.</p>
<p></p>
<p>10:38:22</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Шановні колеги, без образ. Оце чергова ініціатива, яка теоретично немов би правильна, вона європейська, але насправді вона призведе до дуже великої шкоди для усіх виробництв енергетичних, транспортних в Україні. Я вам на пальцях хочу пояснити, як це буде працювати.</p>
<p>Ви хочете зупинити київські станції ТЕЦ-5, ТЕЦ-6, дарницьку станцію, інші об'єкти енергетики? Ні, не хочете? Так тоді зрозумійте: якщо вимагати від них дотримання європейських екологічних норм, то і тарифи мають бути європейськими, інвестиційні програми.</p>
<p>Транспорт, ви хочете, щоб був, відповідав повністю екологічній безпеці? Добре. Тоді треба замінити на європейський цей громадський транспорт, але мають бути і відповідні, мабуть, тікети там працювати.</p>
<p>І я, коли читаю норми цього закону, теоретично я – за. Але запитайте бізнес, як він до цього відноситься в умовах податкового тиску, в умовах всіляких інспекцій. Надання будь-якій фізичній, юридичній особі права оскаржити в судовому порядку рішень чи бездіяльність органів влади, воно паралізує взагалі процес. Так само, як, вибачте, при всій повазі до громадськості, але не врахували, в який спосіб думку громадськості, і все, зупинка будь-якого інвестиційного проекту. А якщо там визначається друга громадська організація, третя, четверта, п'ята?</p>
<p>Тому, вибачте, в першу чергу, коли такі закони готуються, треба запитати тих, хто годує країну - платників податків та бізнес, - вони їм допоможуть чи вони їм зашкодять. На жаль, я переконаний, що в нинішніх умовах вони їм зашкодять. Тому ми не можемо підтримати ні цей, ні наступні законопроекти.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бакунець.</p>
<p>Хтось ще буде виступати з цього законопроекту? Якщо ні, я прошу запросити після цього народних депутатів до зали, і переходимо до прийняття рішення.</p>
<p>Павло Андрійович, будь ласка.</p>
<p></p>
<p>10:40:34</p>
<p>БАКУНЕЦЬ П.А.</p>
<p>Дякую. Шановний пане Голово! Шановні народні депутати! Звичайно, що зараз війна руйнує нашу природу, але нашу природу руйнує і недотримання Закону України "Про стратегічну екологічну оцінку". Тому саме цим проектом вводиться відповідальність за недотримання цього закону і, власне, встановлюється відповідальність за порушення, а саме за нездійснення цієї стратегічної оцінки або неврахування результатів цієї оцінки при плануванні як державними органами виконавчої влади, органами місцевого самоврядування, підприємствами різних форм власності.</p>
<p>Тому тут також додаткові повноваження Держекоінспекції додаються, і, власне, створюється цей єдиний реєстр стратегічної екологічної оцінки. Думаємо, що сьогодні слід прийняти в першому читанні з його доопрацюванням…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Шановні колеги, переходимо до прийняття рішення. Прошу народних депутатів зайняти свої місця. Шановні народні депутати, займіть свої місця, ми переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 проект Закону про внесення змін до деяких законів України щодо запровадження відповідальності за порушення порядку здійснення стратегічної екологічної оцінки (реєстраційний номер 5159).</p>
<p>Готові голосувати? Прошу народних депутатів голосувати.<b> </b></p>
<p></p>
<p>10:42:41</p>
<p>За-232</p>
<p>Рішення прийнято.</p>
<p>Шановні колеги, ми домовилися, що наступний законопроект ми одразу без обговорення, тому що там рішення…</p>
<p>А, я перепрошую, так, я ставлю пропозицію скоротити строки. Скоротити строки подання пропозицій і поправок до другого читання по законопроекту 5159.</p>
<p>Прошу народних депутатів голосувати.</p>
<p></p>
<p>10:43:17</p>
<p>За-225</p>
<p>Рішення не прийнято.</p>
<p>Дякую тому народному депутату, який стоїть в проході і не підтримав це. Дякую.</p>
<p>Шановні колеги, йдемо далі. Наступний законопроект - 5160. Ми домовилися без обговорення, тому що там рішення направити до головного комітету для підготовки на повторне перше читання.</p>
<p>Я ставлю пропозицію направити до головного комітету для підготовки на повторне перше читання проект Закону про внесення змін до Кодексу України про адміністративні правопорушення щодо запровадження відповідальності за недотримання вимог Закону України "Про стратегічну екологічну оцінку" (реєстраційний номер 5160).</p>
<p>Готові голосувати? Прошу народних депутатів голосувати.</p>
<p></p>
<p>10:44:16</p>
<p>За-234</p>
<p>Рішення прийнято.</p>
<p>Наступний законопроект, ми також домовилися, без обговорення…</p>
<p>Шановні колеги, є компромісний варіант: 3 хвилини – Крулько і після цього голосуємо євроінтеграційний закон, не ставлячи поправки на голосування. Я попрошу не розходитися, бо це важливий євроінтеграційний закон.</p>
<p>Іван Іванович Крулько, 3 хвилини. Після цього голосуємо.</p>
<p></p>
<p>10:44:53</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, от ви знаєте, дуже часто в цій сесійній залі називають євроінтеграційними законами те, що не має нічого спільного до європейської інтеграції. З одного боку, закон називається дуже зрозуміло і просто: про офіційну статистику. Але зверніть увагу, що в цьому законі зашивається. По суті, мова йде про те, що зараз проводити перепис населення можна буде в електронному режимі. В країні, яка воює, де, за офіційними даними, 5 мільйонів людей тимчасово виїхали за межі країни, де більше 5 мільйонів людей переїхали зі своїх місць і знаходяться в інших куточках України, як можна проводити перепис населення й ще і робити це в електронному вигляді?</p>
<p>Інший момент, який небезпечний в цьому законі і чому фракція "Батьківщина" буде голосувати утриматися по цьому законопроекту. Цей закон не прямо, але дуже побіжно закладає можливості для введення в майбутньому електронного голосування на виборах. Ви пригадуєте сервери Ківалова? Так от, ці сервери Ківалова будуть здаватися дитячими взагалі забавками по зрівнянню з тим, якщо буде введене електронне голосування. Це вже будуть не вибори, це будуть псевдовибори і це буде підтасовка результатів.</p>
<p>Тому за таких умов, ми вважаємо, що такий законопроект не можна голосувати. Я звертаюся до сесійної зали, щоби ми не велися на ті умовляння, що це євроінтеграційні закони, коли туди закладаються такі міни уповільненої дії.</p>
<p>Якщо ми хочемо дійсно інтегруватися до Європейського Союзу, то наше законодавство мусить стосуватися тих стандартів, норм, процедур і директив, які передбачені і прийняті Європейською комісію, Європейським парламентом, тоді це буде дійсно справжня європейська інтеграція. А коли під вивіскою європейської інтеграції закладаються електронні переписи населення і електронні вибори, то, вибачте, це не має нічого спільного з європейською інтеграцією і з тим курсом, який Україна обрала.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Прошу підготуватися до голосування. А поки ще одна хвилина – Артур Герасимов, і одразу голосуємо.</p>
<p></p>
<p>10:47:26</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги! Хотів би сказати, що, як ви пам'ятаєте, під час першого читання у нас були ключові зауваження по конфіденційним даним, які передаються Мінстатом правоохоронним органам. Хотів би повідомити вас, що відбулась дуже продуктивна робота в робочій групі разом з віце-прем’єром Федоровим, разом з керівництвом Держстату, разом з керівництвом фракції "Слуга народу", з комітетом відповідним профільним. І доопрацьована норма, тепер напряму написано, що не може бути ця інформація передана правоохоронним органам, іншим державним органам і так далі. Тобто з точки зору конфіденційності зараз завдяки зусиллям робочої групи ця правка вичищена. Ми будемо голосувати за цей закон.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до прийняття рішення. Прошу народних депутатів зайняти свої місця.</p>
<p>Шановні колеги, я ставлю пропозицію прийняти в повторному другому читанні та в цілому з необхідними техніко-юридичними поправками проект Закону про офіційну статистику (реєстраційний номер 5886).</p>
<p>Готові голосувати? Прошу народних депутатів голосувати.</p>
<p></p>
<p>10:48:52</p>
<p>За-255</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект - 6537. Ми домовились теж без обговорення. <i>(Шум у залі)</i></p>
<p>Ми ж домовились без обговорення. Я перепрошую, Ярославе Івановичу, а на наступному 23 поправку, ми знаємо. Юля, будь ласка, тоді на одну секундочку підійдіть, щоб я не давав слово, одну секундочку, будь ласка.</p>
<p>Шановні колеги, Ярослав Іванович – одна хвилина і ми переходимо до голосування. 2 хвилини, так, 2 хвилини Ярославу Івановичу.</p>
<p></p>
<p>10:49:57</p>
<p>ЖЕЛЕЗНЯК Я.І.</p>
<p>Шановні колеги, а давайте я поясню, про що цей "чудовий" (в лапках) законопроект. Він говорить про те, що можна по дуже спрощеній переговорній процедурі на 500 тисяч, не на 50, а на 500, в 10 разів підняття, закупати паливо-мастильні матеріали, будівельні роботи робити і таке інше для місцевих органів влади.</p>
<p>Перше питання. От наступний законопроект, який ми з вами голосуємо, він дає під час війни, протягом дії воєнного стану, плюс 6 місяців - спеціальна процедура, яку визначає Кабмін. І під час війни це логічно. А скажіть мені, якими аргументами ми користуємося, коли ми після цього даємо таку можливість, ну пробачте, але в тому числі й "тирити" на державних тендерах? Цей законопроект не погоджений з Мінекономіки, він не погоджений з командою ProZorro, і, чесно говорячи, окрім як корупційних ризиків там мало чого позитивного.</p>
<p>Тому, шановні колеги, я вас одразу попереджаю: мені байдуже, яка тут була політична домовленість, але цей законопроект не буде прийнятий у цій залі. Це корупційний законопроект, і ви отримаєте туди як мінімум тисячу правок до другого читання. Тому в мене є порада просто, знаєте, не ганьбитися. Ми вчора начебто показали, що парламент змінився і розуміє, які виклики стоять перед війною, і проголосували непогані рішення. От після цього рішення у нас заголовки знову вийдуть з тим, що ми проголосували якийсь корупційний "шкурняк".</p>
<p>Тому дуже велике прохання: зніміть цей законопроект. І давайте будемо розраховуватись за голоси якимись іншими способами.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 6537: проект Закону про внесення змін до Закону України "Про публічні закупівлі" щодо спрощення організації та проведення процедур закупівель за рахунок коштів бюджетів місцевого самоврядування.</p>
<p>Я прошу депутатів зайняти свої місця, нам треба зараз проголосувати декілька процедурних рішень.</p>
<p>Перше. Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>10:52:19</p>
<p>За-247</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до Закону України "Про публічні закупівлі" щодо спрощення організації та проведення процедур закупівель за рахунок коштів бюджетів місцевого самоврядування (реєстраційний номер 6537). Прошу народних депутатів голосувати.</p>
<p></p>
<p>10:52:49</p>
<p>За-259</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6537. Прошу народних депутатів голосувати.</p>
<p></p>
<p>10:53:15</p>
<p>За-229</p>
<p>Рішення прийнято.</p>
<p>Наступний законопроект. Ми ставимо одну поправку, 23 поправку, і голосуємо в цілому. Рахманін, будь ласка, по 23 поправці, і після цього голосуємо в цілому. <i>(Шум у залі)</i></p>
<p>Що? 7163. Це проект Закону про внесення змін до Закону України "Про публічні закупівлі" та інших законів України щодо здійснення оборонних та публічних закупівель на період дії правового режиму воєнного стану. Я перепрошую.</p>
<p>Будь ласка, Рахманін.</p>
<p></p>
<p>10:53:48</p>
<p>РАХМАНІН С.І.</p>
<p>Дякую, Руслане Олексійовичу.</p>
<p>Я пропоную колегам проголосувати, ставлю на підтвердження правку номер 23 до цього законопроекту. Там пропонується скасувати спрощену процедуру оборонних закупівель, яка передбачена якраз на час дії правового режиму воєнного стану. Підтвердження цієї правки, фактично воно зупинить оборонні закупівлі. Тому я прошу колег скасувати цю правку, проголосувати проти.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я так розумію, Дмитро, вона врахована. Будь ласка, позиція комітету. Я так розумію, що вона трошки змінилась.</p>
<p></p>
<p>10:54:28</p>
<p>НАТАЛУХА Д.А.</p>
<p>Колеги, дуже дякую.</p>
<p>Правка комітетом була врахована. Комітет не заперечуватиме після консультацій з колегами з інших фракцій і з профільним міністерством щодо того, щоб в залі вона не знайшла підтримки.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 23 поправка, вона комітетом врахована. Рахманін ставить на підтвердження. Прошу визначатись та голосувати. </p>
<p></p>
<p>10:55:01</p>
<p>За-24</p>
<p>Рішення не прийнято.</p>
<p>Йдемо далі. По цьому тепер приймаємо рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про публічні закупівлі" та інших законів України щодо здійснення оборонних та публічних закупівель на період дії правового режиму воєнного стану, реєстраційний номер законопроекту 7163. Прошу народних депутатів голосувати.</p>
<p></p>
<p>10:55:45</p>
<p>За-255</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект ми теж домовилися без обговорення. Це проект Закону про внесення змін до деяких законодавчих актів України щодо використання та обігу піротехнічних виробів (№ 7438).</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>10:56:24</p>
<p>За-238</p>
<p>Рішення прийнято.</p>
<p>Наступна пропозиція. Я ставлю пропозицію прийняти за основу проект Закону про внесення змін до деяких законодавчих актів України щодо використання та обігу піротехнічних виробів (реєстраційний номер 7438). Прошу народних депутатів голосувати.</p>
<p></p>
<p>10:56:57</p>
<p>За-250</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій, поправок для підготовки до другого читання законопроекту 7438. Прошу народних депутатів голосувати.</p>
<p></p>
<p>10:57:24</p>
<p>За-223</p>
<p>Рішення не прийнято. Дякую.</p>
<p>Йдемо далі. 7668. Ми теж домовилися без обговорення. Без обговорення, тому що це включення до порядку денного.</p>
<p>Тому я ставлю пропозицію… Я ставлю пропозицію включити до порядку денного сесії проект Закону про внесення змін до розділу ХХ "Перехідні положення" Податкового кодексу України щодо ставок акцизного податку (реєстраційний номер 7668).</p>
<p>Готові голосувати? Шановні народні депутати, готові голосувати? Прошу голосувати.</p>
<p></p>
<p>10:58:23</p>
<p>За-218</p>
<p>Рішення не прийнято.</p>
<p>Шановні колеги, давайте далі. Наступний - 7669.</p>
<p>По фракціях покажіть, будь ласка.</p>
<p>Наступний - 7669. Це проект Закону про внесення зміни до Закону України "Про Державний бюджет України на 2022 рік" щодо використання коштів державного дорожнього фонду.</p>
<p>Я ставлю пропозицію включити цей законопроект до порядку денного сесії.</p>
<p></p>
<p>10:59:20</p>
<p>За-228</p>
<p>Рішення прийнято.</p>
<p>Тоді я ставлю пропозицію визначити… По фракціях покажіть.</p>
<p>Я ставлю пропозицію визначити законопроект невідкладним та скоротити строк внесення альтернативних законопроектів наполовину по законопроекту 7669. Прошу народних депутатів голосувати. </p>
<p></p>
<p>10:59:53</p>
<p>За-229</p>
<p>Рішення прийнято.</p>
<p>По фракціях, будь ласка.</p>
<p>Шановні колеги, це процедурне рішення. Ми можемо все-таки попробувати 7668? <i>(Шум у залі) </i>Ну, це процедурне, Сергію Володимировичу, я вас прошу… Це ж не сутнісне рішення. Давайте попробуємо ще раз.</p>
<p>Я ставлю пропозицію включити до порядку денного сесії законопроект 7668. Це проект Закону про внесення змін до розділу ХХ "Перехідні положення" Податкового кодексу України щодо ставок акцизного податку. Прошу народних депутатів голосувати.</p>
<p></p>
<p>11:00:46</p>
<p>За-218</p>
<p>Все, дякую. Фініта ля комедія.</p>
<p>Йдемо далі, шановні колеги. Проект Закону про внесення змін до Податкового кодексу України (щодо платіжних послуг) (4366).</p>
<p>Ми домовилися без обговорення. Тому я ставлю пропозицію прийняти за основу з доопрацюванням положень відповідно до частини першої статті 116 проект Закону про внесення змін до Податкового кодексу України (щодо платіжних послуг) (реєстраційний номер 4366). Прошу народних депутатів голосувати.</p>
<p></p>
<p>11:01:39</p>
<p>За-251</p>
<p>Рішення прийнято.</p>
<p>Я ставлю пропозицію скоротити наполовину строки подачі поправок для підготовки до другого читання законопроекту 4366. Прошу народних депутатів голосувати.</p>
<p></p>
<p>11:02:05</p>
<p>За-237</p>
<p>Рішення прийнято.</p>
<p>Йдемо далі. Наступні законопроекти - це друге читання, і ми домовилися деякі з них без обговорення.</p>
<p><a href="http://w1.c1.rada.gov.ua/pls/zweb2/webproc4_2?pf3516=7486&skl=10" target=_blank>7486</a> - це проект Закону про внесення змін до деяких законів України щодо покращення управління у сфері електронних комунікацій. Ніхто не буде наполягати на поправках, тому я одразу ставлю рішення, проект рішення.</p>
<p>Я пропоную прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо покращення управління у сфері електронних комунікацій (реєстраційний номер 7486). Прошу народних депутатів голосувати.</p>
<p></p>
<p>11:02:58</p>
<p>За-266</p>
<p>Рішення прийнято. Закон прийнятий в цілому.</p>
<p>Наступний законопроект - 7487. Це проект Закону про внесення змін до деяких законодавчих актів України щодо забезпечення умов для розвитку та відновлення електронних комунікаційних мереж.</p>
<p>Там я знаю декілька правок... <i>(Шум у залі) </i>Одна хвилина Кучеренку і голосуємо. Шановні колеги, не розходимося, одна хвилина, через хвилину приймаємо рішення.</p>
<p>Будь ласка, Олексію Юрійовичу.</p>
<p></p>
<p>11:03:26</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". Шановні колеги, шановні айтішники, з величезною повагою до вас, до ваших бізнес-інтересів, до ваших оцих цілей я просто закликаю, враховуючи те, що останнім часом є багато дуже протиріч з енергетиками, з мережевими компаніями, с ОСББ, з будинками, закликаю вас по-доброму: перестаньте тиснути, перестаньте давити, давайте знаходити компроміс, для того щоб всі суб'єкти цього ланцюга були задоволені і для того щоб наші мешканці отримували всі послуги за нормальними цінами. Я сподіваюся, що асоціації ІТ і депутати, які лобіюють їх інтереси в Раді, почули мене.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо забезпечення умов для розвитку та відновлення електронних комунікаційних мереж (реєстраційний номер 7487). Прошу народних депутатів голосувати.<b> </b></p>
<p></p>
<p>11:05:01</p>
<p>За-253</p>
<p>Рішення прийнято. Закон прийнятий в цілому.</p>
<p>Наступний законопроект, теж ми домовилися без поправок, це 7431.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кримінального процесуального кодексу України (щодо обрання запобіжного заходу до військовослужбовців, які вчинили військові злочини під час дії воєнного стану) (реєстраційний номер 7431). Прошу народних депутатів голосувати.</p>
<p></p>
<p>11:05:48</p>
<p>За-282</p>
<p>Рішення прийнято. Закон прийнятий в цілому.</p>
<p>Наступний законопроект 7630, ми домовилися без обговорення. Це проект Закону про внесення змін до Кримінального процесуального кодексу України щодо закриття кримінального провадження в зв’язку з декриміналізацією діяння.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>11:06:25</p>
<p>За-258</p>
<p>Рішення прийнято.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 проект Закону про внесення змін до Кримінального процесуального кодексу України щодо закриття кримінального провадження в зв’язку з декриміналізацією діяння (реєстраційний номер 7630). Прошу народних депутатів голосувати.</p>
<p></p>
<p>11:06:58</p>
<p>За-249</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7630. Прошу народних депутатів голосувати. </p>
<p></p>
<p>11:07:24</p>
<p>За-238</p>
<p>Рішення прийнято. Дякую, колеги.</p>
<p>Йдемо далі. 7445, цей законопроект з обговоренням. Це проект Закону про внесення змін до статті 42-4 Кодексу України про адміністративні правопорушення щодо посилення відповідальності за порушення встановленого порядку реалізації (відпуску) лікарських засобів.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>11:08:00</p>
<p>За-265</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:08:21</p>
<p>За-238</p>
<p>Рішення прийнято.</p>
<p>Шановні колеги, давайте два – за, два – проти. Будь ласка, для обговорення записуємося.</p>
<p>Будь ласка, Іонова Марія Миколаївна, фракція політичної партії "Європейська солідарність".</p>
<p></p>
<p>11:08:57</p>
<p>ІОНОВА М.М.</p>
<p>Прошу передати слово Гончаренку Олексію.</p>
<p></p>
<p>ГОЛОВУЮЧИЙ. Олексій Гончаренко, будь ласка.</p>
<p></p>
<p>11:09:18</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, я звертаюсь до вас з проханням: давайте ми будемо дуже обережними. Під час надзвичайно складної ситуації, яка є сьогодні в нашій державі, приймати будь-які рішення, які стосуються посилення відповідальності, накладання штрафів, закручування якихось гайок, ну, крім, звичайно, боротьби з колаборантами, зрадниками і проросійськими агентами, тут все зрозуміло, а з усім іншим, що стосується бізнесу, що стосується продажу в тому числі ліків, не треба ламати правила, до яких люди звикли. Не треба заставляти людей сьогодні йти за рецептами невідомо куди, невідомо де їх брати в тих умовах, які є сьогодні, що працює, що не працює, де є лікар, де лікаря немає, хто виїхав. І це надзвичайно у людей сьогодні дуже багато проблем і так. Давайте не створювати нові і зайві проблеми, давайте не створювати нові можливості для тиску на бізнес, для тиску на людей. Сьогодні треба враховувати все, в тому числі психологічний стан людини сьогодні, будь-якої.</p>
<p>Тож, друзі, я прошу вас не голосувати за це рішення, зрозуміти, що нам не треба сьогодні жодних, ще раз, закручувань гайок, нам навпаки треба підтримувати всіх. Нам не треба робити сьогодні так, щоб людина, яка хоче, там, як ми кажемо: от антибіотики ніде не купують у Європі без рецепту. Друзі, ніде не купують, а в Україні купували роками, і треба людей до цього привчити, а не просто взяти щось заборонити і зробити.</p>
<p>Тож я звертаюся до вас: давайте з розумом підходити до всього цього.</p>
<p>І ще хочу сказати, ми вчора приймали рішення по ядерному тероризму Росії. Наш уряд до сих пір не денонсував Угоду про співробітництво в ядерній енергетиці з Російською Федерацією. Давайте це теж вирішувати. Оце є нагальне.</p>
<p></p>
<p>ГОЛОВУЮЧИЙ. Слово надається Михайлу Михайловичу Цимбалюку, фракція "Батьківщина".</p>
<p></p>
<p>11:11:34</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні головуючий, президія, шановні колеги! Глянувши на порядок денний, виникає питання: чи це ті законопроекти розглядає сесійна зала, Верховна Рада в цілому для того, щоб громадяни у цей непростий час жили краще? Чи це ті нагальні питання, які стосуються забезпечення обороноздатності, підтримки військовослужбовців? Чи це ті законопроекти, які підтримують внутрішньо переміщених, пенсіонерів і громадян, які сьогодні ледь виживають під час такого рівня інфляції?</p>
<p>Що стосується суті цього законопроекту. Черговий адміністративний тиск. Закон виписаний юридично неграмотно. Правовий нігілізм. Вибачте, як можна вводити відповідальність, яка встановлюється дистанційно? На кого ми плануємо цим законопроектом накладати стягнення, тобто штрафи? На провізора, на аптекаря, який (увага!) за цим законопроектом, за його логікою має нести відповідальність, якщо рецепт підроблений? Шановні колеги, він що, експерт, почеркознавець?</p>
<p>Через те в такому вигляді цей законопроект ухвалювати не можна. Його слід повернути на доопрацювання, а формувати порядок денний з тих законопроектів, яких очікує все українське суспільство, насамперед військові і наші громадяни, пенсіонери, рівень пенсії з 1 липня яких зріс, мінімальний, на 60 гривень. От що треба розглядати в сесійній залі.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, слово надається народному депутату Павлюку Максиму Васильовичу, фракція політичної партії "Слуга народу"</p>
<p></p>
<p>11:13:37</p>
<p>ПАВЛЮК М.В.</p>
<p>Дякую, Руслане Олексійовичу.</p>
<p>Прошу колег підтримати даний законопроект до першого читання, рішення комітету. А до другого читання комітет, звичайно, буде враховувати позицію і правоохоронних органів, і наших колег, і буде доопрацьовувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз буде завершальний виступ Володимира Юрійовича Арешонкова. Я прошу запросити народних депутатів на їх місця, будемо переходити до прийняття рішень.</p>
<p>Володимир Юрійович Арешонков, будь ласка.</p>
<p></p>
<p>11:14:07</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Шановні колеги, я готовий погодитися з аргументами, які викладали з цієї трибуни мої колеги, з тим, що сьогодні є, можливо, більш нагальні законопроекти, що треба дуже обережно підходити до питань, які пов'язані з нашими людьми, з отриманням ними послуг, в тому числі на ринку медичному. Але водночас скажіть мені, до якого часу ми будемо миритися з тим, що в Україні можна за рецептами, які видаються в тому числі медичними працівниками, абсолютно вільно в любий час купити препарати, які містять наркотичні, наркологічні засоби? До якого часу у нас можна достатньо вільно в мережі аптек придбати медикаменти, які мають бути відпущені виключно за рецептами лікарів? Тому потрібно наводити порядок в цій системі теж.</p>
<p>І законопроект даний якраз і пропонує встановлення посиленої відповідальності за відпуск ліків за недійсними рецептами або з порушенням встановленого порядку відпуску лікарських засобів, в тому числі з використанням інформаційно-комунікаційних систем, дистанційних засобів, так звана електронна розробка торгівлі лікарськими засобами, і таке інше.</p>
<p>Тому нам видається, що підвищення відповідальності за порушення встановленого порядку реалізації (відпуску) лікарських засобів, воно є на сьогодні важливим і логічним. До другого читання, я погоджуюсь, ми можемо пропрацювати конкретно саме по тій кількості цифр штрафних санкцій і таке інше, це потрібно допрацьовувати. Але в цілому... <i> </i></p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу народних депутатів зайняти свої місця, ми переходимо до прийняття рішень. Більше бажаючих виступити немає, тому, будь ласка, переходимо до прийняття рішення.</p>
<p>Шановні колеги, я ставлю пропозицію прийняти за основу проект Закону про внесення змін до статті 42 зі значком 4 Кодексу України про адміністративні правопорушення щодо посилення відповідальності за порушення встановленого порядку реалізації (відпуску) лікарських засобів (реєстраційний номер 7445).</p>
<p>Готові голосувати? Прошу народних депутатів голосувати.</p>
<p></p>
<p>11:17:30</p>
<p>За-205</p>
<p>Рішення не прийнято.</p>
<p>Шановні колеги, я ставлю пропозицію відправити на повторне перше читання законопроект 7445. Прошу народних депутатів голосувати.</p>
<p></p>
<p>11:18:11</p>
<p>За-219</p>
<p>Рішення не прийнято.</p>
<p>Шановні колеги, от просто перед тим, як я поставлю останній можливий варіант – відправити суб’єкту законодавчої ініціативи на доопрацювання, - я просто хочу спитати: в чому така нагальна потреба під час обговорення покидати всім сесійну залу? Поясніть мені, будь ласка.</p>
<p>Шановні колеги, я ставлю крайню пропозицію. Ні, я ж не у вас питаю, я питаю тих, хто пішов. Шановні колеги, я ставлю пропозицію кінцеву - це відправити суб’єкту законодавчої ініціативи на доопрацювання цей законопроект реєстраційний номер 7445. Прошу народних депутатів голосувати.</p>
<p></p>
<p>11:19:26</p>
<p>За-225</p>
<p>Шановні колеги, з мотивів? З яких мотивів? З мотивів береться до того, як голосування. З мотивів не дається після голосування, дається перед. Хіба що з процедури я можу вам дати.</p>
<p>Будь ласка, Бужанський Максим Аркадійович.</p>
<p></p>
<p>11:19:52</p>
<p>БУЖАНСЬКИЙ М.А.</p>
<p>Руслане Олексійовичу, так сталося, що ви особисто ніколи не працювали, сидячи в залі, ви завжди працювали в президії, і ви не знаєте, як це працює. Коли народний депутат раптом дізнається, що без його участі, без участі фракції якимось чином сформований порядок денний і там з'явилось якесь питання, яке він не дуже бажає підтримувати, він не голосує. Коли йому не дуже зручно натиснути жовту або червону кнопку, він виходить із зали. Ну, щоб це не виглядало як особисте щось, але він не підтримує. Так буває. Це парламентаризм, це демократія, воно так працює. Так буває з кожним із нас, коли пропозиція не знаходить підтримки у залі. І тут немає нічого жахливого. Країна не рухне, це не найбільша загроза, що ми не підтримали цей законопроект. Наступного разу все вдасться. Працюємо далі.</p>
<p></p>
<p>ГОЛОВУЮЧИЙ. Максиме Аркадійовичу, знаєте, ну, таке оптимістичне завершення, але мені здається, що просто ви ніколи не працювали в погоджувальних радах. Да. І ви не знаєте, що таке щодня по 3-4 години узгоджувати оці всі речі. Просто я просив би тоді представників фракцій, груп, якщо ви бачите, що такі законопроекти є, не ставте їх, будь ласка, в порядок денний. Це теж нормальна селекційна робота.</p>
<p>З процедури. Артуре Володимировичу, з процедури, будь ласка.</p>
<p></p>
<p>11:21:27</p>
<p>ГЕРАСИМОВ А.В.</p>
<p>Шановний Руслане Олексійовичу, я вже звертав вашу увагу сьогодні і колег по залу, що порядок денний на засідання має затверджуватись залою Верховної Ради. Ви під час своєї відповіді послалися на постанову, яку ми прийняли 24 лютого. Я зачитаю, про що ця постанова: "Встановити, що Верховна Рада України працює в режимі пленарного засідання безперервно. Доручити Голові Верховної Ради України, Першому заступнику та заступнику Голови Верховної Ради України, який виконує його обов'язки, визначати (увага!) час і місце проведення пленарного засідання Верховної Ради України та спосіб голосування за потреби".</p>
<p>Скажіть, будь ласка, тут щось є про порядок денний? Тому, Руслане Олексійовичу, вивчайте матчастину.</p>
<p>Дякую.</p>
<p></p>
<p>ГОЛОВУЮЧИЙ. Тепер я до вас пошлюся. Там не тільки одна постанова. Ви відкриєте для себе чудовий світ й інших постанов, коли ви подивитеся. <i> </i></p>
<p>А тепер з приводу цього. Я ніколи і не говорив про те…<i> (Шум у залі)</i></p>
<p>Одну секундочку, я можу звершити чи всі повинні слухати тільки ваш крик, Артуре Володимировичу?</p>
<p>Тому я ще раз кажу, я ніколи не говорив, що я погоджую порядок денний. Я навіть більше казав, що коли ваші колеги до мене зверталися – змініть порядок денний, - я завжди говорив, що це компетенція Погоджувальної ради. Тому, шановні колеги, зал затверджує порядок денний сесії, а порядок денний цього затверджує Погоджувальна рада.</p>
<p>Шановні колеги, йдемо далі. Наступне питання – 7433. Ми з обговоренням його. Це проект Закону про внесення змін до Закону України "Про збір та облік єдиного внеску на загальнообов’язкове державне соціальне страхування" та деяких інших законів України, щодо захисту прав фізичних осіб під час воєнного стану та спрощення обліку робочих місць для осіб з інвалідністю. Я ставлю пропозицію (7433) включити це питання до порядку денного сесії. Прошу народних депутатів голосувати.</p>
<p></p>
<p>11:23:47</p>
<p>За-256</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>11:24:12</p>
<p>За-229</p>
<p>Рішення прийнято.</p>
<p>Шановні колеги, ми домовились з обговоренням це питання, тому прошу записатися: два – за, два – проти. Будь ласка.<b> </b></p>
<p>Слово надається народному депутату Крейденку Володимиру Вікторовичу, фракція "Слуга народу".</p>
<p></p>
<p>11:24:49</p>
<p>КРЕЙДЕНКО В.В.</p>
<p>Прошу підтримати.</p>
<p></p>
<p>ГОЛОВУЮЧИЙ. Прекрасно. Дякую.</p>
<p>Будь ласка, Федина Софія Романівна.</p>
<p></p>
<p>11:25:23</p>
<p>ФЕДИНА С.Р.</p>
<p>Шановні колеги, фракція "Європейської солідарності" буде підтримувати цей законопроект, один з небагатьох, за який ми голосуємо сьогодні.</p>
<p>Але в той же час, коли ми намагаємося точково вирішити певні соціальні питання, певні питання, які стосуються оборонки, я би дуже хотіла, щоб передовсім і на порядку денному, і на порядку совісті кожного із народних депутатів були питання життя наших військовослужбовців, які потрапили в московський полон, і питання життя наших полонених, які зараз, зокрема, перебувають в Оленівці.</p>
<p>Я розумію, що ми маємо тут голосувати, як когось з військових більше засудити, як когось там ще більше посадити в тюрму за якийсь не такий рецепт, але сьогодні і до 24 серпня на секунди йде відлік життя тих людей, які зараз знаходяться в Оленівці. І Верховна Рада не хоче включити до порядку розгляду на цьому засіданні постанову по Оленівці, бо, бачите, МЗС десь там розказує, що й там не хочуть, щоби був наїзд на Червоний Хрест.</p>
<p>Я перепрошую, але якщо наїздом на Червоний Хрест вважається заклик до Червоного Хреста, ООН, ОБСЄ, інших міжнародних структур засудити дії "московської федерації", визнати "московську федерацію" державою-терористом, негайно відрядити спостережну місію, щоб вивчити обставини перебування наших людей в фільтраційному, а по суті концтаборі, Оленівці, то я взагалі не розумію, про що йдеться тут, в МЗС, і в Верховній Раді України. Тут добре бігати на каву, в туалет, ще там кудись, фотографії чи відео робити, але 24-го нам обіцяють показове судилище, і невідомо яка буде доля людей. Якщо Верховна Рада зараз не покаже свою позицію, то моновлада буде винною у тому, що може статися з людьми в Оленівці.</p>
<p></p>
<p>ГОЛОВУЮЧИЙ. Слово надається народному депутату Власенку, фракція "Батьківщина".</p>
<p></p>
<p>11:27:28</p>
<p>ВЛАСЕНКО С.В.</p>
<p>Прошу передати слово Михайлу Михайловичу Цимбалюку.</p>
<p></p>
<p>ГОЛОВУЮЧИЙ. Михайло Михайлович Цимбалюк, будь ласка.</p>
<p></p>
<p>11:27:44</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, законопроект 7433, який ми сьогодні розглядаємо, має нібито благородну мету: дозволити використовувати інформацію Державного реєстру загальнообов'язкового державного соціального страхування з метою виявлення фактів порушення законодавства про створення робочих місць для осіб з інвалідністю. Також дозволяється додатково Фонду соцстраху на подання запитів. Але ми маємо говорити про інше: як ефективно працює фонд соціального захисту, яка заборгованість по виплаті по лікарняних, а також тим особам, так званих регресників, які втратили здоров'я під час роботи на шкідливих підприємствах або шкідливих умовах праці.</p>
<p>Також ми вважаємо, що цим законопроектом є небезпека, що надається право Кабінету Міністрів на період дії воєнного стану та протягом 180 календарних днів після його припинення або скасування визначати особливості призначення перерахунку і продовження виплати та фінансування пенсій. Шановні колеги, цим законопроектом Кабінет Міністрів буде мати право обмежувати пенсійне забезпечення. Уважно читайте, де, яка небезпека зашита в цьому законопроекті. Неможливо його ухвалювати в такому вигляді. В іншому разі Кабмін буде обмежувати пенсії, і це є крах.</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна, фракція "Голос".</p>
<p></p>
<p>11:29:42</p>
<p>КЛИМЕНКО Ю.Л.</p>
<p>Шановні колеги, давайте ми якось зберемося в зал і почнемо нормально голосувати. Тому що знову наполовину зал пустий, частина депутатів тут маринується, і насправді небезпека нікуди не ділася. Тому велике прохання всім якось зібратися і почати швидко голосувати, і розійтися.</p>
<p>Дякую правлячій партії, монобільшості, якщо вона буде сидіти на своїх місцях. Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Прошу запросити народних депутатів до зали.</p>
<p>Я ставлю пропозицію прийняти за основу проект Закону про внесення змін до Закону України "Про збір та облік єдиного внеску на загальнообов'язкове державне соціальне страхування" та деяких інших законів України щодо захисту прав фізичних осіб під час воєнного стану та спрощення обліку робочих місць для осіб з інвалідністю (реєстраційний номер 7433).</p>
<p>Готові голосувати? Прошу народних депутатів голосувати.</p>
<p></p>
<p>11:30:59</p>
<p>За-251</p>
<p>Рішення прийнято.</p>
<p>Ставлю пропозицію скоротити наполовину строки подачі пропозицій і поправок для підготовки до другого читання законопроекту реєстраційний номер 7433.</p>
<p></p>
<p>11:31:28</p>
<p>За-232</p>
<p>Рішення прийнято.</p>
<p>Наступний законопроект - це друге читання, 7345. Це проект Закону про внесення змін до деяких законів України щодо особливостей здійснення окремих повноважень Національною радою України з питань телебачення і радіомовлення в умовах воєнного стану.</p>
<p>Я знаю, там будуть деякі поправки Княжицького. Шість поправок Княжицького. І В'ятровича скільки? Дві. Давайте шість поправок Княжицького, дві В'ятровича - і переходимо до голосування.</p>
<p>Микола Княжицький, будь ласка.</p>
<p></p>
<p>11:32:08</p>
<p>КНЯЖИЦЬКИЙ М.Л.</p>
<p>Дякую, колеги.</p>
<p>Отже, поправка номер 6. Послухайте, бо це важливо і стосується свободи слова. Проект закону не визначає... Нацрада, якщо є порушення, звертається до військового командування, військове командування за проектом може закривати медіа. Проект не визначає ні механізмів реагування військового командування на таке звернення, ні яке саме військове командування має реагувати на таке звернення.</p>
<p>Згідно Закону "Про правовий режим воєнного стану" військове командування – це велика кількість суб'єктів, починаючи від Головнокомандувача Збройних Сил до керівника окремої частини. Виходить, що керівник військової частини десь в Хмільнику зможе закривати будь-яке медіа.</p>
<p>Ця і наступні правки мої намагаються врегулювати цю колізію, зберегти свободу слова і дати можливість військовому командуванню ефективно працювати.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Якщо можна, від комітету по цій поправці і, можливо, наступних. Будь ласка.</p>
<p></p>
<p>11:33:17</p>
<p>ПОТУРАЄВ М.Р.</p>
<p>Шановні колеги, у нас була, справді, плідна дискусія. Ми на комітеті, чесно, не знайшли рішення для тієї проблеми, яку зараз зазначає Микола Леонідович. Але ми вважаємо, що там немає тих ризиків, про які Микола Леонідович зараз каже. Микола Леонідович пропонував визначити Головнокомандувача відповідальним, але пан Залужний, ми ж розуміємо, що він робить зараз, він керує бойовими діями, він не може ще в це втручатися. Ми переконані, що військове командування визначить відповідальних осіб, і ті ризики, про які зазначає Микола Леонідович, вони не будуть, не постануть просто.</p>
<p>Тому я просив би все ж таки підтримати пропозицію комітету згідно Закону про воєнний стан.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 6 поправка народного депутата Княжицького. Комітет її відхилив. Прошу визначатися та голосувати.</p>
<p></p>
<p>11:34:20</p>
<p>За-135</p>
<p>Рішення не прийнято. </p>
<p>Будь ласка, наступна поправка, Микола Леонідович.</p>
<p></p>
<p>11:34:26</p>
<p>КНЯЖИЦЬКИЙ М.Л.</p>
<p>Дякую. Отже, 7 поправка. Я, дійсно, як сказав шановний голова комітету, запропонував чіткий і зрозумілий механізм реакції військового командування на звернення Нацради. По-перше, визначається суб'єкт такого звернення - це, дійсно, Головнокомандувач Збройних Сил. Але, до речі, це не була моя принципова позиція. Я пропонував, щоб ми спільно з Міноборони визначили і конкретизували, до кого саме, до якого військового командування може звертатися Національна рада. Бо згідно з запропонованою редакцією це може бути будь-який керівник військової частини в маленькому містечку. Але відмовилися зробити це узгодження з Міністерством оборони. В результаті ми маємо абсурдний закон.</p>
<p>Прошу підтримати 7 поправку. Дякую.</p>
<p></p>
<p>ГОЛОВУЮЧИЙ. Шановні колеги, 7 поправка народного депутата Княжицького. Комітет її пропонує відхилити. Прошу визначатись та голосувати.</p>
<p></p>
<p>11:35:35</p>
<p>За-112</p>
<p>Рішення не прийнято.</p>
<p>Наступна поправка. Тільки одразу називайте номер, будь ласка, Микола Леонідович.</p>
<p></p>
<p>11:35:40</p>
<p>КНЯЖИЦЬКИЙ М.Л.</p>
<p>8 поправка. Вона конкретизує, що в разі прийняття військовим командуванням рішення про припинення розповсюдження програм телерадіоорганізацій, які повторно порушили законодавство, Нацрада приймає рішення про зупинення дії ліцензії таких ТРО на період воєнного стану та 30 днів після його закінчення. Бо згідно запропонованої редакції існує повна невизначеність, до якого саме військового командування має звертатися Нацрада і які мають бути наслідки такого звернення. Ми як парламент країни, яка має намір стати членом Європейського Союзу, повинні ухвалювати професійні закони, а не продукувати колізії і невизначеності, особливо, коли мова йде про свободу слова. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. 8 поправка народного депутата Княжицького. Комітет її відхилив. Будь ласка, прошу визначатись та голосувати.</p>
<p></p>
<p>11:36:49</p>
<p>За-102</p>
<p>Рішення не прийнято. </p>
<p>Наступна поправка, Княжицький.</p>
<p></p>
<p>11:36:54</p>
<p>КНЯЖИЦЬКИЙ М.Л.</p>
<p>Дякую. 10 поправка. Вона пропонує вилучити з законопроекту зміни до Закону "Про судовий збір", які звільняють Національну раду від сплати судового збору за подання позовів, предметом яких є сплата штрафу.</p>
<p>По-перше, не обґрунтовано, чим позови Нацради відрізняються від позовів будь-яких інших державних структур щодо стягнення штрафу, наприклад податкової інспекції. На сьогодні від судового збору звільняється тільки Фонд гарантування вкладів у виключних випадках і при стягненні необґрунтованих активів. Очевидно, що в останньому випадку розмір судового збору був би настільки великим, що ця процедура була б неможливою.</p>
<p>Наявність судового збору є певним запобіжником для Нацради від зловживання своїм правом звернення до суду і ухвалення неправомірних рішень. Якщо за рішенням суду позов Нацради буде задоволено, то компенсація судового збору покладається на відповідача.</p>
<p>Прошу підтримати цю поправку. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 10 поправка. Вона врахована частково. Водночас народний депутат Княжицький наполягає на повному врахуванні цієї поправки. Ставлю його пропозицію на голосування. Прошу визначатись та голосувати.</p>
<p></p>
<p>11:38:19</p>
<p>За-117</p>
<p>Рішення не прийнято. Поправка залишається врахованою частково.</p>
<p>Наступна. Будь ласка, Княжицький.</p>
<p></p>
<p>11:38:24</p>
<p>КНЯЖИЦЬКИЙ М.Л.</p>
<p>Дякую. 11 поправка. Вона, крім іншого, наділяє Нацраду додатковими повноваженнями нагляду за діями провайдерів постачальників електронних комунікаційних мереж або послуг щодо виконання ними своїх обов'язків за розповсюдження програм телерадіоорганізацій відповідно до умов ліцензії. Адже під час воєнного стану йдеться не тільки про випадки відключення мовлення українських телеканалів, а, можливо, і трансляції російських пропагандистських каналів, можливо, і трансляції інших шкідливих антиукраїнських каналів. Нацрада повинна мати механізм швидко і ефективно реагувати на це. На жаль, на думку більшості в комітеті і членів комітету, такі повноваження Нацраді непотрібні. Тобто ця поправка збільшує повноваження Нацради для того, щоб Нацрада контролювала, що транслюють провайдери, і мала право заборонити трансляцію ворожих телевізійних каналів.</p>
<p>Прошу підтримати цю поправку. Дякую. </p>
<p></p>
<p>ГОЛОВУЮЧИЙ. 11 поправка, вона також була врахована частково. Водночас її автор народний депутат Княжицький вимагає повного врегулювання цієї поправки. Ставлю його пропозицію на голосування. Прошу голосувати.</p>
<p></p>
<p>11:39:47</p>
<p>За-101</p>
<p>Рішення не прийнято. Поправка залишається врахованою частково.</p>
<p>Наступна 12-а. Я правильно розумію?</p>
<p></p>
<p>11:39:55</p>
<p>КНЯЖИЦЬКИЙ М.Л.</p>
<p>Так, остання моя 12 поправка пропонує внести зміни в Закон "Про правовий режим воєнного стану" з метою узгодити його з нормами Закону про телебачення. Як і попередні поправки, вона має на меті усунути правову невизначеність, якою переповнений цей законопроект.</p>
<p>Питання свободи слова, захисту інформаційної безпеки потребує розумного балансу як забезпечення інтересів держави, так і недопущення незаконного порушення прав мовника. Очевидно, неприпустимо, щоб мовлення каналів могло бути припинене за рішенням керівника військової частини. Але так само неприпустимо, щоб Нацрада не мала ефективних механізмів реагування на порушення.</p>
<p>Хоча законопроект містить багато норм, які дійсно необхідні Нацраді, до другого читання не вдалося, на жаль, нам усунути колізії і упущення, що можуть нести великі загрози для свободи слова. Тому наша фракція не буде підтримувати цей проект, а поправку прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. 12 поправка народного депутата Княжицького, вона була відхилена комітетом. Прошу визначатися та голосувати.</p>
<p></p>
<p>11:41:07</p>
<p>За-88</p>
<p>Рішення не прийнято.</p>
<p>Будь ласка, В'ятрович, дві поправки.</p>
<p></p>
<p>11:41:13</p>
<p>В’ЯТРОВИЧ В.М.</p>
<p>Шановні колеги! Захист нашого інформаційного поля...</p>
<p></p>
<p>ГОЛОВУЮЧИЙ. Називайте номер поправки спочатку.</p>
<p></p>
<p>В'ЯТРОВИЧ В.М. 13 поправка, будь ласка.</p>
<p>Отже, захист нашого інформаційного поля, що декларується як мета цього законопроекту, - це не лише про контроль і про нагляд, але так само про надійне розповсюдження теле- та радіопрограм відповідно до вимог закону. Є випадки, коли постачальники телекомунікаційних послуг припиняють без будь-яких пояснень розповсюдження програм. І це не лише на окупованих територіях. Протиправні перешкоди мовлення телеканалів "Еспресо", "Прямий" і "5-й" викликають обурення не лише всередині країни, а вже і у міжнародної громадськості.<b> </b></p>
<p>Верховна Рада засудила такі дії у Постанові про цінність свободи слова, гарантії діяльності журналістів і засобів масової інформації під час воєнного стану, але проблему досі не вирішено.</p>
<p>Моя поправка містить доручення уряду через уповноважені органи, агенції та служби забезпечити виконання закону і втілення декларації, що міститься у заяві парламенту, у реальній дії.</p>
<p>Прошу підтримати цю дуже важливу поправку. І прошу реакції голови комітету.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>11:42:20</p>
<p>ПОТУРАЄВ М.Р.</p>
<p>Колеги, Володимир В'ятрович, за що ми йому всі вдячні, запропонував декількома своїми поправками вдосконалення механізму співвідносин регулятора з операторами з надання цих послуг. Але насправді цей механізм виписаний, і виписаний значно більш докладно, детально і коректно в законопроекті про медіа, який, я сподіваюся, ми скоро будемо з вами розглядати в цій залі.</p>
<p>Тому ми запропонували колегам, щоб ми зараз це питання от такими поправками невеличкими, які системно не вирішують цієї проблеми, не піднімали, а вирішили це системно в законопроекті про медіа. А цей законопроект залишити сфокусованим на тих проблемах, під які він, власне, і розроблявся.</p>
<p></p>
<p>ГОЛОВУЮЧИЙ. 13 поправка народного депутата В'ятровича. Комітет її відхилив. Прошу визначатися та голосувати.</p>
<p></p>
<p>11:43:28</p>
<p>За-92</p>
<p>Рішення не прийнято.</p>
<p>Наступна ваша ще одна поправка.</p>
<p></p>
<p>11:43:33</p>
<p>В’ЯТРОВИЧ В.М.</p>
<p>14 поправка. Дякую за відповіді панові Микиті. Але зараз ми розглядаємо закон не про медіа, а Закон про Нацраду, я переконаний, що це питання мали би вирішувати, можемо вирішити, зокрема, і цим законом.</p>
<p>Отже, парламент у своїй заяві про цінність свободи слова засудив незаконне перешкоджання діяльності медіа. Але відсутні формальні зобов'язання як держави, так і самих постачальників-провайдерів, які припинили розповсюдження сигналу українських каналів, відновити їх розповсюдження.</p>
<p>Поправка спрямована на безумовне відновлення мовлення цих українських каналів, які мають розповсюджувати там, де держава дала їм дозвіл і дала відповідні ліцензії. Надаючи Нацраді інструменти для екстреного реагування на ситуацію в умовах війни, ми маємо так само оперативно реагувати на загрози свободі слова, інформаційній безпеці і зобов'язати провайдерів, які незаконно припиняють розповсюдження програм, відновити їх розповсюдження. Це теж наша інформаційна безпека.</p>
<p>Прошу підтримати цю поправка.</p>
<p></p>
<p>ГОЛОВУЮЧИЙ. Шановні колеги, 14 поправка народного депутата В'ятровича. Комітет її відхилив. Прошу визначатися та голосувати.</p>
<p></p>
<p>11:44:51</p>
<p>За-83</p>
<p>Рішення не прийнято.</p>
<p>Шановні колеги, зараз буквально будемо переходити до прийняття рішення. Тільки ще хоче одну поправку на підтвердження поставити Артур Герасимов. Це на підтвердження, вона комітетом врахована. Прошу підготуватися.</p>
<p>Будь ласка, Артур Володимирович.</p>
<p></p>
<p>11:45:08</p>
<p>ГЕРАСИМОВ А.В.</p>
<p>Дякую. Шановні колеги, на підтвердження правка номер 9. І хотів би звернутися до кожного присутнього в цьому залі, уважно послухайте.</p>
<p>Комітет дійсно зробив велику роботу, багато речей виправив, але, як-то кажуть, благими намірами вимощена дорога в пекло. І, на жаль, цей закон категорично не можна приймати, тому що там, дійсно, повністю майже є норми, які будуть використані для закриття телеканалів, для закриття будь-яких медіа і для подавлення свободи слова в Україні. На жаль, вони там залишилися, з якихось причин комітет чи не захотів, чи не зміг їх звідти вийняти.</p>
<p>Тому, шановні колеги, в мене велике прохання, ми уважно прочитали цей закон, якби там були прийняті правки Миколи Княжицького, його можна було б приймати із закритими очима. На жаль, зараз це закон проти свободи слова в Україні. Прохання його не підтримувати.</p>
<p>Дякую.</p>
<p></p>
<p>ГОЛОВУЮЧИЙ. То ставимо 9-у чи можемо не ставити? Ви виступили, для чого? Давайте не будемо ставити, ви ж хвилину хотіли виступити.</p>
<p>Шановні колеги, переходимо до прийняття рішення. Я прошу народних депутатів зайняти свої місця. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо особливостей здійснення окремих повноважень Національною радою України з питань телебачення і радіомовлення в умовах воєнного стану (реєстраційний номер 7345).</p>
<p>Готові голосувати? Прошу народних депутатів голосувати.</p>
<p></p>
<p>11:47:03</p>
<p>За-245</p>
<p>Рішення прийнято. Закон прийнято в цілому.</p>
<p>Покажіть по фракціях.</p>
<p>Наступний законопроект, це перше читання, 6101. Це проект Закону про внесення змін до деяких законодавчих актів України щодо підвищення ефективності суб’єктів державного сектору економіки.</p>
<p>Шановні колеги, я ставлю пропозицію розглянути це питання за скороченою процедурою. Прошу голосувати.</p>
<p></p>
<p>11:47:41</p>
<p>За-249</p>
<p>Рішення прийнято.</p>
<p>Будь ласка, давайте одразу запишемось: два – за, два – проти для того, щоб обговорити цей законопроект. Шановні колеги, я думаю, що обговорення не буде довгим, тому прошу залишатись в залі. Будь ласка, записуйтесь.</p>
<p>Будь ласка, Дануца Олександр Анатолійович, фракція політичної партії "Слуга народу".</p>
<p></p>
<p>11:48:14</p>
<p>ДАНУЦА О.А.</p>
<p>Прошу передати слово Олексію Мовчану.</p>
<p></p>
<p>ГОЛОВУЮЧИЙ. Олексій Мовчан, будь ласка.</p>
<p></p>
<p>11:48:21</p>
<p>МОВЧАН О.В.</p>
<p>Шановні колеги, це дуже важливий законопроект, реформа не велика, але стосується великої кількості об’єктів, які знаходяться на балансах державних акціонерних товариств, тобто акціонерних товариств, де 100 відсотків власників є держава.</p>
<p>Проблемі 18 років, після прийняття Господарського кодексу з’явилась правова колізія, де таке майно відповідно до законодавства рахувалося як приватне майно, хоча по суті воно є державним. І цим законопроектом ми пропонуємо врегулювати систему управління, тобто оренди і відчуження цього майна, в єдину законодавчу рамку відповідно до тих принципів, які ми вже з вами заклали в законодавство про приватизацію щодо державного майна і в законодавство про оренду. Це сотні, це мільйони квадратних метрів і тисячі гектарів землі по всій країні.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, ще один виступ - і після цього приймаємо рішення. Прошу народних депутатів зайняти свої місця, зараз будемо голосувати.</p>
<p>Ар'єв, будь ласка, Володимир Ігорович, фракція "Європейська Солідарність".</p>
<p></p>
<p>11:49:33</p>
<p>АР’ЄВ В.І.</p>
<p>Прошу передати слово Степану Кубіву.</p>
<p></p>
<p>ГОЛОВУЮЧИЙ. Степан Іванович Кубів, будь ласка.</p>
<p></p>
<p>11:49:42</p>
<p>КУБІВ С.І.</p>
<p>Шановний пане Голово, шановні депутати! Це дійсно порушені принципи в тому законопроекті є дуже важливі. Вони визначають термін державного акціонерного товариства, визначають порядок погодження рішень щодо відчуження, передачі в оренду, в найм державних акціонерних товариств. І саме головне, тут властиві конкурентні засади. Разом з тим, ми доповнюємо положення про управління об'єктами державної власності нормами, які визначають порядок відчуження, передачу в оренду державних акціонерних товариств, де 100 відсотків акцій у статутному капіталі є в державній власності. Разом з тим, Комітет з євроінтеграції підтримав, що принципи не суперечать міжнародним правовим зобов'язанням України у сфері європейської інтеграції. Тобто ми говоримо про те, що даний законопроект узгоджується з принципами європейської інтеграції.</p>
<p>Я говорив на комітеті, шановний пане Голово і шановні депутати, і хочу сказати зараз, що принципи даного законопроекту базуються на Законі "Про акціонерні товариства". Недавно в цій залі ми прийняли законопроект про акціонерні товариства і передали Президенту на підпис. Це означає, якщо Президент підпише цей законопроект про акціонерні товариства, ми знову повернемося до цього закону і будемо міняти.</p>
<p>Щодо оренди майна таких законопроекті,в ми зазначали, що визначене лише майно, яке закріплене на праві господарського відання за акціонерними товариствами.</p>
<p>Таким чином, хочу сказати, що краще було б дочекатися підписання Президентом Закону про акціонерні товариства, тоді ми не будемо робити, як, знаєте…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 проект Закону про внесення змін до деяких законодавчих актів України щодо підвищення ефективності суб'єктів державного сектору економіки (реєстраційний номер 6101).</p>
<p>Готові голосувати? Прошу народних депутатів голосувати.</p>
<p></p>
<p>11:52:32</p>
<p>За-239</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6101. Прошу народних депутатів голосувати.</p>
<p></p>
<p>11:52:59</p>
<p>За-222</p>
<p>Рішення не прийнято.</p>
<p>Наступний законопроект – це 7319. Це проект Закону про внесення змін до деяких законодавчих актів України щодо особливостей корпоративного управління юридичних осіб, акціонером (засновником, учасником) яких є держава в період дії правового режиму воєнного стану в Україні.</p>
<p>Я ставлю пропозицію включити це питання до порядку денного сесії.</p>
<p></p>
<p>11:53:43</p>
<p>За-240</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати. </p>
<p></p>
<p>11:54:05</p>
<p>За-235</p>
<p>Рішення прийнято.</p>
<p>Будь ласка, давайте запишемося: два – за, два – проти. І після цього голосуємо. Прошу теж далеко не розходитися. Будь ласка, записуйтеся.</p>
<p>Слово надається народному депутату Ковальчуку Олександру Володимировичу, фракція політичної партії "Слуга народу". Будь ласка.</p>
<p></p>
<p>11:54:39</p>
<p>КОВАЛЬЧУК О.В.</p>
<p>Прошу передати слово Дмитру Наталусі.</p>
<p></p>
<p>ГОЛОВУЮЧИЙ. Дмитро Наталуха, будь ласка.</p>
<p></p>
<p>11:54:49</p>
<p>НАТАЛУХА Д.А.</p>
<p>Дякую, шановні колеги. Законопроект насправді спрямований на те, щоб під час воєнного стану, я наголошую на цьому, збільшити ефективність роботи наглядових рад державних підприємств.</p>
<p>В чому полягає проблема? Ви знаєте, що ми прийняли абсолютно справедливий законопроект, який тих членів наглядових рад, які не знаходилися на території України після початку активної фази війни, скажімо так, поставив перед фактом необхідності повернення.</p>
<p>На сьогоднішній день існують наглядові ради, які недоукомплектовані, в умовах ведення бойовий дій не завжди є можливість оперативно провести їхні збори для того, щоб… або провести конкурси на призначення нових членів, тому цей законопроект фактично пропонує на період воєнного стану надати повноваження голові наглядової ради доукомплектувати членами відсутніми наглядові ради і після закінчення воєнного стану в обов'язковому порядку провести відповідні конкурси на ті вакантні посади членів наглядових рад, які були доукомплектовані під час війни.</p>
<p>Тому фактично це дає більшу маневреність, це дає більшу гнучкість і це дає більшу ефективність для роботи наглядових рад саме в цих, непростих і нестандартних, умовах. Це перше читання. До другого читання навіть у мене як у автора законопроекту є вже розуміння покращення цієї редакції, і готовий співпрацювати з колегами з інших фракцій по їх баченню оптимізації цього закону.</p>
<p>Дуже дякую. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кучеренко Олексій Юрійович, фракція "Батьківщина".</p>
<p></p>
<p>11:56:33</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". У нас немає сумнівів, що під час війни, під час воєнного стану держава в особі уряду мусить мати якийсь спеціальний, надзвичайний важіль управління своїми підприємствами, в першу чергу стратегічними. Але я хотів би звернутися в першу чергу до колег з правлячої коаліції. А ви не хочете нам на прикладі простому показати, як можна ефективно управляти, наприклад, нашим улюбленим Нафтогазом? Величезні борги, відсутність газу, шантаж і вимоги дофінансування, недопуск держаудиту на свої підприємства. Що ще треба зробити, щоб ви нарешті розібралися з головою правління, провели нарешті аудит, баланс газу зробили і показали, як же воно має працювати, корпоративне управління?</p>
<p>Приблизно така ж сама ситуація, до речі, і в іншій стратегічній державній монополії – Оператор газотранспортної системи. Два з половиною роки після так званого анбандлінгу, найуспішнішого, в лапках, як ви говорили, підприємство на межі банкрутства. Ще 2-3 місяці - воно не зможе платити заробітну платню. Але там повний бардак зараз з наглядовою радою, з правлінням. Уряд хоче замінити, правління не хоче бути заміненим. І цей колапс продовжується.</p>
<p>До чого я веду? Друзі, якби ми у вашому законопроекті, шановний пане Дмитре, побачили реальні потужні механізми, швидкі, наведення порядку, повірте, ми були би разом з вами. Але з повноваженнями наглядової ради і голови правління має бути і відповідальність: ти не впорався – вибачте, розстріл на місці, я умовно кажу, для голови правління і для так званих наглядових рад. І тоді ми вас підтримаємо.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Герасимов Артур Володимирович, "Європейська солідарність".</p>
<p></p>
<p>ГОЛОВУЮЧИЙ. Кубів Степан Іванович, будь ласка.</p>
<p></p>
<p>11:58:51</p>
<p>КУБІВ С.І.</p>
<p>Шановний пане Голово, шановні колеги, дійсно, даний законопроект є важливий, важливий тим, що особливості корпоративного управління на час дії в Україні правового режиму воєнного стану для юридичних осіб, державних унітарних підприємств, господарських товариств, де в статутному капіталі є більше 50 відсотків акцій, які належать державі.</p>
<p>Друге. Важливо, що обов'язок керівника, заступника керівника, члена колегіального виконавчого органу, членів наглядової ради полягає у функції забезпечити наявність цілодобового зв'язку і можливість виконання обов'язків у воєнному стані.</p>
<p>Третя, важлива, позиція. Можливість продовжити повноваження керівників і членів наглядових рад державного унітарного підприємства, господарського товариства. Ми говоримо про процедуру терміном не більше ніж 3 місяця з дати припинення дії в Україні правового режиму воєнного стану.</p>
<p>Четверта позиція. Призначення членів наглядових рад в правовому режимі воєнного стану і можливість делегувати повноваження, які належать до повноважень суб'єкта управління. І ми говоримо також про компетенцію суб'єктів загальних зборів наглядових рад державних унітарних підприємств і господарських товариств.</p>
<p>Разом з тим, хочу підтвердити, що зазначені норми є нормами тимчасового характеру, які відповідно до основних вимог мають бути включені до Прикінцевих положень даного відповідного закону.</p>
<p>Але, разом з тим, хочу звернути увагу, що роботи між першим і другим читанням є багато, про що говорив і голова комітету, і проект вимагає техніко-юридичного і редакційного доопрацювання.</p>
<p>Також хочу сказати, що відсутній обов'язковий висновок Кабінету Міністрів.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна, фракція "Голос". І після цього переходимо до голосування. Я прошу запросити народних депутатів до зали.</p>
<p></p>
<p>12:00:59</p>
<p>КЛИМЕНКО Ю.Л.</p>
<p>Прошу передати слово Юрчишину.</p>
<p></p>
<p>ГОЛОВУЮЧИЙ. Будь ласка, Ярослав Романович Юрчишин.</p>
<p></p>
<p>12:01:13</p>
<p>ЮРЧИШИН Я.Р.</p>
<p>Шановні колеги, хочу звернути вашу увагу, що даний законопроект при всій його необхідності і при всій важливості зробити корпоративне управління в часі воєнного стану, скажімо так, більш мобільним і більш ефективним, на думку профільного Комітету з питань антикорупційної політики, містить, власне, положення, які можуть сприяти вчиненню корупційних правопорушень або правопорушень, пов'язаних з корупцією.</p>
<p>Що мається на увазі? Передаючи надзвичайно широкі повноваження суб'єкту управління – голові наглядової ради або іншому суб'єкту, визначеному законопроектом, ми не встановлюємо критерії, за яких він може прийняти на власний розсуд, без обмежень чи прозорих критеріїв, одне з трьох рішень: продовжити повноваження членів наглядової ради, самостійно позаконкурсно призначити членів наглядової ради або ухвалити рішення, що питання, які належать до виключної компетенції наглядової ради, можуть бути ухвалені ним особисто.</p>
<p>Якби насправді в законопроекті містилися критерії, які би давали розуміння, коли і за яких умов цей суб'єкт може використовувати свої повноваження, звісно, питань було б менше. У даному формулюванні приймати даний законопроект неможна, бо він містить корупцію.</p>
<p>Дякую. Це висновок антикорупційного комітету.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Я прошу народних депутатів зайняти свої місця і приготуватися до голосування. Шановні колеги, готові голосувати?</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо особливостей корпоративного управління юридичних осіб, акціонером (засновником, учасником) яких є держава в період дії правового режиму воєнного стану в Україні (реєстраційний номер законопроекту 7319).</p>
<p>Готові голосувати? Готові? Прошу народних депутатів голосувати.</p>
<p></p>
<p>12:04:02</p>
<p>За-220</p>
<p>Рішення не прийнято.</p>
<p>Шановні колеги, я ставлю пропозицію повернути цей законопроект на повторне перше читання (реєстраційний номер 7319).</p>
<p>Готові голосувати? Повторне перше. Прошу народних депутатів голосувати.</p>
<p></p>
<p>12:04:35</p>
<p>За-219</p>
<p>Ну, завершальна пропозиція, яку я можу поставити: повернути суб'єкту законодавчої ініціативи на доопрацювання законопроект 7319. Давайте хай суб'єкт ще раз подумає над цим.</p>
<p>Шановні колеги, прошу підтримайте, будь ласка. Прошу проголосувати за таке рішення.</p>
<p></p>
<p>12:05:09</p>
<p>За-224</p>
<p>Рішення не прийнято. Законопроект відхилений.</p>
<p>Ви з процедури? З якої ж процедури? Шановні колеги, йдемо далі.</p>
<p>Шановні колеги, давайте не втрачати потенціал, у нас ще трошки законів. Переходимо до розгляду законопроекту 7442. Проект Закону про внесення змін до Кодексу України з процедур банкрутства щодо застосування процедур банкрутства у період дії воєнного стану.</p>
<p>Я ставлю пропозицію включити це питання до порядку денного сесії. </p>
<p></p>
<p>12:06:32</p>
<p>За-227</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:06:56</p>
<p>За-220</p>
<p>Рішення прийнято.</p>
<p>Запишіться: два – за, два – проти.</p>
<p>Будь ласка, слово надається народному депутату Кривошеєву Ігорю Сергійовичу, фракція політичної партії "Слуга народу".</p>
<p></p>
<p>12:07:29</p>
<p>КРИВОШЕЄВ І.С.</p>
<p>Колеги, пропоную переходити до голосування.</p>
<p></p>
<p>ГОЛОВУЮЧИЙ. Шановні колеги, я пропоную не розходитись, бо я думаю, що обговорення буде швидким.</p>
<p>Ар'єв, будь ласка, Володимир Ігорович, фракція політичної партії "Європейська солідарність".</p>
<p></p>
<p>12:07:45</p>
<p>АР’ЄВ В.І.</p>
<p>Прошу передати слово Кубіву Степану.</p>
<p></p>
<p>ГОЛОВУЮЧИЙ. Степан Іванович Кубів, будь ласка.</p>
<p></p>
<p>12:07:52</p>
<p>КУБІВ С.І.</p>
<p>Шановний пане Голово, шановні колеги, даний законопроект забезпечить вимоги кредиторів шляхом накладення арешту на майно, не лише рухоме і не тільки боржника, а на майно осіб, які відповідно до кодексу несуть з боржником субсидіарну та солідарну відповідальність. Але це за собою тягне зміну до Закону "Про банки і банківську діяльність" з метою приведення положень цього закону відповідно із змінами, передбаченими законом, для забезпечення розкриття банками арбітражним керуючим банківської таємниці і надання інформації на запити арбітражних керуючих. Тобто ми бачимо підхід через систему, яка повинна доповнити даний законопроект іншими змінами законопроекту.</p>
<p>Третя позиція. Ми хочемо встановити форму і порядок направлення, порядок надання відповіді, інформації на запит арбітражного керуючого. Маємо на увазі розпорядника майна, керуючого санацією, ліквідатора і реструктуризацію.</p>
<p>Ми хочемо також забезпечити отримання в даному законопроекті від розпорядника майна та ліквідатора за результатами проведення аналізу фінансово-господарського стану. Доповнити перелік боргів, які не підлягають реструктуризації, в процедурах банкрутства, завданих кримінальним правопорушенням.</p>
<p>П'яте. Доповнити розділи "Прикінцевих положень" пункту 1.6: "Проведення зборів та комітету кредиторів може здійснювати дистанційно в режимі відеоконференції або опитування. Оголошення про проведення першого, повторного, другого аукціону, виконання плану санації".</p>
<p>Назва даного законопроекту не відповідає змісту: застосування як в умовах воєнного стану, так і після його закінчення. Окремі положення не узгоджені…</p>
<p></p>
<p>ГОЛОВУЮЧИЙ. Шановні колеги, зараз ще виступить Сергій Миколайович Євтушок - і після цього переходимо до голосування. Прошу запросити народних депутатів до залу.</p>
<p>Будь ласка, Сергій Миколайович Євтушок.</p>
<p></p>
<p>12:10:07</p>
<p>ЄВТУШОК С.М.</p>
<p>Дякую, пане Голово. Сергій Євтушок, фракція "Батьківщина".</p>
<p>Дуже дивує відсутність негативного висновку Комітету з питань антикорупційної діяльності, адже положення даного законопроекту чітко вказують на те, що тут закон настільки лобістський, що навіть витримати тяжко.</p>
<p>Метою законопроекту чітко встановлено нібито тимчасові незручності для арбітражних керуючих, але ці норми є абсолютно постійними. Більше того, лобізм проявляється в тому, що всі права і повноваження арбітражного керуючого спрямовані на те, щоб навіть в умовах, коли підприємство вже є неплатоспроможним, арбітражному керуючому за його послуги потрібно нараховувати гроші.</p>
<p>Також дається право арбітражному керуючому здійснювати доступ до банківської таємниці, а це значить, що в цьому законопроекті ще додаються зміни до Закону про банківську діяльність. Це вже повний абсурд. Банківська таємниця завжди була банківською таємницею.</p>
<p>І також надається право в разі заміни арбітражного керуючого не кредиторам, які вкладали гроші в дане підприємство, здійснювати контроль по заміні арбітражного керуючого, а, навпаки, комітету кредиторів, про що говорили попередні виступаючі.</p>
<p>У нас був дуже хороший досвід, коли ми мали різного роду зниження показників промисловості, ми вводили мораторій під час різного роду проблем і давали лише право, коли саме підприємство, яке не є платоспроможним, звертатися до суду і проходити…</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Я прошу народних депутатів зайняти свої місця, переходимо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту проект Закону про внесення змін до Кодексу України з процедур банкрутства щодо застосування процедур банкрутства в період дії воєнного стану (реєстраційний номер 7442).</p>
<p>Готові голосувати? Прошу народних депутатів голосувати.</p>
<p></p>
<p>12:13:12</p>
<p>За-229</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7442. Прошу народних депутатів голосувати.</p>
<p></p>
<p>12:13:42</p>
<p>За-189</p>
<p>Рішення не прийнято.</p>
<p>Наступні законопроекти, шановні колеги: 6341, 6341-1. Я ставлю пропозицію розглянути ці законопроекти за скороченою процедурою.</p>
<p></p>
<p>12:14:11</p>
<p>За-225</p>
<p>Рішення прийнято.</p>
<p>Будь ласка, ми говорили, з виступами по цьому законопроекту. Тому, будь ласка, Мокан Василь Іванович, потім Бужанський Максим Аркадійович, як автори законопроектів.</p>
<p>Мокан Василь Іванович, з місця, будь ласка, можна з місця. Ми розуміємо, що обставини такі, і бажаємо якнайшвидшого одужання, Василь Іванович.</p>
<p></p>
<p>12:14:41</p>
<p>МОКАН В.І.</p>
<p>Шановні колеги, насправді ми сьогодні маємо унікальну можливість проголосувати той законопроект, на який не спромоглися вісім попередніх скликань парламенту. І я вам скажу, що за 30 років незалежності України в нас відсутній закон, який би системно регулював сферу національно-патріотичного виховання і утвердження національної і громадянської ідентичності.</p>
<p>Даний законопроект, він якраз регулює і пропонує системний підхід і системну державну політику до сфери утвердження національної громадянської ідентичності. Він визначає насправді визначення і стандарти, і мету, і завдання цієї державної політики, визначає повноваження суб'єктів відносин, тобто як на рівні центральної влади, так і на рівні органів місцевого самоврядування. І насправді складається з трьох дуже важливих складових: це національно-патріотичне виховання, це військово-патріотичне виховання і це громадянська освіта.</p>
<p>Я щиро закликаю всіх підтримати цей законопроект сьогодні за основу. Насправді хочу сказати, що коли ворог повномасштабно вторгався на нашу територію і розраховував на бліцкриг, він був впевнений в тому, що це вдасться, натомість отримав небаченої сили опір і протидію, і згуртованість української нації, я вам скажу, що зараз рекордні показники і рівня патріотизму, і готовності з боку наших громадян захищати зі зброєю в руках нашу територію, і я впевнений в тому, що цей законопроект зміцнить нашу обороноздатність і ці процеси тільки посилить.</p>
<p>Прошу всіх колег підтримати і голосувати "за". Дякую.</p>
<p></p>
<p>ГОЛОВУЮЧИЙ. Будь ласка, Бужанський Максим Аркадійович, автор альтернативного законопроекту.</p>
<p></p>
<p>12:16:59</p>
<p>БУЖАНСЬКИЙ М.А.</p>
<p>Шановні колеги, дійсно, національна ідентичність – це надважливе питання, я погоджуюсь. І, дійсно, в мене були деякі зауваження щодо основного закону пана Василя, але комітет їх прибрав. Тому про мій альтернативний законопроект мова не йдеться взагалі, він нічим не відрізняється від основного, окрім того, що я прибрав там деяке положення.</p>
<p>Але, шановні колеги, так сталось, що широкомасштабне збройне вторгнення Російської Федерації значно змінило деякі речі, і мені б здавалось, що краще було б побудувати новий закон про національну ідентичність з урахуванням того, що зараз відбувається, та з урахуванням того, що дійсно безвийнятково об’єднує всю нашу країну - це війна за нашу незалежність, це війна за існування нашої держави.</p>
<p>Тому мені здавалось би, що запропонований нам законопроект не дуже добре відповідає таким завданням. Але це на ваш розсуд. Можливо, ви підтримаєте його без змін, можливо, хтось подасть якісь правки до другого читання, це вже ваша справа. Альтернативний я не пропоную розглядати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до обговорення цих законопроектів. Прошу записатись: два – за, два – проти. </p>
<p>Будь ласка, В'ятрович Володимир Михайлович. Після цього Бобровська Соломія. І після цього голосуємо. Будь ласка, прошу не залишати свої місця.</p>
<p>Будь ласка, Володимир В'ятрович.</p>
<p></p>
<p>12:19:06</p>
<p>В’ЯТРОВИЧ В.М.</p>
<p>Доброго дня, шановні колеги! Я справді втішений, що сьогодні ми розглядаємо цей законопроект, адже ця війна, яка зараз відбувається, - це війна за ідентичність, за те, якою буде Україна: чи буде Україна українською, європейською, чи стане Україна совєтською і російською. Тому цей законопроект, який спрямований на вирішення ключового для кожної вільної нації завдання – утвердження національної і громадянської ідентичності, - є вкрай і вкрай актуальним.</p>
<p>Законопроект, базуючись на нормах міжнародного права, української Конституції та законодавства, передбачає створення цілісної системи національно-патріотичного і військово-патріотичного виховання та громадянської освіти. Ми бачимо, які колосальні зміни з національною ідентичністю зараз відбуваються у зв'язку з війною. Це дуже добре, але надзвичайно важливо, щоб ці зміни суспільні були підхоплені так само і державою, і державними інституціями, щоб ці зміни стали основою державної політики.</p>
<p>Проект окреслює повноваження органів влади, самоврядування, сил безпеки і оборони, закладів освіти, культури, громадянського суспільства у реалізації державної політики утвердження української ідентичності. Ухвалення цього законопроекту, безумовно, сприятиме об'єднанню українського народу, зміцненню національної безпеки України.</p>
<p>Але хочу нагадати ще один важливий аспект. Одним з інструментів утвердження національної ідентичності є книжка. І одним з інструментів, яким тут утверджувалася російська ідентичність, "русский мир", була російська книжка. Ми з вами ухвалили дуже важливий Закон № 2309, який передбачає своєрідне книжкове ембарго на потрапляння російської книжки на українську територію. 306 депутатів проголосували за цей закон. На жаль, Президент досі не підписав цей закон.</p>
<p>Користуючись нагодою, звертаюсь до Президента Зеленського: захистіть українське інформаційне поле від російських інформаційних ракет, якими є російські книжки, підпишіть Закон 2309.</p>
<p>Дякую. І слава Україні!</p>
<p></p>
<p>ГОЛОВУЮЧИЙ. Бобровська Соломія Анатоліївна, фракція "Голос". І після цього переходимо до голосування. Прошу народних депутатів зайняти свої місця.</p>
<p>Будь ласка, Соломія Бобровська.</p>
<p></p>
<p>12:21:05</p>
<p>БОБРОВСЬКА С.А.</p>
<p>Шановні колеги, ви знаєте, я слухала виступ одного з доповідачів, другого, з альтернативним законопроектом, і хочу привітати з такою трансформацією глибинною. Я вважаю, що це здохло пів фауни десь, напевно, Російської Федерації, що нарешті колега, який присутній в цьому залі, нарешті прийшов і підтримує утвердження національної ідентичності.</p>
<p>Звернення моє щодо голосування цього законопроекту (і надіюсь, що весь зал буде голосувати зеленими кнопками) наступне. Окрім того, що ми закладаємо це в законодавство, найважливіше, безперечно, це його імплементація. І мій колега Володимир В'ятрович абсолютно правий, нам дуже дивно, чому вже понад два місяці закон, який був проголосований більшістю, конституційною більшістю, до сих пір не підписаний Президентом. А мова стосується про ввезення і продаж в Україні книг, які були надруковані в Республіці Білорусь та Російській Федерації.</p>
<p>Знаючи про те, який стан типографій в Україні, знаючи, як обстрілюють Харків, а саме Харків є центром друку українських книг, і ми розуміємо, що сьогодні видавництва фактично наполовину стоять, ми бачимо ціни книг, які є в книгарнях, і це стане фактично недоступним для середньостатистичного українця вже дуже скоро, прохання підтримати, підписати. Я звертаюся до колег з монобільшості з передачею цих меседжів до Президента – підписання цього закону.</p>
<p>Мені дуже дивно, чому Мінкульт продовжує позицію непідписання цього законопроекту, шукаючи формальні підстави і формуючи фінансові обґрунтування. Але щоб цей Закон працював, про національну ідентичність, мова йде в першу чергу, зокрема, про книжку.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту. Я прошу народних депутатів зайняти свої місця, будемо переходити до прийняття рішення. Шановні колеги, займіть, будь ласка, свої місця. Переходимо до прийняття рішення.</p>
<p>Я ставлю пропозицію прийняти за основу з урахуванням пропозицій комітету проект Закону про основні засади державної політики у сфері утвердження української національної та громадянської ідентичності (реєстраційний номер 6341).</p>
<p>Готові голосувати? Прошу народних депутатів голосувати. </p>
<p></p>
<p>12:23:48</p>
<p>За-257</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6341. Будь ласка, прошу голосувати.</p>
<p></p>
<p>12:24:19</p>
<p>За-222</p>
<p>Рішення не прийнято.</p>
<p>Наступний законопроект – 5742. Проект Закону про внесення змін до Закону України "Про співробітництво територіальних громад" щодо упорядкування окремих питань співробітництва територіальних громад.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>12:25:09</p>
<p>За-222</p>
<p>Рішення прийнято.</p>
<p>Будь ласка, одразу: два – за, два – проти, колеги. Прошу записатися: два – за, два – проти. Але не розходьтеся, тому що буде небагато людей, я так розумію, чомусь я так передбачаю, і вже будемо йти до завершення сьогоднішнього засідання. Тому давайте вже доведемо його з гідністю.</p>
<p>Будь ласка, народний депутат Чорний Дмитро Сергійович, фракція політичної партії "Слуга народу".</p>
<p></p>
<p>12:25:41</p>
<p>ЧОРНИЙ Д.С.</p>
<p>Прошу передати слово Віталію Безгіну.</p>
<p></p>
<p>ГОЛОВУЮЧИЙ. Віталій Безгін, будь ласка.</p>
<p></p>
<p>12:25:47</p>
<p>БЕЗГІН В.Ю.</p>
<p>Доброго дня, колеги! Технічний законопроект, на моє переконання, підготував Мінрегіон. Насправді кілька простих речей він дозволяє: він дозволяє доєднуватись до вже діючих угод про міжмуніципальне співробітництво, він дозволяє їх органу функціонувати онлайн, і безпосередньо коли, власне, заходять нові громади в міжмуніципальне співробітництво, вони можуть фінансувати проекти в межах співробітництва, не чекаючи нового бюджетного року.</p>
<p>Мені здається, нормальний, технічний законопроект. Рекомендація комітету – за основу. Тому прохання підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>12:26:25</p>
<p>КУБІВ С.І.</p>
<p>Пане Голово, слово прошу передати Олегу Синютці. Дякую.</p>
<p></p>
<p>ГОЛОВУЮЧИЙ. Будь ласка, Олег Синютка.</p>
<p></p>
<p>12:26:33</p>
<p>СИНЮТКА О.М.</p>
<p>Шановні колеги, який сенс прийняття цього законопроекту? Жодного. Чим цей законопроект допоможе територіальним громадам? Анічим. Єдине, що це буде статистика, якою потім хтось буде звітувати про законопроекти, прийняті на посилення децентралізації. Бо що насправді потрібно територіальним громадам?</p>
<p>Перше. Має бути чіткий сигнал, що більше ніколи в цьому залі не повториться спроба позбавити депутатів місцевих рад повноважень, як це вже було.</p>
<p>Друге. Потрібно дати чіткий сигнал, що в територіальних громадах буде збережена єдність проукраїнських сил. Тому що те, що відбулося в Рівненській облраді, коли провладна фракція вирішила усунути керівника від "Європейської солідарності", і, вдумайтеся, чому? Тому що він виступав за підтримку Православної церкви України, проти секти Кирила Гундяєва, і за це був позбавлений посади.</p>
<p>Третє. Територіальним громадам необхідно дати можливість розпорядження тими коштами, які є в них на рахунках.</p>
<p>Четверте. Пора запросити в цю залу всіх тих, хто відповідає за підготовку до опалювального сезону, і вони мають відзвітувати, в тому числі і допомогти територіальним громадам, як країна буде готуватися до опалювального сезону.</p>
<p>Четверте. Необхідно подумати, як через два тижні наші дітки підуть в школи, і яким чином навчальні заклади підготовлені, і як ці переселенці, які сьогодні живуть в навчальних закладах, будуть забезпечені житлом. Бо те, що сьогодні в Україні тільки половина заявок заповнені для вступу у вищі навчальні заклади, - це величезна проблема.</p>
<p>А що для цього треба? А дуже просто: не ховатися. І все те, про що ми тут говоримо, записати і продемонструвати в слоті телеканалу "Рада". І це буде …</p>
<p></p>
<p>ГОЛОВУЮЧИЙ. Будь ласка, Юлія Володимирівна Тимошенко.</p>
<p>Власенко Сергій Володимирович, будь ласка.</p>
<p></p>
<p>12:28:56</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>174-й день на своїх плечах тягар війни несе в тому числі і місцеве самоврядування. Місцеве самоврядування сьогодні виконує величезну роботу по захисту нашої країни від збройної агресії. Так, я би хотів погодитися із тим, що під час війни дехто робив спроби позбавити місцеве самоврядування і важелів впливу, і повноважень, і можливості використовувати власний бюджет на допомогу власній країні. Але сьогоднішній законопроект є абсолютно, так би мовити, про місцеве самоврядування, за місцеве самоврядування.</p>
<p>Я не погоджуюся з колегою із "Слуги народу" про те, що це технічний законопроект. Це законопроект ідеологічний, він абсолютно правильний, він спонукає громади навіть у військовий час допомагати одна одній, об'єднуватися задля виконання хоча б і невеличких, але завдань, які стоять перед цими громадами. Я розумію, що великі громади, такі як місто Львів, це не зовсім цікавить, але невеликі громади, які мають досвід об'єднання, які мають досвід використання об'єднаних власних коштів для створення невеличких пожежних команд, утримання якихось об'єктів інфраструктури, для них важливо, щоб інші могли доєднуватися. На жаль, такої можливості у нас не було, і цю прогалину цим законопроектом заповнено.</p>
<p>Тому я ще раз прошу підтримати цей законопроект. Він є достатньо простим. Він не технічний, він простий, але він правильний в ідеологічному напрямку. Це законопроект на підтримку місцевого самоврядування. І я дуже сподіваюся, що подальші закони, які будуть стосуватися місцевого самоврядування, будуть йти в руслі децентралізації, тобто передачі повноважень, а не забирання повноважень чи бюджетів у органів місцевого самоврядування. А законопроект прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Железняк Ярослав Іванович. І після цього голосуємо. Я прошу народних депутатів зайняти свої місця.<b> </b></p>
<p>Ярослав Іванович Железняк, будь ласка.</p>
<p></p>
<p>12:31:08</p>
<p>ЖЕЛЕЗНЯК Я.І.</p>
<p>Ми знову довго радилися щодо цього законопроекту, і після палкої такої промови Сергія Власенка вирішили голосувати "за".</p>
<p></p>
<p>ГОЛОВУЮЧИЙ. Прекрасно. Сергію Володимировичу, ви робите чудеса з іншою фракцією.</p>
<p>Шановні колеги, ставлю пропозицію... Прошу зайняти місця. Переходимо до прийняття рішення по цьому законопроекту.</p>
<p>Я ставлю пропозицію прийняти за основу проект Закону про внесення змін до Закону України "Про співробітництво територіальних громад" щодо упорядкування окремих питань співробітництва територіальних громад (реєстраційний номер 5742).</p>
<p>Готові голосувати? Прошу народних депутатів голосувати.</p>
<p></p>
<p>12:32:13</p>
<p>За-255</p>
<p>Рішення прийнято.</p>
<p>Ставлю пропозицію скоротити наполовину строки подачі пропозицій і поправок для підготовки до другого читання законопроекту 5742. Прошу народних депутатів голосувати.</p>
<p></p>
<p>12:32:40</p>
<p>За-232</p>
<p>Рішення прийнято.</p>
<p>Наступний законопроект - 7353. Це проект Закону про виплату одноразової грошової допомоги за шкоду життю та здоров’ю, завдану спричиненими військовою агресією проти України пораненням або загибеллю під час проходження публічної служби, виконання обов’язків на об’єктах критичної інфраструктури та здійснення професійної журналістської діяльності.</p>
<p>Я ставлю пропозицію включити цей законопроект до порядку денного сесії. Прошу голосувати.</p>
<p></p>
<p>12:33:22</p>
<p>За-273</p>
<p>Рішення прийнято.</p>
<p>Шановні колеги, може, без обговорення? <i>(Шум у залі)</i></p>
<p>Я ставлю тоді пропозицію розглянути це питання за скороченою процедурою. Прошу народних депутатів голосувати.<b> </b></p>
<p></p>
<p>12:33:47</p>
<p>За-233</p>
<p>Рішення прийнято.</p>
<p>Шановні колеги, чи бажаємо обговорення, чесно? Тоді, будь ласка, запишіться ті, хто бажає обговорення: два – за, два – проти. Хто не бажає, будь ласка, не записуйтесь.</p>
<p>Будь ласка, "Слуга народу" Швачко Антон Олексійович.</p>
<p></p>
<p>12:34:18</p>
<p>ШВАЧКО А.О.</p>
<p>Пропоную перейти до голосування швидше.</p>
<p></p>
<p>ГОЛОВУЮЧИЙ. Дякую.</p>
<p>Іонова, будь ласка, Марія Миколаївна, "Європейська солідарність".</p>
<p></p>
<p>12:34:27</p>
<p>ІОНОВА М.М.</p>
<p>Прошу передати слово Геращенко.</p>
<p></p>
<p>ГОЛОВУЮЧИЙ. Геращенко Ірина Володимирівна, будь ласка.</p>
<p></p>
<p>12:34:33</p>
<p>ГЕРАЩЕНКО І.В.</p>
<p>Дорогі українці, в цій визвольній війні кожен українець на своєму фронті робить все для захисту територіальної цілісності і суверенітету України, і важливу роль в цьому грають журналісти.</p>
<p>П'ятдесят кримінальних проваджень сьогодні порушено за фактом вбивства, поранення українських і іноземних журналістів, і, очевидно, що це наш з вами обов'язок - допомогти родинам загиблих, вшанувати пам'ять цих журналістів. І я би хотіла, щоб і зараз ми хвилиною мовчання вшанували пам'ять загиблих: Макса Левіна, Саши, нашого дорого, Махова і інших журналістів, - які або при виконанні своїх службових обов'язків, або записалися в лави Збройних Сил України віддали своє життя, захищаючи Україну чи будучи очима цієї війни. Ми пишаємося вами і дякуємо.</p>
<p><i>(Хвилина мовчання) </i></p>
<p>Дякую.</p>
<p>Я хочу сказати, що сотні журналістів, яких ми знаємо особисто, які працювали в цій сесійній залі, незакритій, сьогодні волонтерять, збирають на фронт донати. Це і Михайло Ткач, це і сьогодні Олександр Братущак, який записався в Збройні Сили України. Дуже багато людей в журналістській професії розкриваються по-новому, і, очевидно, що ми маємо їх в цьому підтримати.</p>
<p>Так само серед заручників є журналісти. Журналіст УНІАН сьогодні так само знаходиться серед заручників. І маємо не забувати їх прізвища, боротися за них. Але, вибачте, будь ласка, коли українські журналісти лауреати Пулітцерівської премії, то ми маємо давати їм шанс на професію. Це ганьба, коли у Віталія Портникова вдома знаходять підслуховуючі пристрої. Востаннє таке було в часи Януковича. Це ганьба, що сьогодні суд відбувається "5 каналу" проти того, що його незаконно закрили. Це ганьба, що сьогодні телеканал "Рада"…</p>
<p></p>
<p>ГОЛОВУЮЧИЙ. Будь ласка, Кабаченко Володимир Вікторович, фракція політичної партії "Батьківщина".</p>
<p>Михайло Михайлович Цимбалюк, будь ласка.</p>
<p></p>
<p>12:37:04</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановні колеги, цей законопроект вкрай необхідний. і на засіданні Комітету соціальної політики, захисту прав ветеранів ми одноголосно проголосували щодо підтримки і винесення його в сесійну залу. Ним справді передбачена підтримка журналістів і підтримка тих представників місцевої влади, які уповноважені державою на захист сьогодні в цей непростий час, коли вони виконують свої службові обов'язки, і в разі втрати здоров'я цим законопроектом передбачено їм одноразову виплату. Особам, які отримають І групу інвалідності, – це 800 тисяч одноразової грошової допомоги, ІІ групу інвалідності – це 500 тисяч і ІІІ – 200 тисяч.</p>
<p>Цим законопроектом автори передбачили, і ми підтримали, стосовно одноразової виплати тим громадянам, які частково втратили здоров'я і не підлягають щодо отримання групи інвалідності. Така виплата одноразова становить 100 тисяч гривень.</p>
<p>Передбачена цим законопроектом і одноразова виплата у разі загибелі особи. Така виплата становитиме 1 мільйон гривень для членів родини.</p>
<p>Ще раз підкреслюю, що цей законопроект поширюється на декілька категорій громадян, і це важливо. Ми, справді, цінуємо працю журналістів, але також поширюється цей законопроект на осіб, уповноважених на виконання функцій держави і місцевого самоврядування, і, особливо важливо, працівників критичної інфраструктури. Ми голосуємо "за".</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Прошу народних депутатів зайняти свої місця, переходимо до прийняття рішення.</p>
<p>Я ставлю пропозицію прийняти за основу проект Закону про виплату одноразової грошової допомоги за шкоду життю та здоров'ю, завдану спричиненими військовою агресією проти України пораненням або загибеллю під час проходження публічної служби, виконання обов'язків на об'єктах критичної інфраструктури та здійснення професійної журналістської діяльності (реєстраційний номер законопроекту 7353).</p>
<p>Готові голосувати? Прошу народних депутатів голосувати.</p>
<p></p>
<p>12:39:56</p>
<p>За-267</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій, поправок для підготовки до другого читання законопроекту 7353. Прошу голосувати.</p>
<p></p>
<p>12:40:20</p>
<p>За-226</p>
<p>Рішення прийнято.</p>
<p>Шановні колеги, наступний законопроект – 5628. Це проект Закону про захист персональних даних.</p>
<p>Будь ласка, я ставлю 5628, я ставлю пропозицію розглянути це питання за скороченою процедурою. Одну секундочку.<b> </b></p>
<p>Будь ласка, Мотовиловець.</p>
<p></p>
<p>12:41:05</p>
<p>МОТОВИЛОВЕЦЬ А.В.</p>
<p>Я прошу поставити на голосування прибирання 7404, у нас є запитання до другого читання, до тлумачення правок. Нам потрібно більше часу для консультацій. Прошу поставити на голосування прибрати сьогодні його з порядку денного.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка</p>
<p></p>
<p>12:41:28</p>
<p>ГЕРАСИМОВ А.В.</p>
<p>Шановний Руслане Олексійовичу, шановні колеги, прохання все ж таки залишити 7404, розглянути його саме зараз, тому що Погоджувальна рада прийняла таке рішення, Руслане Олексійовичу, вранці, і я прошу зараз йти по рішенням Погоджувальної ради.</p>
<p>Дякую.</p>
<p></p>
<p>ГОЛОВУЮЧИЙ. Прекрасно. Але є ініціатива, яку я повинен поставити на голосування.</p>
<p>Я ставлю пропозицію Андрія Мотовиловця. Будь ласка, прошу приготуватися до голосування. Прибрати сьогодні з порядку денного 7404. Прошу народних депутатів голосувати. Будь ласка, прошу голосувати і перейти одразу до наступного законопроекту.</p>
<p>Прошу голосувати.</p>
<p></p>
<p>12:42:23</p>
<p>За-198</p>
<p>Заходимо в законопроект 7404. У нас було по ньому чотири поправки Сергія Власенка. Так, Сергій Володимирович? І після цього переходимо до голосування.</p>
<p>Будь ласка, Сергій Володимирович Власенко. Я попрошу не розходитися, чотири поправки пройдуть за 4 хвилини, може, менше, і ми одразу переходимо до голосування.</p>
<p>Сергій Володимирович, будь ласка.</p>
<p></p>
<p>12:42:49</p>
<p>ВЛАСЕНКО С.В.</p>
<p>Дякую, пане Голово, може, менше не вийде.</p>
<p>Поправка номер 4. Шановні колеги, дивіться, на жаль, нам пропонують якісь, на мій погляд, дещо не зовсім коректні конструкції. Нам пропонують, що, виявляється, адміністративні строки під час війни продовжуються у два рази або до дня припинення або скасування режиму воєнного стану. Так давайте ми визначимося, чи ми хрестик знімемо, чи штани вдягнемо: чи в два рази, чи до закінчення воєнного стану. Так не може бути, що в різних органах, що, припустимо, НАЗК говорить, що "я продовжую всі свої строки до воєнного стану", а суди кажуть "ні, я продовжую в два рази".</p>
<p>Моя поправка говорить про те, що в два рази - і крапка, і все. Бо не може бути тут альтернативи в строках, не може бути або в два рази, або до кінця воєнного стану. Це означає, що не буде єдиної практики. Це неправильно і ненормально. Я ще раз підкреслюю, наприклад, НАЗК скаже "я продовжую до кінця війни", а суди будуть говорити…</p>
<p></p>
<p>ГОЛОВУЮЧИЙ. Будь ласка, коротко дуже позиція комітету.</p>
<p></p>
<p>12:44:04</p>
<p>ІОНУШАС С.К.</p>
<p>Комітет не підтримав цю поправку. Ми вважаємо, що визначення певного строку буде більш логічним.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я ставлю пропозицію... 4 поправка авторства народного депутата Власенка. Комітет її відхилив. Ставлю 4 поправку на голосування. Аргументацію ви почули сторін. Будь ласка.</p>
<p></p>
<p>12:44:32</p>
<p>За-145</p>
<p>Рішення не прийнято.</p>
<p>Наступна поправка номер? Сергій, будь ласка. Сергій Володимирович.</p>
<p></p>
<p>12:44:36</p>
<p>ВЛАСЕНКО С.В.</p>
<p>25, пане Голово. Поправка номер 25 про наступне. Шановні колеги, на жаль, у нас почали суди зловживати можливістю і правом проведення відеоконференцій і виносять дуже часто постанови про неможливість розглядати справи в приміщеннях суду.</p>
<p>Я пропоную абсолютно чітко уточнити і сказати, що такі постанови можуть з'являтися лише в єдиному випадку: якщо суд, приміщення суду розташоване на території, яка знаходиться в оточенні або блокуванні, або на території, на якій велися або ведуться активні бойові дії. В усіх інших випадках суди можуть слухати справу в своїх приміщеннях, і в цьому немає жодної проблеми. А треба не дати можливість вільно тлумачити цю норму і кожен раз говорити: та ні, ми не будемо слухати в суді, давайте слухати по відеоконференції чи якось по-іншому.</p>
<p>Дякую. Прошу уточнити цю норму і підтримати...</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>12:45:45</p>
<p>ІОНУШАС С.К.</p>
<p>Шановні колеги, ця поправка відхилена. Ми розуміємо, що мова йде про адміністративні правопорушення, вона викладена більш в редакції, яка запропонована, фінальна, головним комітетом, більш стало. Тому просимо відхилити.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 25 поправку народного депутата Власенка. Прошу голосувати.</p>
<p></p>
<p>12:46:18</p>
<p>За-117</p>
<p>Рішення не прийнято.</p>
<p>Яка наступна поправка?</p>
<p></p>
<p>12:46:26</p>
<p>ВЛАСЕНКО С.В.</p>
<p>Дякую, пане Голово. 32-а, це буде остання, я не буду четверту поправку ставити на підтвердження.</p>
<p>Про що 32 поправка? Колеги, дивіться, кожен з вас, хто колись приймав участь в суді, в судовому розгляді, розуміє важливість підтвердження моменту передачі вам повістки про виклик в суд, тому що дуже часто суди і судді говорять про те, що повістка була вручена, хоча вона не була вручена. Зараз, в період, коли запроваджуються активно електронні повістки, коли повісткою є будь-яке повідомлення на ваш імейл, треба дотримуватись двох умов. Перша умова: щоб ця повістка ішла на той імейл, який ви за вашою власною волею зареєстрували в Єдиній судовій інформаційній системі. Якщо ви такого не зробили, то, будь ласка, хай вручають вам паперову. І друге: що повістка вважається врученою, якщо судом отримано підтвердження про її отримання. Не просто відправили імейл кудись невідомо куди, а щоб пішло в суд підтвердження, що ви бачили цю повістку і...</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>12:47:36</p>
<p>ІОНУШАС С.К.</p>
<p>Шановні колеги, комітет врахував 32 поправку редакційно. Вона викладена в іншій редакції. Вважаю, рішення комітету більш стале, виважене і відповідає загальній ідеї законопроекту.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Значить, 32 поправка, вона комітетом була врахована редакційно. Автор поправки Власенко пропонує врахувати її повністю.</p>
<p>Ставлю пропозицію народного депутата Власенка на голосування. Прошу голосувати.</p>
<p></p>
<p>12:48:26</p>
<p>За-192</p>
<p>Рішення не прийнято.</p>
<p>Дякую. У нас ще є 39 поправка, Бакумов. Ви хочете поставити її на підтвердження чи на врахування? Це ваша чи ні?</p>
<p>Будь ласка, Бакумов.</p>
<p></p>
<p>12:48:41</p>
<p>БАКУМОВ О.С.</p>
<p>Руслане Олексійовичу, я хотів би на підтвердження. Вона не моя, але вона врахована. Я хотів би звернутися до зали: прошу не голосувати.</p>
<p>Шановні колеги, давайте відправимо його на повторне друге читання, цей законопроект не готовий. Ну, ми всі почули в залі якість його підготовки. І завершимо цю процедуру. Комітет його не підготував.</p>
<p></p>
<p>ГОЛОВУЮЧИЙ. Ви будете ставити її на підтвердження, чи ви просто хвилину? Добре, не будете.</p>
<p>Шановні колеги, переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кодексу України про адміністративні правопорушення щодо здійснення судочинства в умовах воєнного стану (реєстраційний номер 7407).</p>
<p>Готові голосувати? Прошу народних депутатів голосувати.</p>
<p></p>
<p>12:49:46</p>
<p>За-165</p>
<p>Рішення не прийнято.</p>
<p>Я ставлю пропозицію відправити на повторне друге законопроект 7404. Прошу народних депутатів голосувати.</p>
<p></p>
<p>12:50:11</p>
<p>За-199</p>
<p>Рішення не прийнято.</p>
<p>Шановні колеги, відхилений. Все. Дякую. Законопроект відхилений, колеги.</p>
<p>Ідемо далі. Наступний законопроект.</p>
<p>Будь ласка, Геращенко Ірина Володимирівна.</p>
<p></p>
<p>12:50:47</p>
<p>ГЕРАЩЕНКО І.В.</p>
<p>Дякую, шановні колеги. Я так само хочу скористатися правом, як мій шановний колега пан Мотовиловець, звернутися до зали і попросити головуючого поставити на розгляд зали внесення в порядок денний двох проектів, про які ми говорили на Погоджувальній раді. І тільки представник фракції "Слуга народу" тоді це не підтримав, а, можливо, фракція підтримає.</p>
<p>Перше. Це Заява 7627, Заява до парламентів світу, до Організації Об'єднаних Націй, до Міжнародного комітету Червоного Хреста щодо Оленівки, що це є фактом геноциду.</p>
<p>І друге. Це Постанова 7620 про висвітлення діяльності Верховної Ради України, щоб канал "Рада" показував у записі в своєму слоті національного марафону засідання Верховної Ради, де виступають представники всіх фракцій. Сьогодні виборці хочуть переконатися в тому, що Верховна Рада працює, почути позиції, які об'єднують зал, побачити наші голосування і розумні закони. Я прошу…</p>
<p></p>
<p>ГОЛОВУЮЧИЙ. Шановні колеги, дивіться, зміна порядку денного і внесення до порядку денного – це різні речі. Я ж думаю, ви це розумієте. Ну, давайте так, я ставлю цю пропозицію, будь ласка, голосуйте.</p>
<p>Прошу голосувати. <i>(Шум у залі)</i> Пропозицію Ірини Володимирівни. <i>(Шум у залі) </i>Ні, друзі.</p>
<p>Будь ласка, я ставлю на голосування процедуру, яку озвучила Ірина Володимирівна. Прошу голосувати.</p>
<p></p>
<p>12:52:39</p>
<p>За-189</p>
<p>Рішення не прийнято.</p>
<p>По фракціях.</p>
<p>Йдемо далі. 5628, проект Закону про захист персональних даних. Це євроінтеграційний законопроект.</p>
<p>Я ставлю пропозицію розглянути його за скороченою процедурою. Прошу народних депутатів голосувати.</p>
<p></p>
<p>12:53:11</p>
<p>За-208</p>
<p>Рішення прийнято.</p>
<p>Шановні колеги, два – за, два – проти чи можемо одразу приймати рішення? Обговорення? Прошу записатися: два – за, два – проти, будь ласка.</p>
<p>Шановні колеги, я реально дуже прошу… Ви виступите? Да, давайте, запис пройде, але я надам тоді Чернєву право виступити.</p>
<p>Будь ласка, Єгор Чернєв, тому що це дуже важливий законопроект. Будь ласка, Єгор Володимирович, прошу вас.</p>
<p></p>
<p>12:53:49</p>
<p>ЧЕРНЄВ Є.В.</p>
<p>Доброго дня, шановні колеги, шановний головуючий. Це, дійсно, один з євроінтеграційних проектів про захист персональних даних, про наближення до норм GDPR. Наголошу, саме про наближення, тому що наші норми, які ми пропонуємо в цьому законопроекті, вони м'якші, щоб ми поступово переходили до євроінтеграційних правил, скажімо так, саме в захисті персональних даних. Це і для бізнесу, і для державних органів, щоб державні органи, зокрема, не зловживали нашими персональними даними.</p>
<p>Ми на сьогоднішній день дуже багато інформації залишаємо по собі в інтернеті, і ця інформація збирається дуже часто неналежним чином, зберігається неналежним чином. Саме цей законопроект говорить про те, що ми маємо посилити правила зберігання і обробки наших персональних даних, щоб компанії між собою не мали права без нашого дозволу передавати ці дані, щоб органі державні не мали права використовувати ці дані без нашого дозволу, щоб ми могли вносити зміни в ці дані, якщо щось помінялося в наших персональних даних, щоб ми могли забороняти використовувати ці персональні дані або приватним компаніям, або державним органам.</p>
<p>До першого повторного читання ми доопрацювали цей законопроект в частині термінології, ми також змінили дещо, про що нам вказувало Головне юридичне управління, і в цілому наш комітет рекомендував Верховній Раді проголосувати і підтримати за основу цей законопроект про захист персональних даних.</p>
<p>Тому, друзі, я дуже прошу підтримати в першому читанні, а далі, якщо у когось є питання, то ми будемо доопрацьовувати до другого.</p>
<p>Дякую.</p>
<p></p>
<p>ГОЛОВУЮЧИЙ. Переходимо до обговорення. </p>
<p>Будь ласка, Іонова Марія Миколаївна, фракція політичної партії "Європейська солідарність".</p>
<p>Шановні колеги, буде тільки три виступи, тому вже запрошуйте колег зайняти свої місця.</p>
<p></p>
<p>12:55:54</p>
<p>ІОНОВА М.М.</p>
<p>Прошу передати слово Володимиру Ар'єву.</p>
<p></p>
<p>ГОЛОВУЮЧИЙ. Володимир Ігорович Ар'єв, будь ласка.</p>
<p></p>
<p>12:56:09</p>
<p>АР’ЄВ В.І.</p>
<p>Щодо цього законопроекту вже ламали списи не один раз і багато було різних дискусій. В принципі, в ньому залишилися достатньо протиречиві норми. І я вважаю, що тут, дійсно, до другого читання є що зробити.</p>
<p>У нас є час для того, щоб захищати персональні дані. Але я не розумію, чому в нас немає часу для того, щоб захищати наших героїв, яких сьогодні Російська Федерація тримає у своїх тюрмах в Оленівці та в інших місцях на тимчасово окупованій території, коли зараз збираються в розбомбленому рашистами Маріуполі влаштувати на сцені театру судилище. Знаєте, в мене болить серце від цього, і я просто, дійсно, не розумію. Я дякую 120 представникам монобільшості, які проголосували щойно за включення до порядку денного звернення Верховної Ради з приводу подій в Оленівці. Я не розумію інших, які цього не підтримали.</p>
<p>Я вам просто прочитаю, що ви не підтримали. Зокрема, заклик до Організації Об'єднаних Націй, Червоного Хреста і "Лікарів без кордонів" зробити все можливе для того, щоб витягти з полону медиків, жінок в першу чергу, для того щоб вжити всіх максимальних заходів для того, щоб зробити життя наших військовополонених кращим. Але найголовніше, ви не хочете підтримати визнання Російської Федерації, закликом визнати Російську Федерацію державою-терористом, заклик до відключення SWIFT від останніх банків як засіб тиску на те, якщо Російська Федерація не хоче віддавати українських полонених. Я цього не розумію. Але живіть з цим.</p>
<p></p>
<p>ГОЛОВУЮЧИЙ. Переходимо далі. Далі, будь ласка, народний депутат Березін Максим Юрійович, фракція політичної партії "Слуга народу".</p>
<p>Просто для інформації, поки пан Березін включиться. Верховна Рада, хто не пам'ятає, визнала державою-терористом ще в травні цього року. Це просто так, закони треба читати, які ми приймаємо.</p>
<p>Будь ласка, Березін.</p>
<p></p>
<p>12:58:21</p>
<p>БЕРЕЗІН М.Ю.</p>
<p>Прошу не витрачати час і переходити до голосування. Повітряна тривога.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є пропозиція - повітряна тривога, - давайте проголосуємо і після цього завершимо, зробимо знову перерву. Прошу народних депутатів зайняти свої місця. Ви не заперечуєте, партія "Батьківщина"? Тоді переходимо до голосування. Терміново займіть свої місця, і після цього переходимо…</p>
<p>Шановні колеги, я ставлю пропозицію прийняти за основу проект Закону про захист персональних даних (реєстраційний номер 5628). Прошу народних депутатів голосувати.</p>
<p></p>
<p>12:59:34</p>
<p>За-212</p>
<p>За – 221. Рішення не прийнято.</p>
<p>Шановні колеги, давайте відправимо його ще раз на повторне перше.</p>
<p>Ставлю пропозицію відправити цей законопроект на повторне перше і прибрати всі ті речі, які там є. Прошу… Два рази повторне перше може бути.</p>
<p>Будь ласка, я ставлю пропозицію відправити на повторне перше законопроект 5628. Прошу народних депутатів голосувати.</p>
<p></p>
<p>13:00:17</p>
<p>За-219</p>
<p></p>
<p>13:00:23</p>
<p>Рішення не прийнято.</p>
<p>Шановні колеги, ми не завершили розгляд питань порядку денного, але повітряна тривога, тому ми не закриваємо наше пленарне засідання. Про час і місце нашого наступного зібрання буде повідомлено завчасно.</p>
<p>Віримо у Збройні Сили України. Разом переможемо. Слава Україні!</p></div>
