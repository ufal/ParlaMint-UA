Стенограма пленарного засідання
05 грудня 2017
&nbsp;<div>
<p align=center>ЗАСІДАННЯ ТРИДЦЯТЬ П'ЯТЕ</p>
<p align=center>Сесійний зал Верховної Ради України</p>
<p align=center>05 грудня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:01:01</p>
<p>ГОЛОВУЮЧИЙ. Доброго ранку! Я прошу народних депутатів заходити в зал і приготуватись до реєстрації.</p>
<p>Можемо проводити реєстрацію? Можемо. Тоді, колеги, прошу провести реєстрацію для участі в ранковому засіданні. Прошу зареєструватись.</p>
<p>&nbsp;</p>
<p>10:02:47</p>
<p>Зареєстровано&nbsp;339 народних депутатів. Ранкове пленарне засідання Верховної Ради України оголошую відкритим.</p>
<p>Колеги, сьогодні день народження народного депутата Вадима Григоровича Нестеренка. Привітаємо його. І також, колеги, сьогодні міжнародний день волонтерів. Волонтерство стало справжнім українським феноменом і ознакою сучасної України. І під час Революції Гідності, і з початком російської агресії ми всі стали свідками народження всенародного волонтерського руху. Українці пліч-о-пліч об'єднувалися для допомоги війську, кожен робив і робить що може. Волонтери доставляють на фронт необхідне, плетуть маскувальні сітки, шиють одяг для військових, готують консервації і навіть демонтують бронетехніку. Волонтери – це ті відважні чоловіки і жінки, які добровольцями пішли на фронт і врятували українську державність у найтяжчі, смертельно небезпечні дні для України. Слава волонтерам і слава Україні, колеги! <i>(Оплески)</i></p>
<p>Хочу нагадати, що ми розпочинаємо з 30 хвилин для виступів уповноважених представників фракцій. А після того, я наголошую, колеги, після цього ми переходимо до питання ратифікації… Отже, колеги, відразу після виступів від фракцій ми переходимо до питання ратифікації, і тому я прошу максимальну мобілізацію у залі.</p>
<p>І я прошу провести запис на виступи. І я хочу нагадати, що у залі заборонено розміщувати плакати і транспаранти під час ведення засідання. Я хочу звернутись до народних депутатів і нагадати пункт Регламенту, який забороняє розміщувати плакати під час засідання. Прошу провести запис на виступи від фракцій і груп.</p>
<p>Від "Народного фронту" Бурбак Максим Юрійович запрошується до слова. Будь ласка, пане Максим.</p>
<p><b>&nbsp;</b></p>
<p>10:05:56</p>
<p>БУРБАК М.Ю.</p>
<p>Шановні колеги, вітаю. Хочу почати з самого головного питання цього тижня і хочу запевнити вас, що наша фракція підтримає державний бюджет на 2018 рік. У нас є певні зауваження, та в цілому наші пропозиції до бюджету були враховані.</p>
<p>Найперше, це збереження програм субсидій та енергоефективності або програми "теплих кредитів", які були започатковані при уряді Арсенія Яценюка. Для "Народного фронту" важливо, що в бюджеті 2018 року збережені показники фінансування війська та оборонної промисловості. Ми переконані, що бюджетний норматив у 5 відсотків валового внутрішнього продукту на оборону та нацбезпеку має бути профінансований із загального фонду бюджету 2018 року. Зарплати військовим необхідно підвищувати постійно.</p>
<p>Наступне. "Народний фронт" закликає фракції не затягувати розгляд законопроекту 7163 про відновлення територіальної цілісності нашої держави. Цей законопроект вже два місяці перебуває на підготовці до другого читання, не можна і надалі відкладати його розгляд. Ми вимагаємо внести законопроект в сесійну залу для остаточного ухвалення.</p>
<p>Я нагадаю, що позиція "Народного фронту" послідовна і зрозуміла, Росію врешті-решт треба визнати агресором. Закріпити за Донбасом, зокрема однаковий статус тимчасово окупованих територій. Росія повинна понести повну відповідальність за свої злочини на українській землі. Така позиція України абсолютно обґрунтована міжнародним правом.</p>
<p>Наступне. Фракція "Народний фронт" вимагає звіту у парламенту представників САП, НАБУ, ГПУ та СБУ. Ми передали Голові парламенту відповідну заяву, яку вчора підписали разом з колегами по коаліції. Верховна Рада як законодавчий орган, який створив НАБУ, САП, здійснює контроль за діями ГПУ та СБУ, може і повинен, нарешті, почути пояснення про цирк, в якому багато спецефектів, заборонених прийомів, але відсутні результати. Поясніть нам, аби ми хоч знали, заради чого цей крик та галас.</p>
<p>Давно очевидно, що групка демагогів використовує антикорупційні реформи для задоволення власних політичних амбіцій. В гонитві за піаром, вони забули, для чого ми запускали антикорупційні новації. Це робилося зовсім не для того, щоб розважати публіку. Людям набрид цей театр, саме тому ви втрачаєте довіру суспільства. Гляньте на соціологію, це знецінює антикорупційні та інші реформи.</p>
<p>"Народний фронт" боровся за антикорупційні реформи в парламенті, і ми пишаємося цим. Але антикорупційні новації впроваджувались не для піару окремих персонажів, а для законної боротьби з корупцією. Тому наша фракція сьогодні проголосує за рішення викликати в парламент представників НАБУ, САП, ГПУ та СБУ.</p>
<p>І наостанок. Вчора в Києві відбувся Другий форум об'єднаних громад. Я передаю велике вітання&nbsp; від голів&nbsp; ОТГ народним депутатам, які підтримують децентралізацію, а також&nbsp; побажання не затягувати з законопроектами, які необхідні для розвитку реформи децентралізації та добровільного об'єднання територіальних громад.</p>
<p>У четвер, 7 грудня, будемо відзначати День місцевого самоврядування. "Народний фронт" пропонує у цей день ухвалити&nbsp; законопроект 6466 і дозволити територіальним громадам об'єднуватись з містами обласного значення. Оце і буде справжній подарунок від парламенту об'єднаним громадам. Дякую.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" слово надається&nbsp; голові фракції Артуру Герасимову. Будь ласка, пане Артур.</p>
<p>&nbsp;</p>
<p>10:09:13</p>
<p>ГЕРАСИМОВ А.В.</p>
<p>Шановний пане Голово, шановні колеги! Так, дійсно, головним завданням для цього&nbsp; на цьому&nbsp; тижні&nbsp; для парламенту&nbsp; є своєчасне ухвалення бюджету на 2018 рік. І не тільки&nbsp; бюджету, а також і блоку бюджетних законів для його успішної реалізації. Я хочу ще раз повторити, що ми&nbsp; говоримо про бюджет, в якому ми знову будемо посилювати фінансову незалежність громад, бо майже половину коштів у цьому зведеному бюджеті&nbsp; складають&nbsp; саме місцеві бюджети.</p>
<p>Хочу нагадати, що завдяки зусиллям фракції партії "Блок Петра Порошенка" буде продовжено експеримент з ремонту доріг започаткований Президентом України. В наступному році на ремонти і будівництво автошляхів передбачається більше 45 мільярдів гривень. Закладено&nbsp; рефінансування армії, планується посилювати соціальний захист вразливих верств населення. Також у 2018 році завдяки закладеним в держбюджет коштам почне втілюватися в життя президентський Закон про підвищення якості сільської медицини.</p>
<p>І ще раз, я хотів би зупинитися окремо на подіях, які сьогодні відбуваються довкола правоохоронних органів України.&nbsp; З урахуванням того, що і яким чином коїться, з урахуванням того, що сьогодні&nbsp; отримані докази, і оті обшуки, про які сьогодні вранці всі з нами, разом з вами читали, відбуваються у зв'язку з тим, що є обґрунтовані підозри про те, що команда&nbsp; Саакашвілі фінансувалася представниками команди Януковича, зокрема Курченка, я ще більше запрошую всіх депутатів в цьому залі проголосувати за запрошення очільників ГПУ, СБУ, НАБУ та Спеціалізованої антикорупційної прокуратури до зали парламенту. І я вважаю, що окрім тих питань, які ми планували розглянути і запрошували керівників правоохоронних органів, ми також маємо розглянути і ситуацію, яка відбувається сьогодні вранці.</p>
<p>Шановні колеги, завдання і ключове завдання правоохоронних органів боротися з корупцією, а не витрачати час на чвари та інтриги між собою. Тому прошу всіх проголосувати і запросити на сьогоднішнє вечірнє засідання керівників правоохоронних органів. Дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>10:11:38</p>
<p>ГОЛОВУЮЧИЙ. Дякуємо, шановний пане Артуре.</p>
<p>Будь ласка, від "Воля народу" народний депутат Лабазюк запрошується до слова.</p>
<p>&nbsp;</p>
<p>10:11:50</p>
<p>ЛАБАЗЮК С.П.</p>
<p>Пане Голово, шановні колеги, дорогий український народе! Тривалий час у суспільстві дискусія: бути чи не бути ринку землі. Сьогодні в цьому питанні Україна фактично йде по мінному полю. Одна помилка через необачність – і буде знівельований весь той аграрний потенціал, яким ми володіємо. В один момент ми можемо просто спалити можливості нашої держави, завойовувати статус житниці Європи і не тільки, а і всього світу.</p>
<p>Як у депутатській групі "Воля народу", так і в профільному аграрному комітеті переконані, сьогодні Україна не готова до зняття мораторію на продаж землі. Моя позиція: мораторій потрібно продовжувати. Саме для цього і внесено законопроект номер 7350.</p>
<p>Експерти галузі одностайні: для відкриття ринку землі необхідно завершити інвентаризацію земель сільськогосподарського призначення, провести загальнонаціональну нормативну грошову оцінку та вдосконалити процедуру реєстрації земель і, головне, створити рівні умови на ринку, щоб власник землі справді почувався власником.</p>
<p>Земельна реформа – дуже тонка матерія. Ми маємо звести до мінімуму пустопорожні балачки, прибрати політичні спекуляції довкола. Погодьтеся, саме піар на цій темі фактично і загальмував процес прийняття необхідного законодавства. Земля має бути збережена у власності українців. Тому, щоб не створити колапсу в земельному питанні, потрібно діяти вже сьогодні. Бо є люди, які хочуть продавати землю, є ті, які не хочуть продавати. Наше завдання –&nbsp; забезпечити рівні можливості для всіх гравців.</p>
<p>Подібна ситуація і з розвитком лісового господарства. Лише нещодавно на засіданні Кабміну було схвалено проект стратегії сталого розвитку та інституційного реформування лісового господарства України на період до 2022 року. Він кардинально відрізняється від того варіанту, який пройшов громадські слухання та схвалений профільними профспілками. Виходить, що Кабінет Міністрів стане новим власником, новим розпорядником в лісовій галузі. І тут знову ризик в ліквідації державних лісогосподарських підприємств як самостійного суб'єкту господарювання. Тому, вважаю, що стратегія реформування лісового господарства має бути повністю переглянута з урахуванням пропозицій від громадських організацій.</p>
<p>Депутатська група "Воля народу" наполягає, такі важливі економічні реформи в Україні потрібно проводити лише з холодним розумом та з гарячим серцем. Це ключові позиці, питання національної безпеки України. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка,&nbsp; від "Опозиційний блоку" Олександр Вілкул запрошується до слова.</p>
<p>&nbsp;</p>
<p>10:14:50</p>
<p>ВІЛКУЛ О.Ю.</p>
<p>Шановний народе України! Закінчується ще один рік руйнування країни. Чим він запам'ятається людям? Геноцидними, реально геноцидними реформами. Медична: закриття лікарень, скорочення лікарів, введення платної медицини, вже померти значно дешевше, ніж лікуватися. Освітня: закриття шкіл, скорочення навчальної програми,&nbsp; перетворення українців в низькокваліфіковану робочу силу, а через заборону вчитися на рідній мові пересварилися з усіма сусідами, навіть з країнами ЄС. Пенсійна: обдурили нещасних літніх людей, кинувши їм невеличкі суми. І навіть не всі отримали хоч якесь підвищення, яке вже три рази забрали через інфляцію. Наприклад, військові пенсіонери та <a name=_GoBack></a>пенсіонери МВС получають менше, ніж друкарки. А головне, у&nbsp; майбутньому лишили мільйонів українців пенсії через фактичне&nbsp; підвищення пенсійного віку.</p>
<p>А зараз влада пропонує такий&nbsp; же руйнівний&nbsp; бюджет на 2018 рік, бюджет поліцейської держави, який зробить людей ще більшими жебраками. Ми не будемо голосувати за такий підхід. Ми дали відповідні зміни, фактично свій варіант державного бюджету. Необхідно забезпечити підтримку промисловості, підтримати економіку, задля того, щоб була робота, була гідна зарплата, були гідні пенсії і платились нормальні налоги. Також треба залишити фінансування силовиків хоча б на&nbsp; рівні 2017 року. Тоді будуть гроші на&nbsp; реальне підвищення мінімальної пенсії до&nbsp; 3 тисяч 500 гривень і&nbsp; мінімальної зарплати до 5 тисяч гривень.</p>
<p>Після нашого тиску все ж таки у деяких представників влади інстинкт самозбереження спрацював, і деякі вже кажуть, що треба піднімати до 4 тисячі 100. Це вже краще, ніж ті копійки, що сьогодні. Але ми кажемо, що цього неможливо зробити вам буде, якщо ви не приймете наші&nbsp; закони щодо нової індустріалізації, щодо підтримки економіки.</p>
<p>Також ми категорично проти законопроекту 7163, який, як нам говорять, про&nbsp; реінтеграцію Донбасу. Насправді ніякої реінтеграції він не несе, у кращому випадку він консервує ситуацію, а може і загострити конфлікт. Ми ще раз кажемо, що ми&nbsp; єдина партія, єдина фракція в цьому&nbsp; парламенті, яка хоче реально закінчити війну&nbsp; і має програму, як це&nbsp; зробити максимум за півроку після перемоги на парламентських виборах.</p>
<p>І ще 1 січня 2018 року закінчується мораторій на продаж землі. І його досі не продовжили. Ми розуміємо, що влада хоче розпродати останнє, що залишилось у людей і в України, і виступаємо проти…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершити.</p>
<p>&nbsp;</p>
<p>ВІЛКУЛ О.Ю. Ми проти продажу землі. І я вніс&nbsp; законопроект 5241 про внесення змін щодо Земельного кодексу щодо заборони купівлі-продажу земель сільськогосподарського призначення. І в нас є лише місяць, щоб заблокувати продаж землі.</p>
<p>Мораторій, який сьогодні введено і який пропонується ввести надалі, це також непогано, але це лише частково вирішує питання. Ми пропонуємо повністю заблокувати…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо. Вже я не можу більше, інші будуть теж просити. Це рівні можливості для всіх.&nbsp; Дякуємо вам.</p>
<p>Від Радикальної партії, будь ласка, Олег Ляшко.</p>
<p>&nbsp;</p>
<p>10:18:53</p>
<p>ЛЯШКО О.В.</p>
<p>Олег Ляшко, Радикальна партія. Минулого тижня більшість наших депутатів працювали в областях, спілкувались з людьми. Ключове завдання, що хвилює українців: як вижити, де знайти роботу, як прогодувати свою сім'ю? Всі ці проблеми печуть і нам, і саме на ці питання, а не на будь-які інші, другорядні, ми намагаємося знайти відповідь.</p>
<p>Наші вимоги до влади прості. Коли&nbsp; вчора Президент заявляє про те, що мінімальна зарплата має бути 4100, нам, безумовно, приємно, що Президент нарешті долучається до нашої боротьби за підвищення зарплат для українців, нам, безумовно, приємно, що влада нарешті зрозуміла, що єдина можливість вирвати країну з бідності – це піднімати доходи українців і торгувати&nbsp; продукцією українською, а не національними інтересами і не сировиною.</p>
<p>Але 4100 – це мало. Наша вимога, команди Радикальної партії,&nbsp; 5 тисяч мінімальна зарплата, яка має бути для того, щоб хоча б елементарно задовольнити інтереси людей. Мінімальна пенсія трудова – 3 тисячі гривень на місяць, тому що мільйони людей, особливо в сели, все життя пропрацювавши, не отримали достойного підвищення пенсій, бо в них була низька зарплата. І ми вимагаємо від уряду врегулювати це питання у бюджеті наступного року і передбачити підвищення пенсій, у першу чергу для працівників села.</p>
<p>Ключове для відновлення&nbsp; національної&nbsp; економіки – наш&nbsp; законопроект – "купуй українське – плати українцям". Що ми бачимо у порядку денному? Той законопроект стоїть "у свинячий голос ", є великий ризик, що&nbsp; до нього&nbsp; сьогодні розгляд не дійде.</p>
<p>Чому? Я звертався до керівництва парламенту: поставте так, щоб ми його розглянули. Поставили Бог знає куди. Чому? Тому що 26 років звикли торгувати національними інтересами України, довели країну до ручки, людей до зубожіння, торгуємо сировиною,&nbsp; торгуємо бог знає чим замість&nbsp; того, щоб робити сильною країну.</p>
<p>Сильна Україна буде тільки тоді, коли буде сильна економіка. Хто виступає проти нашого законопроекту "Купуй українське, плати українцям!"? Ті, хто звик торгувати національними інтересами, ті, хто вигнав українців за кордон, ті, хто змусив роз'єднатися сім'ї, що українці не можуть знайти заробітку в Україні і вимушені їхати&nbsp; побиратися по всіх світах аби заробити собі на прожиття. Сьогодні&nbsp; і в парламенті, і за його межами є багато людей, які хочуть, щоб Україна і надалі була бідною сировинною колонією, які і далі&nbsp; хочуть, щоб ми побиралися по всьому світу за кредитами, які хочуть торгувати землею, хочуть торгувати українськими селянами, українськими надрами замість того, щоб відстоювати національні інтереси України.</p>
<p>Команда Радикальної партії стоїть на сторожі національних інтересів України, українцям – роботу і гідну зарплату.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, від... Будь ласка, від фракції "Самопомочі"&nbsp; керівник фракції Олег Березюк, просимо.</p>
<p>&nbsp;</p>
<p>10:22:09</p>
<p>БЕРЕЗЮК О.Р.</p>
<p>Вельмишановні пані і панове! Насправді в країні відбуваються страшні речі. Але почнемо з бюджету.</p>
<p>Внаслідок тиску і страху перед людьми в 2014 році держава пішла на зниження податкового тиску, і я сподіваюся, колишній Прем'єр-міністр Яценюк пам'ятає розмову Березюка, Журжія і його в кабінеті вночі 29 грудня 2014 року. Так, податковий тиск знизився нижче 40, економіка відповіла зростанням. Але цей успіх зауважила олігархічна кліка і осідлала його. Осідлала його з перерозподілом на користь олігархічно-сировинної мафії в Україні.</p>
<p>Як це довести? Дуже просто. До сьогоднішнього дня не впроваджений податок на виведений капітал, до сьогоднішнього дня не працює трансфертне ціноутворення, до сьогоднішнього дня рошенівські цукерки – це субсидії для олігархів, а рабство для людей. Це олігархічна кліка, яка осідлала українську економіку і суспільство. Що людям залишила? Людям залишила мізерні пенсії і псевдореформу. Людям залишила недофінансовану медицину і освіту, і обіцянки, обіцянка-цяцянка – дурному радість. Але при цьому бюрократія фінансується і поліцейська машина фінансується. Що робить поліцейська машина? Вірно служить своєму деспоту. Арешти на вулицях, викрадання людей, сьогоднішній ранковий випадок з екс-президентом Грузії Саакашвілі. Це не просто тиранія, це гидота.</p>
<p>І сьогодні ті, хто зараз посміхається мені в обличчя, – ви будете наступні, тому що тиранія ніколи не зберігає тих, хто їй вірно служать на першому етапі. Ви будете наступні, ви прийняли закони, які повернули Генеральну прокуратуру до 1960 року. Тиранія наступає, але українське суспільство ніколи не піддавалося на тиранію, хоч ціна цього супротиву була дуже великою.</p>
<p>На превеликий жаль, шановні пані і панове, ті солдати, воїни, які воювали в 2014 році, а сьогодні сидять в тюрмі, тому що борються з корупцією, не пробачать цього українській інституційній державі, яка їх не захищає. Більше скажу вам, сьогодні коли я бачу по телевізору, що робиться з демократією, я зараз не можу сидіти в цьому залі. Я зараз піду особисто і стану поруч з Міхо Саакашвілі, тому що це злочин проти української суверенності. Приєднуйтесь!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:25:04</p>
<p>ГОЛОВУЮЧИЙ. До слова запрошується від фракції "Батьківщина" Тимошенко Юлія Володимирівна.</p>
<p>&nbsp;</p>
<p>10:25:25</p>
<p>ТИМОШЕНКО Ю.В.</p>
<p>Шановні колеги, я хочу привернути вашу увагу на те, що 1 січня 2018 року спливає термін мораторію на продаж сільськогосподарської землі. Це не просто спливає термін мораторію. Це відкривається, по суті, широка дорога для того, щоб 42 мільйона гектарів землі, які складають 72 відсотка території України, щоб реально українську націю позбавити цього багатства, цього скарбу.</p>
<p>Я хочу, щоб ви не ловилися на всі пропагандистські трюки, які сьогодні використовуються на каналах телебачення, коли експерти, політики, політологи – всі продажні до єдиного або зацікавлені, прямо розповідають, що продати українську землю – це велике щастя і це наше все. Це обман, який треба зупиняти.</p>
<p>Ми наполягаємо на тому, щоб буквально зараз, невідкладно розглянутий на комітеті Верховної Ради сьогодні був законопроект, який внесла "Батьківщина" про продовження мораторію на продаж сільськогосподарської землі на 5 років. І в той же час дати право власникам паїв продати за ринковою вартістю, а не за спекулятивною заниженою вартістю, продати землю державі, свої паї, якщо люди хочуть продати свої паї, але не дати можливість земельній мафії привласнити землю, починаючи з 1 січня 2018 року.</p>
<p>Ми також наполягаємо, щоб до розгляду законопроекту про бюджет в четвер першим питанням було внесено законопроект про продовження мораторію на продаж сільськогосподарської землі. Мова йде про те, що ми в четвер вранці маємо необхідну кількість голосів в залі. Тому що на Погоджувальній раді вчора ми підняли як "Батьківщина" це питання і, крім однієї фракції БПП, всі інші фракції підтримали розгляд в четвер вранці продовження мораторію на продаж сільськогосподарської землі, голосування. Це важливо. Якщо ми цього не зробимо, у нас розпочнеться в країні, по суті, вже велика громадянська війна аграрної мафії, яка вже узурпувала землю у своїх руках, проти фермерства. Так зараз, як відбувається саме у ці хвилини, коли фермери вбиваються, калічаться, коли вони потрапляють у реанімацію після рейдерських захоплень. І, крім того, зараз вибори в об'єднані територіальні громади також проходять під знаком боротьби за землю.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ТИМОШЕНКО Ю.В. І одного з наших кандидатів на голову ОТГ в Одеській області позбавили громадянства і не зареєстрували наш список - це Хасан Хасанов.</p>
<p>Я хочу просто зараз сказати всім: або ми у четвер захищаємо землю від продажу, або країни не буде. Ні – продажу сільськогосподарської землі!</p>
<p>&nbsp;</p>
<p>ГОЛОВУЮЧИЙ. І заключний виступ від Партії "Відродження" - Бондар Віктор Васильович.</p>
<p>І, колеги, я нагадаю, після того буде відразу закон про ратифікацію. І я прошу всіх запросити у зал, і прошу народних депутатів зайти у зал. Я дам вам 3 хвилини, пане Вікторе. Я прошу голів фракцій і секретаріат запросити депутатів у зал.</p>
<p>Будь ласка, 3 хвилини, Віктор.</p>
<p>&nbsp;</p>
<p>10:29:26</p>
<p>БОНДАР В.В.</p>
<p>Дякую, шановний Андрію Володимировичу. Шановні колеги, безумовно, я думаю, вже кожен українець розуміє, що найголовніший документ у країні, який приймається на кінці року, – це бюджет країни на наступний рік. Бюджет визначає вектор, напрямок, куди рухається країна і що для уряду є пріоритетним на наступний рік. Якщо ми проаналізуємо бюджет на 2018 рік, який нам запропонував уряд, ми бачимо, що у нас практично з вектору розвитку країни випала промисловість, випала підтримка вітчизняного виробництва, випало створення нових робочих місць і бюджет зорієнтований тільки на підвищення фінансового забезпечення правоохоронців і вирішує деякі соціальні проблеми, але не розв'язує абсолютно ніяких питань, пов'язаних з медичною реформою, освітянською реформою, з судовою системою, аграрними питаннями, а саме головне те, що ми говоримо постійно, там немає ніякої підтримки вітчизняного виробництва.</p>
<p>Тому ми вимагаємо, щоб уряд все ж таки затвердив програму підтримки вітчизняних виробництв, вітчизняних промислових підприємств. Ми вимагаємо провести програму і затвердити пільгове кредитування під закупівлю нового обладнання, під створення робочих місць, під створення нових промислових об'єктів. Це єдиний перспективний путь розвитку країни, і це дасть можливість заробляти гроші, а після цього піднімати додатково ще заробітні плати, пенсії і мінімальні доходи населенню.</p>
<p>Крім того, ми переглянули соціальний блок, який нам пропонує уряд. І ми вимагаємо, щоб наступний рік мінімальний прожитковий мінімум був підвищений мінімум в два рази і доведений до 3 тисячі 50 гривень, бо від нього багато розрахунків йдуть по допомозі населенню.</p>
<p>Ми вимагаємо 8 мільярдів гривень направити на соціальну допомогу родинам з дітьми. Наш законопроект, який зареєстрований тут, і ми давно про нього говоримо, номер 6063-д, давно мав був розглянутий в залі, і він дасть можливість підтримати українські родини, молоді сім'ї і дітей, які сьогодні народжуються фінансово, і дати можливість родинам поставити їх на ноги.</p>
<p>Крім того, ми вимагаємо провести через бюджет здешевлення кредитів для фермерів, для промисловості, для запровадження нових аграрних програм.</p>
<p>Крім того, ми вимагаємо не перекладати на місцеві бюджети фінансування коледжів і технікумів. Сьогодні в Україні їх 426. Ми рахуємо, що це має бути профінансовано з державного бюджету. Бо це має бути гарантія держави про створення нових фахівців, які будуть сьогодні приходити на ринок праці. І це єдине джерело, яке має бути забезпечено фінансування, а не розтягувати фінансування і на місцевий рівень, і вимагати потім через децентралізацію місцеві органи фінансувати ПТУ.</p>
<p>Ми вимагаємо також по охороні здоров'я профінансувати стовідсотково лікування українців за кордоном. Там, де немає можливості в Україні, лікувати…</p>
<p>Дайте закінчити.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БОНДАР В.В. Там, де немає в Україні можливості лікуватися, Україна має своїм громадянам провести лікування за кордоном. І це має бути державною програмою профінансовано.</p>
<p>Ми вимагаємо збільшити фінансування державних програм медичних з протезування, лікування дітей-інвалідів з вадами слуху, виділити додаткові кошти на реконструкцію Національного інституту раку і фінансування Національного інституту серцево-судинної хірургії імені Амосова. Бо це сьогодні одна з найбільших проблем і хвороб української нації, сьогодні величезна кількість людей помирають від цих проблем…</p>
<p>&nbsp;</p>
<p>ГОЛОВУЮЧИЙ. Дякую вам, Віктор.</p>
<p>Шановні колеги, в президію надійшла заява від двох фракцій: від фракції "Самопоміч" і фракції&nbsp; "Батьківщина". І дві фракції вимагають не виступ, а реальної півгодинної перерви.</p>
<p>Тому, колеги, я оголошую&nbsp; на півгодини, до 11:00, перерву. Голів фракцій,&nbsp; третій поверх в кулуарах, прошу підійти&nbsp;&nbsp; на коротку нараду.</p>
<p>І хочу нагадати, що плакати не мають бути в залі. І я сподіваюсь, що після перерви плакатів в залі&nbsp; не буде, як ми і домовлялись.</p>
<p>Отже, об 11 годині я прошу всіх прибути в зал після півгодинної перерви. Дякую.</p>
<p>&nbsp;</p>
<p align=center><i>(Після перерви)</i></p>
<p align=center><i>&nbsp;</i></p>
<p>11:26:16</p>
<p>ГОЛОВУЮЧИЙ. Шановні колеги, нарада з головами фракцій завершена. Я прошу всіх заходити в зал.</p>
<p>Хочу повідомити по результатах наради, що вчора до мене звернувся "Блок Петра Порошенка" і "Народного фронту" з пропозицією щодо запрошення на пленарне засідання Верховної Ради та заслуховування керівників правоохоронних органів і Генеральної прокуратури, і Служби безпеки, і НАБУ, і САП. І на нараді голів фракцій всі погодилися з цією позицією, що о четвертій годині ми запросимо керівників відомств на заслуховування в парламент. Але для того ми маємо проголосувати, 150 голосів, і тільки після того ми перейдемо до порядку денного. Але зразу буде важлива ратифікація, тому я прошу всіх заходити в зал.</p>
<p>Отже, зараз логіка буде така. Три хвилини виступ – як підсумок нашої наради. Потім голосування за запрошення силовиків в зал. І тільки після того питання ратифікації.</p>
<p>Будь ласка, три хвилини, Юлія Володимирівна Тимошенко.</p>
<p>&nbsp;</p>
<p>11:27:18</p>
<p>ТИМОШЕНКО Ю.В.</p>
<p>Шановні колеги, щойно на прохання фракції "Самопоміч" і фракції "Батьківщина" була оголошена перерва, де зібралися всі лідери фракцій або представники фракцій і обговорили ситуацію, яка зараз в ці хвилини розгортається навколо президента Грузії Міхеїла Саакашвілі.</p>
<p>Ми всі – різні політичні сили, ніхто не відміняв чесну, справедливу конкуренцію політичну в країні. Але навіть, якщо ми є різними політичними силами, ніхто не має права в вільній європейській демократичній Україні після двох революцій, після маси репресій на очах всього цивілізованого світу творити розправу над президентом Грузії. А це саме розправа, по-іншому це назвати неможливо. Коли увірвалися до нього в оселю, не допускаючи адвокатів, не допускаючи народних депутатів, примусили президента України вийти на дах будинку… Грузії, вибачте, не погано було б, якщо б України, Президента Грузії вийти на дах будинку і на очах всього цивілізованого світу оголосити, що він збирається плигнути з даху вниз, тому що це буде його протест проти політичної розправи, яка з ним чиниться.</p>
<p>Дорогі друзі, ми можемо бути тут в різних стосунках з президентом Грузії, але ніхто не дає право на очах у всього цивілізованого світу практично чинити політичний терор, який сьогодні став обличчям України. Ми не маємо права мати таке обличчя. І тому домовились&nbsp; на спільному зібранні представників і лідерів фракцій на 16:00 закликати керівників силових структур, Генерального прокурора і інших, в тому числі Голову Служби безпеки України, для того щоб заслухати пояснення того, що зараз відбувається. І припинити зараз цю ганьбу, яку дивиться в онлайн-ефірі весь світ, коли люди перекрили зараз дороги, постали проти силовиків. Якщо люди зараз оголошують про самоспалення і обливають себе бензином, Верховна Рада зобов'язана дати цьому оцінку, оголосити заяву, прийняти заяву, яка засуджує політичний терор, і повернутися до європейськості, до демократії,&nbsp; до законності, до верховенства права.</p>
<p>І ми вимагаємо не тільки запросити силовиків, а проголосувати заяву, яка скаже, що Верховна Рада не спільник цих процесів. Україна не має права ганьбити себе у світі.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, шановні колеги, прошу займати робочі місця. Зараз я поставлю на голосування пропозицію від "Блоку Петра Порошенка"&nbsp; і політичної партії "Народний фронт".</p>
<p>Ще раз нагадаю, до мене звернулися голови депутатських фракцій: "Блок Петра Порошенка" і "Народний фронт" –&nbsp; з пропозицією щодо запрошення на пленарне Верховної Ради України та заслуховування керівників правоохоронних органів.</p>
<p>Відповідно до статті 6, 34 Регламенту Верховної Ради України&nbsp; ставлю на голосування пропозицію про&nbsp; необхідність&nbsp; присутності сьогодні о 16:00 на пленарному засіданні Верховної Ради України та заслуховування&nbsp; Генерального прокурора України, Голови Служби безпеки України, заступника Генпрокурора, керівника Спеціалізованої антикорупційної прокуратури та директора Національного антикорупційного бюро України.</p>
<p>Колеги, для прийняття цього рішення&nbsp; достатньо 150 голосів. Я думаю, весь зал цю&nbsp; пропозицію&nbsp; підтримає, і я&nbsp; першим&nbsp; ставлю це питання на голосування.</p>
<p>Отже, прошу підтримати дану пропозицію. Колеги, прошу&nbsp; проголосувати і прошу підтримати. Голосуємо.</p>
<p>&nbsp;</p>
<p>11:32:03</p>
<p>За-217</p>
<p>Рішення прийнято.</p>
<p>І о 16 годині ми очікуємо у Верховній Раді України Генерального прокурора України, Службу безпеки, САП і НАБУ. Перший до виступу&nbsp; буде запрошений Генеральний прокурор України&nbsp; Луценко Юрій Віталійович.</p>
<p>Отже, колеги, це питання ми проголосували. Я нагадаю, що ми попередній раз завершили… не завершили обговорення питання проекту Закону про ратифікацію (0163). Для того, щоб ми змогли нагадати, про що йшла суть, я зараз запрошую до співдоповіді голову Комітету у закордонних справах Гопко Ганну Миколаївну. І, колеги, потім ми переходимо до голосування, я прошу всіх залишатись на робочих місцях. У нас стоїть кілька питань ратифікації і блок безпеки й оборони.</p>
<p>Будь ласка, панні Ганно.</p>
<p>&nbsp;</p>
<p>11:33:07</p>
<p>ГОПКО Г.М.</p>
<p>Доброго дня, шановні колеги! Я хочу сказати, що&nbsp; зараз у Вашингтоні відбувається глобальний&nbsp; форум з повернення активів, де керівник НАБУ Артем Ситник, а також Холодницький перебувають на цьому форумі, який півроку тому наші партнери з Британії та Сполучених Штатів Америки анонсували і запрошували. Тому я думаю, що сьогодні поява сюди голови НАБУ є фактично неможливою, тому що він офіційно перебуває у Вашингтоні. І я думаю, що питання повернення активів в Україну, не лише грошей Януковича, але й інших, воно і досі залишаються актуальним. Є ще кошти Лазаренка – 200 мільйонів, які не повернені. І в нас взагалі є величезне питання щодо санкцій таких людей, як Іванющенко, Богатирьова, з якої зняли санкції, і багатьох інших, як пан Злочевський. Тому я думаю, що є дуже багато роботи з нашими західними партнерами для того, щоб ми нарешті могли повернути всі вкрадені активи.</p>
<p>Чому це важливо? Тому що сьогодні&nbsp; була дуже тривожна заява-сигнал з державного департаменту США – а ми покладаємося на Сполучені Штати Америки як на стратегічного&nbsp; союзника для того, щоб протидіяти російській агресії, для того, щоб підтримувати реформи, для того, щоб запрацювала миротворча місія, –&nbsp; і тому не можна однією рукою красти, а другою рукою просити допомоги. Тому, якщо ми хочемо бути країною з демократичними цінностями&nbsp; і перетвореннями, то ми повинні чесно, без політизації закликати всіх, коли вони будуть в Україні, представники всіх антикорупційних організацій, провести серйозну розмову, що відбувається, і діяти як державники, а не називати це якимось латиноамериканським карнавалом з пір'ями. Це скоріше нагадує мафіозний серіал.</p>
<p>А тепер я прошу про тему нашого виступу. Ми беремо чергових 150 мільйонів доларів від Міжнародного світового банку. Виникає питання: куди ми беремо ці кошти? Уряд не може засвоювати, і останній звіт Рахункової палати: лише 49 відсотків із тих коштів, які ми отримали після Революції Гідності на інфраструктуру, на ЖКГ, на енергоефективність, ми використовуємо. Тому заклик до уряду: наведіть порядок – де стратегія кожної галузі, де інституційна спроможність? –&nbsp; перед тим, як брати нові кредити. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Гриценко Олександр. Є в залі? Будь ласка, нагадайте нам. Одну хвилину.</p>
<p>І, колеги, я прошу заходити в зал і приготуватися до голосування, колеги.</p>
<p>Будь ласка, Олександр Вікторович, нагадайте нам суть законопроекту, народним депутатам. Ви можете хвилину нагадати важливість цієї ратифікації?</p>
<p>А ми вже провели&nbsp; обговорення, можемо ще раз провести. Але ж наступна буде знову ратифікація.</p>
<p>&nbsp;</p>
<p>11:35:39</p>
<p>ГРИЦЕНКО&nbsp; О.В.</p>
<p>Шановні народні депутати, в рамках проекту позики з Міжнародним світовим банком планується залучення 150 мільйонів доларів США на довгостроковий період терміном на 35 років із пільговим періодом у 4,5 роки. Гроші будуть спрямовані на фінансування експортерів підприємств малого та середнього бізнесу. Що найважливіше зауважити, що жодних з державного&nbsp; бюджету на цю позику не буде. Позика буде повністю обслуговуватися і погашатися "Українським експортно-імпортним банком". Крім того, це, власне, єдиний проект, який на сьогодні Україна залучає, який був схвалений Світовим банком, тому величезне прохання все-таки&nbsp; підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую. Дякую вам.</p>
<p>Але оскільки голови фракцій вимагають обговорення, я включаю: два – за, два – проти. Прошу записатися, щоб ми змогли відновити свої позиції. Будь ласка, два – за, два – проти.</p>
<p>Купрієнко від Радикальної партії передає слово Віктору Галасюку. Будь ласка.</p>
<p>&nbsp;</p>
<p>11:37:10</p>
<p>ГАЛАСЮК В.В.</p>
<p>Шановний Андрій Володимирович, шановні колеги народні депутати! Фракція Радикальної партії послідовно виступає за здешевлення кредитних ресурсів для реального сектору економіки. Але те, що нам пропонується сьогодні ратифікувати, воно призведе тільки до одного – те, що пільгові кредити будуть отримувати низькотехнологічні компанії з сировинної економіки, зі старої економіки, бо так було попередні роки. На жаль, пропонуючи сьогодні ратифікувати цей законопроект парламенту, уряд не передбачив пріоритетів, уряд не передбачив, що кредитні ресурси мають піти виключно на високотехнологічні виробництва. Вони мають піти на машинобудування, літакобудування, вагонобудування, кораблебудування і так далі.</p>
<p>Ця історія не нова, шановні колеги, з 1997 року в Україні працює проект підтримки експорту, ЕDP так званий, за яким освоєно 304 мільйони доларів коштів. Так я вас інформую, що ці кошти пішли головним чином на агропромисловий комплекс, причому на сировинну його частину, на виробництво цементу, пластиків. Там немає високотехнологічних виробництв, на підтримки. Тому ми не можемо з вами робити сьогодні цю ратифікацію, адже вона знову буде годувати існуючу структуру економіки.</p>
<p>Шановні колеги, і кредитна політика, і податкова політика, і регуляторна – це не просто якісь нейтральні заходи, які ми з вами приймаємо. Ми маємо приймати такі механізми, які будуть міняти структуру економіки від сировинної до готової продукції. Бо так ми скоро залишимося взагалі сировинним додатком Європи і донором кадрів, яким на сьогодні ми вже майже є. Тому не можна ратифікувати. Повернути, уряду прийняти чіткі пріоритети, що тільки для високотехнологічних виробництв, і тоді підтримати. Дякую.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка" Пинзеник Віктор.</p>
<p>&nbsp;</p>
<p>11:39:17</p>
<p>ПИНЗЕНИК В.М.</p>
<p>Шановні колеги, про яке рішення йде мова? Мова не йде про гроші для бюджету, де бюджет використав, а потім залишається наодинці з поверненням кредиту і сплатою відсотків.</p>
<p>Мова йде про кредит для українського банку, який буде використовувати для надання кредитів в українську економіку. Тобто самі проекти будуть забезпечувати як повернення тіла кредиту, так і сплату відсотків. Ставка відсотків за цим кредитом менше 3 відсотків. Я думаю, всі розуміють, що це прекрасна ставка кредиту для сучасних умов. Друга важлива умова. Чотири з половиною роки – пільговий період.</p>
<p>І найважливіше, можливо. Ви знаєте, що українська економіка страждає від відсутності довгострокових кредитів. Причина досить проста: у банків немає довгих пасивів, або простіше кажучи, українські банки не мають довгого ресурсу, бо депозити в українських банках або поточні, або максимум на один рік. Кредит, який отримує сьогодні український банк, "Ексімбанк", розрахований на 35 років. Це дозволяє, відкриває можливість надання українськими банками довгострокових кредитів українських підприємств.</p>
<p>Тому мені не подобається, що тут вимагають державну гарантію. Але ця гарантія забезпечується кредитуванням ефективних проектів.</p>
<p>Тому я прошу колег підтримати цей проект, це хороший проект для розвитку української економіки.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, зараз буде заключний виступ від "Народного фронту", ще буде два виступи. Я прошу всіх заходити в зал. Від "Народного фронту" Левус Андрій.</p>
<p>&nbsp;</p>
<p>11:41:09</p>
<p>ЛЕВУС А.М.</p>
<p>Прошу передати слово Медуниці Олегу. Дякую.</p>
<p>&nbsp;</p>
<p>11:41:14</p>
<p>МЕДУНИЦЯ О.В.</p>
<p>Олег Медуниця, "Народний фронт", місто Суми. Тут, в цьому залі, дуже часто говорять про підтримку національного виробника, про розвиток промисловості, сільського господарства, ІТ-технологій в Україні. Ви зайдіть в любий бізнес і спитайте, яка головна проблема зараз стоїть перед тими підприємцями, які хочуть в Україні розвивати бізнес, створювати робочі місця і чесно платити податки в бюджет? Одна з головних проблем – це висока кредитна ставка, під яку українські банки кредитують український бізнес.</p>
<p>Тому ця угода з Європейським банком реконструкції і розвитку дасть можливість українським бізнесменам залучати в українському банку дешевші кошти, ніж є вони зараз на кредитному ринку в Україні. Це дасть додаткові робочі місця. Це залишить в Україні ті трудові ресурси, які, на жаль, виїжджають з нашої країни. Тому фракція "Народний фронт" буде підтримувати ратифікацію угоди з Європейським банком реконструкції і розвитку і закликає колег по сесійному залу також підтримати це важливе для України рішення.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, через одну хвилину буде голосування. Прошу голів фракцій запросити депутатів в зал і прошу приготуватись до голосування.</p>
<p>Зараз одна хвилина, Олена Шкрум. Включіть з місця мікрофон, будь ласка. І прошу заходити в зал.</p>
<p>&nbsp;</p>
<p>11:42:48</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, мова йде, щоб ми розуміли, про 150 мільйонів доларів, дійсно, під невеликі відсотки. І прописано це в угоді для малого і середнього бізнесу, для підтримки малого і середнього бізнесу. Чи підтримає це фракція "Батьківщина"? Безумовно. Ми вважаємо, що взагалі економіку країни треба будувати на розвитку малих і середніх підприємців, малого і середнього бізнесу, і середнього бізнесу і середнього класу в країні.</p>
<p>Але, колеги, я хочу подивитися на це більш глобально, хочу нагадати історію. Пан Мінгареллі, який є послом в Україні Європейського Союзу , сказав про те, що за 3 останні роки Україна отримала 12 мільярдів євро, 12 мільярдів, які мали піти на розвиток у тому числі стратегій, державних програм, державного управління, державної служби, малого і середнього бізнесу. Українці цих грошей не відчули, колеги.</p>
<p>Ми хочемо зрозуміти стратегію, які сфери ви збираєтесь підіймати, яка стратегія розвитку економіки, куди ці гроші будуть витрачатися. І без стратегії, на жаль, це гроші на проїдання, тому що 150 мільйонів для малих підприємців це великі гроші, а для великого монополіста це на два рази проковтнути і все. І тому ми вимагаємо…</p>
<p>&nbsp;</p>
<p>ГОЛОВУЮЧИЙ. Дати завершити чи ні? Ні. Будь ласка, 10 секунд, завершіть. Не торгуйтесь. Включіть Шкрум мікрофон.</p>
<p>&nbsp;</p>
<p>11:44:07</p>
<p>ШКРУМ А.І.</p>
<p>Дякую, пане Голово. Тому для великих монополістів це проковтнути 150 мільйонів на два рази, на два обіди. І тому нам треба зрозуміти, яка стратегія використання цих коштів, кому вони будуть надаватися і чи дійсно це піде на малий і середній бізнес. Дякую.</p>
<p>&nbsp;</p>
<p>ГОЛОВУЮЧИЙ. Ви не сказали позицію щодо голосування.</p>
<p>Колеги, переходимо до голосування, переходимо до прийняття рішення. Отже, колеги, я бачу в нас у залі треба максимально змобілізуватись. Можемо голосувати? Всі на місцях? Будь ласка, я почекаю ще 30 секунд. Я прошу всіх приготуватись до голосування і зайняти робочі місця, щоб потім не доводилось повертатись. Будь ласка, не виходьте із залу, це важлива ратифікація. Так, можемо? Так, на місцях всі.</p>
<p>І ставлю на голосування проект Закону про ратифікацію Гарантійної угоди (Проект доступу до довготермінового фінансування) між Україною та Міжнародним банком реконструкції та розвитку (№ 0163) за пропозицією комітету в цілому. Прошу проголосувати, прошу підтримати 0163 в цілому. Голосуємо! Прошу підтримати.</p>
<p><b>&nbsp;</b></p>
<p>11:45:53</p>
<p>За-205</p>
<p>Я ще раз поставлю, колеги, на повернення. Якщо не буде голосів… Колеги, я прошу зайти в зал і запросити депутатів в зал.</p>
<p>Отже, колеги, я зараз поставлю пропозицію повернутись до проекту Закону про ратифікацію. Я прошу приготуватись, прошу зайняти робочі місця. І я ставлю на голосування пропозицію повернутись до голосування за&nbsp; пропозицію комітету проекту Закону 0163. Прошу проголосувати, прошу підтримати. Голосуємо. Прошу підтримати ратифікацію. Прошу голосувати. Підтримуємо.</p>
<p>&nbsp;</p>
<p>11:47:02</p>
<p>За-202</p>
<p>Колеги, якщо я поставлю повернути в комітет на доопрацювання? Повернути… Ні, ми вже завершили обговорення. Ми вже двічі його обговорили.</p>
<p>Колеги, наступна пропозиція, яка передбачена Регламентом, - це повернути в комітет на доопрацювання. Я думаю, це можна навколо цього об'єднатись. Або суб'єкту законодавчої ініціативи, тоді це буде в уряд. Суб'єкту підійде?</p>
<p>Тоді, колеги… Тоді давайте підтримаємо цю пропозицію, щоб ми не завалили. Вона буде звучати наступним чином. Це повернути суб'єкту законодавчої ініціативи для доопрацювання. Підтримуємо всі, колеги, щоб ми не втратили законопроект? Давайте максимально змобілізуємося.</p>
<p>І я ставлю пропозицію проект Закону 0163 повернути суб'єкту законодавчої ініціативи на доопрацювання. Я прошу усіх, колеги, проголосувати, щоб ми не втратили законопроект, щоб він не був відхилений, щоб ми його спільно змогли підтримати. Прошу голосувати. Прошу підтримати. Уважно, колеги! Кожен голос має значення. 0163, голосуємо. Голосуємо, колеги. Прошу підтримати.</p>
<p>&nbsp;</p>
<p>11:48:39</p>
<p>За-223</p>
<p>Колеги, я прошу зайняти робочі&nbsp; місця. Ви ж обіцяли голосувати.&nbsp; Колеги, я зараз поставлю ще раз повернення, а потім&nbsp;&nbsp; суб'єкту законодавчої ініціативи. Я прошу всіх зайти в зал і змобілізуватись. Колеги, я прошу усіх запросити в зал і приготуватись до голосування. Це міжнародні угоди, це є авторитет України. І я прошу зараз&nbsp; проголосувати за повернення, а потім я&nbsp; поставлю суб'єкту законодавчої ініціативи. Колеги! Повернення, а потім&nbsp; суб'єкту. Повернення. Олено, повернення, а потім&nbsp; суб'єкту.</p>
<p>Я прошу підтримати повернення до проекту Закону 0163. Прошу проголосувати. Прошу підтримати. Повернення, а потім, я поставлю суб'єкту законодавчої ініціативи. Прошу проголосувати, кожен голос,&nbsp; будь ласка, голосуємо.&nbsp; Прошу підтримати.</p>
<p>&nbsp;</p>
<p>11:49:52</p>
<p>За-223</p>
<p>Три голоси.</p>
<p>Я прошу по фракціям показати. Зараз я ще раз поставлю, якщо не встигли. "Блок Петра Порошенка" – 106,&nbsp; "Народний фронт" – 67,&nbsp; "Опозиційний блок" – 0,&nbsp; "Самопоміч" – 5,&nbsp; Радикальна партія – 18,&nbsp; "Батьківщина" – 3, "Воля народу" – 5, "Відродження" – 2.</p>
<p>Колеги, давайте змобілізуємося, це просто направити в уряд на&nbsp; доопрацювання, щоб не було прецеденту і факту відхилення ратифікації. Я прошу всіх приготуватись. І, колеги, я прошу підтримати пропозицію повернутись до голосування, проект Закону 0163. Прошу підтримати і прошу проголосувати. Кожен голос, уважно голосуємо. За повернення спочатку, а потім суб'єкту законодавчої ініціативи. Голосуємо, колеги, прошу підтримати, прошу проголосувати.</p>
<p>&nbsp;</p>
<p>11:51:01</p>
<p>За-217</p>
<p>Ні, ні, обговорення завершено, ви це знаєте. Я поставлю останній раз, колеги, якщо не буде підтримано, буде відхилений. Колеги, я почекаю ще 30 секунд. Я прошу голів фракцій зайти в зал. Ще раз наголошую, якщо зараз не буде голосувань за повернення, законопроект буде відхилений. Я прошу зайти в зал зараз, не розходитися.</p>
<p>Прошу Пинзенику 30 секунд для репліки, 30 секунд, і прошу запросити депутатів в зал.</p>
<p>&nbsp;</p>
<p>11:51:41</p>
<p>ПИНЗЕНИК В.М.</p>
<p>Шановні колеги, те, що відбувається зараз голосуванням по цьому законопроекту, я б назвав одним словом – це ляпас. Ляпас по дуже авторитетній міжнародній фінансовій організації. Називається ця міжнародна організація "Світовий банк". Це один з тих кредиторів, який надавав з першого року незалежності підтримку проектів, багатьох проектів в Україні –&nbsp; і бюджету, і дороги, і так далі. Ми не маємо права будь-якими політичними закликами чи гаслами провалити проект, який дає можливість довгострокового кредитування українських підприємств.</p>
<p>&nbsp;</p>
<p>ГОЛОВУЮЧИЙ. Я підтримую цілковито вас, пане Вікторе. Але тим не менше в мене немає кнопки 226, і залежить від залу.</p>
<p>Колеги, я прошу зайти всіх в зал. І я прошу підійти відповідально, і прошу міжнародників в кожній фракції переконати свої фракції про важливість цього голосування. Я думаю, що міжнародний авторитет нашої держави не має поділу на фракції. Я прошу змобілізуватися.</p>
<p>Я ставлю ще раз на голосування пропозицію повернутися, а потім я поставлю повернути суб'єкту законодавчої ініціативи. Я прошу всіх об'єднатися.<b></b></p>
<p>Отже, готові? Я ставлю на голосування пропозицію повернутись до проекту Закону про ратифікацію 0163. Колеги, я прошу, хто веде дискусії, дуже уважно, ми кожен голос рахуємо, повернутись на місця робочі.</p>
<p>Отже, 0163, повернення до розгляду ратифікації, прошу проголосувати, прошу підтримати. Голосуємо, колеги, прошу підтримати.</p>
<p>&nbsp;</p>
<p>11:53:53</p>
<p>За-231</p>
<p>І я ставлю на голосування 0163 за пропозицією комітету в цілому. Колеги, будь ласка,&nbsp; це відповідальне…</p>
<p>Ні-ні, перепрошую, повернути суб'єкту законодавчої ініціативи на доопрацювання. І я прошу підтримати 0163 повернути суб'єкту законодавчої ініціативи на доопрацювання. Прошу проголосувати і прошу підтримати. Голосуємо, колеги. Уважно, голосуємо, прошу підтримати. Голосуємо.</p>
<p>&nbsp;</p>
<p>11:54:33</p>
<p>За-229</p>
<p>Рішення прийнято.</p>
<p>Колеги, у нас лишилося… не розходьтесь, будь ласка, будьте в залі. У нас ще одна ратифікацію 0161 - це проект Закону про ратифікацію Угоди про заохочення та захист інвестицій між Україною та Фондом міжнародного розвитку ОПЕК. Ми теж його розглянули. Ми можемо його поставити на голосування? Можемо, підтримаєте це?</p>
<p>Колеги, ми його теж вже обговорили –&nbsp; тільки голосування. Я прошу змобілізуватись, не виходіть з залу, кожен голос має значення. Не виходіть з залу, будь ласка.</p>
<p>Я ставлю на голосування проект Закону про ратифікацію Угоди про заохочення та захист інвестицій між Україною та Фондом міжнародного розвитку ОПЕК (номер 0161). І за пропозицією комітету за основу і в цілому.</p>
<p>Прошу проголосувати і прошу підтримати, колеги, уважно, кожен голос має значення, голосуємо. Прошу підтримати ратифікацію. Прошу підтримати колеги, голосуємо.</p>
<p>&nbsp;</p>
<p>11:55:50</p>
<p>За-228</p>
<p>Рішення прийнято.</p>
<p>Наступне, колеги, - це&nbsp; є проект Закону&nbsp; про ратифікацію Угоди (у формі обміну нотами) між Україною та Королівством Нідерланди про продовження до 1 серпня 2018 року строку дії Угоди між Україною та Королівством Нідерланди про Міжнародну місію захисту розслідування від 28 липня 2014 року.</p>
<p>Колеги, зараз 11:56, я зараз проведу рейтингове голосування на предмет підтримки, щоб я розумів, чи нам починати зараз, чи нам після&nbsp; перерви починати.</p>
<p>Отже, я оголошую рейтингове голосування напередодні початку розгляду по проекту Закону 0169. Кожний, хто&nbsp; знає цей законопроект, розуміє його велику міжнародну вагу і як зреагують наші громадяни, якщо за нього не буде проголосовано.</p>
<p>Отже, рейтингове голосування 0169, на предмет підтримки. Прошу проголосувати, прошу підтримати. Голосуємо.</p>
<p>&nbsp;</p>
<p>11:57:04</p>
<p>За-254</p>
<p>Є воля залу, і я… Колеги, чи є воля залу, щоб ми&nbsp; відразу проголосувати його? Є воля залу.</p>
<p>Я ставлю&nbsp; на голосування проект Закону про&nbsp; ратифікацію Угоди (у формі обміну нотами) між Україною та Королівством Нідерланди про продовження до 1 серпня 2018 року строку дії (0169) за основну і в цілому. Прошу проголосувати, прошу підтримати. Кожен голос, будь ласка. Прошу проголосувати, прошу&nbsp; підтримати. Голосуємо, колеги, 0169, відповідальна міжнародна угода.</p>
<p>&nbsp;</p>
<p>11:57:45</p>
<p>За-257</p>
<p>Рішення&nbsp; прийнято.</p>
<p>І остання ратифікація - це проект Закону про приєднання України до Статуту Міжнародного агентства з відновлювальних джерел енергії (IRENA) (0164).&nbsp;</p>
<p>Всі підтримують? IRENA всі підтримують?</p>
<p>Я ставлю на голосування 0164 в цілому. Прошу проголосувати, прошу підтримати, колеги. Голосуємо! Прошу підтримати, прошу проголосувати!</p>
<p>&nbsp;</p>
<p>11:58:25</p>
<p>За-254</p>
<p>Рішення прийнято.</p>
<p>Колеги, давайте ми попробуємо у порядок денний включення, ми пройшли блок ратифікацій. Тут є пропозиції від усіх фракцій, від усіх. У нас в залі є мобілізація і концентрація. Давайте, колеги, я буду&nbsp; ставити по одному пропозиції включення у порядок денний сесії, це наступний наш розділ по порядку денному.</p>
<p>Отже, перше: проект Закону про дипломатичну службу (7322). Пропонується включити у порядок денний сесії і розглянути цього тижня, щоб ми могли вийти на друге читання до століття дипломатичної служби в Україні.</p>
<p>Прошу проголосувати, прошу підтримати включення у порядок денний сесії для розгляду на цьому тижні проект Закону про дипломатичну службу (7322).</p>
<p>Прошу голосувати. Голосуємо, колеги!</p>
<p>&nbsp;</p>
<p>11:59:30</p>
<p>За-236</p>
<p>Рішення прийнято.</p>
<p>До речі, я продовжую на 15 хвилин, поки будуть йти позитивні голосування.</p>
<p>Наступний – увага, колеги! – наступний. <i>(Шум у залі)</i>&nbsp; Всі ці законопроекти були на сайті, кожна фракція мала можливість з ними ознайомитись. І тому я їх просто зачитую.</p>
<p>Наступний: проект Закону про внесення зміни до статті 374 Митного кодексу України (№ 7323).</p>
<p>Прошу проголосувати, прошу підтримати включення у порядок денний сесії.</p>
<p>Голосуємо, колеги, прошу підтримати.</p>
<p>&nbsp;</p>
<p>12:00:17</p>
<p>За-196</p>
<p>Рішення не прийнято.</p>
<p>Наступний: проект Закону про внесення змін до деяких законів України з питань оборони (7330 і 7331).<b></b></p>
<p>Прошу проголосувати за включення в порядок денний сесії. Прошу голосувати. Прошу підтримати.</p>
<p>&nbsp;</p>
<p>12:00:47</p>
<p>За-216</p>
<p>Колеги, я ще раз поставлю, бо не вистачило всього кілька голосів. Я прошу змобілізуватися, я ще раз поставлю. Прошу запросити колег в зал і під час голосування не мандрувати по залу.</p>
<p>Отже, я ставлю ще раз включення проекту закону про внесення змін до деяких законів України з питань оброни (7330 і 7331), включення в порядок денний сесії. Прошу проголосувати і прошу підтримати. Прошу голосувати. Прошу підтримати, колеги.</p>
<p>&nbsp;</p>
<p>12:01:30</p>
<p>За-228</p>
<p>Рішення прийнято.</p>
<p>Наступний: проект Закону про внесення змін до деяких законів України щодо забезпечення належного доступу Національного агентства з питань запобігання корупції до інформації, необхідної для реалізації його повноважень (7276). Включення в порядок денний сесії. Прошу проголосувати, прошу підтримати. Голосуємо, прошу підтримати.</p>
<p>&nbsp;</p>
<p>12:02:11</p>
<p>За-146</p>
<p>Рішення не прийнято.</p>
<p>Наступний: проект Закону про внесення змін до Закону України "Про прокуратуру" (щодо оптимізації чисельності працівників органів прокуратури). Наголошую, йдеться лише про оптимізацію і про право прокуратури самим визначати в межах, зазначеної законом, чисельності (7160). Я&nbsp; прошу&nbsp; підтримати включення в порядок денний сесії для розгляду цього&nbsp; тижня. Прошу проголосувати і прошу підтримати, колеги. Голосуємо, прошу підтримати 7160.</p>
<p><b>&nbsp;</b></p>
<p>12:02:58</p>
<p>За-211</p>
<p>Не вистачило кілька голосів. Я ще раз поставлю, як і Закон про оборону. Прошу під час голосування, під час голосування, колеги, я прошу бути на робочих місцях. Готові, так?</p>
<p>Я ставлю 7160, включення в порядок денний сесії, для того щоб ми змогли цього тижня це питання розглянути. Прошу проголосувати і прошу підтримати, колеги. Кожен голос, будь ласка, голосуємо. Прошу підтримати, голосуємо.</p>
<p>&nbsp;</p>
<p>12:03:45</p>
<p>За-222</p>
<p>Чотири рази. Ще раз поставлю, колеги. Тільки я вас прошу, я бачу, що не спрацювало, б, будь ласка, зайдіть в зал, займіть робочі місця. Коли бракує одного-двох голосів, я прошу бути просто на місці під час голосування. Змобілізуйте свої фракції. Колеги, я ще раз ставлю на голосування 7160. Я прошу всіх підійти на робочі місця, а не вести дискусії під час голосування.</p>
<p>Отже, я ставлю ще раз, колеги, я ставлю ще раз 7160, включення в порядок денний сесії для розгляду на цьому тижні. Прошу проголосувати і прошу підтримати. Голосуємо, колеги. Прошу голосувати уважно. Прошу підтримати.</p>
<p>&nbsp;</p>
<p>12:04:50</p>
<p>За-224</p>
<p>Ну, колеги, що робити? 2 голоси. Тому що на моїх очах… я два рази ставив, ставлю третій. На моїх очах частина членів фракції веде дискусії. Будь ласка, поверніться на робочі місця. Голова фракції, будь ласка, організуйте людей. Це просто неможливо. Я бачу, що не спрацювала карточка. Я ще раз поставлю для того. Будь ласка, просто уважно будьте під час голосування.</p>
<p>Я ставлю ще раз 7160, включення в порядок денний сесії для розгляду цього тижня. Нам не вистачило двох голосів. Будь ласка, зайдіть в зал і уважно проголосуйте. Прошу голосувати і прошу підтримати. Голосуємо. Прошу підтримати, прошу проголосувати. Голосуємо. Прошу підтримати.</p>
<p>&nbsp;</p>
<p>12:05:51</p>
<p>За-231</p>
<p>Рішення прийнято.</p>
<p>Наступне: 7199, 7199-1. Проект Закону про внесення змін до Закону України "Про прокуратуру" щодо порядку визначення переліку та територіальної юрисдикції місцевих та військових прокуратур (7199, 7199-1). Це комітет Кожем'якіна.</p>
<p>Включення в порядок денний сесії прошу проголосувати. Прошу підтримати. Прошу проголосувати.</p>
<p>&nbsp;</p>
<p>12:06:32</p>
<p>За-205</p>
<p>Тут бракує 21 голос. Тому рішення не прийнято.</p>
<p>Наступне. 7278: проект Закону про внесення зміни до розділу Х "Прикінцеві положення" Кримінального процесуального кодексу України щодо набрання чинності окремих положень. 7278 прошу проголосувати.</p>
<p>Прошу підтримати включення в порядок денний сесії. Прошу проголосувати.</p>
<p>&nbsp;</p>
<p>12:07:10</p>
<p>За-195</p>
<p>Рішення не прийнято.</p>
<p>Наступний: 7279, 7279-1: проект Закону про внесення змін до деяких законодавчих актів України щодо спрощення досудового розслідування окремих категорій кримінальних правопорушень. Включення в порядок денний сесії.</p>
<p>Прошу проголосувати, прошу підтримати. Це все блок законів Кожем'якіна. Голосуємо.</p>
<p>&nbsp;</p>
<p>12:07:48</p>
<p>За-223</p>
<p>Так, тут буквально три голоси. Тому я ставлю ще раз 7279, 7279-1 включення у порядок денний сесії, ще раз ставлю, не вистачило кілька голосів. Прошу проголосувати, прошу підтримати. Голосуємо! Прошу підтримати.</p>
<p>&nbsp;</p>
<p>12:08:18</p>
<p>За-244</p>
<p>Рішення прийнято.</p>
<p>Наступний – 7286: проект Закону про внесення змін до деяких законодавчих актів України щодо посилення відповідальності за окремі правопорушення у сфері безпеки дорожнього руху. Прошу підтримати, колеги, 7286, включення у порядок денний сесії, щоб міг комітет розглядати. Прошу проголосувати, прошу підтримати. Голосуємо, колеги! Прошу підтримати.</p>
<p>&nbsp;</p>
<p>12:08:55</p>
<p>За-227</p>
<p>Рішення прийнято.</p>
<p>Наступний: проект Закону про внесення змін до Закону України "Про тимчасові заходи на період проведення АТО" щодо відновлення можливостей розвитку малого та середнього бізнесу з використанням позикового фінансування на території проведення АТО (7338). Включення у порядок денний сесії. Прошу проголосувати, прошу підтримати. Голосуємо!</p>
<p>&nbsp;</p>
<p>12:09:33</p>
<p>За-235</p>
<p>Рішення прийнято.</p>
<p>Наступний. Колеги, ще лишилось 3 законопроекти. Наступний: проект Закону про внесення зміни до пункту 16 розділу VI "Прикінцеві та перехідні положення" Бюджетного кодексу України (7345). Прошу проголосувати, прошу підтримати включення у порядок денний сесії. Голосуємо! Прошу підтримати.</p>
<p>&nbsp;</p>
<p>12:10:08</p>
<p>За-211</p>
<p>Я ще раз поставлю. Якщо буде мобілізація, ще раз поставлю.</p>
<p>Отже, я ставлю ще раз включення у порядок денний сесії проект Закону 7345, включення в порядок денний сесії. Прошу проголосувати, прошу підтримати. Бюджетне питання, яке підтримують всі фракції. Прошу проголосувати, прошу підтримати включення в порядок денний сесії. Будь ласка, прошу підтримати.</p>
<p>&nbsp;</p>
<p>12:10:45</p>
<p>За-232</p>
<p>Рішення прийнято.</p>
<p>Наступний: проект Закону про внесення змін до Закону України "Про добровільне об'єднання територіальних громад" щодо суб'єктів добровільного об'єднання громад.</p>
<p>Колеги, післязавтра День місцевого самоврядування, давайте підтримаємо місцеве самоврядування, щоб комітет міг розглянути. Це включення в порядок денний сесії (7308). Прошу підтримати, прошу проголосувати включення в порядок денний сесії 7308, питання децентралізації. Прошу проголосувати, прошу підтримати. Голосуємо.</p>
<p>&nbsp;</p>
<p>12:11:29</p>
<p>За-179</p>
<p>Не зрозуміло, чому.</p>
<p>І, колеги, один законопроект був зареєстрований сьогодні. Поставити ще раз? Один законопроект… Добре.</p>
<p>Колеги, ще два… Зараз. Ще два законопроекти, які були зареєстровані, але ще не були включені.</p>
<p>Отже, один з них.. Колеги, увага! 7354 - це проект Закону про внесення змін до деяких законодавчих актів України щодо кримінальної відповідальності за заперечення факту воєнної агресії Російської Федерації до України. Це законопроект - як реакція на останній події, щоб заперечення факту воєнної агресії було підставою для переслідування. І я прошу лишень включити в порядок денний сесії.<a name=Temp></a><b></b></p>
<p>Прошу проголосувати, прошу підтримати 7354, включення в порядок денний сесії. Прошу проголосувати. Прошу підтримати. Відповідальність за заперечення воєнної агресії в Україну.</p>
<p>&nbsp;</p>
<p>12:13:11</p>
<p>За-209</p>
<p>Колеги, я думаю, не всі зорієнтувались. Даним законопроектом пропонується, щоб була відповідальність за заперечення факту воєнної агресії. Це лишень включення в порядок денний сесії. Я думаю, не всі зорієнтувались.</p>
<p>Я прошу ще раз проголосувати за включення в порядок денний&nbsp; сесії. Прошу підтримати. Прошу проголосувати. Прошу проголосувати 7354. Прошу підтримати. Голосуємо.</p>
<p>&nbsp;</p>
<p>12:13:53</p>
<p>За-221</p>
<p>Я ще раз поставлю, колеги. Я ще раз поставлю. Я ще раз хочу наголосити,&nbsp; я розумію, що проблема в великій мірі&nbsp; захована в тому, що його не було&nbsp; в порядку денному. Він був зареєстрований тільки сьогодні&nbsp; зранку, він пропонує відповідальність за заперечення воєнної агресії. Ми його не приймаємо, ми його не ставимо на голосування, ми лишень включаємо в порядок денний сесії, щоб комітет міг розглянути.</p>
<p>Тому я&nbsp; ще раз ставлю на голосування 7354. Прошу усіх підтримати, колеги. Прошу проголосувати 7354. Прошу підтримати. Прошу проголосувати. Голосуємо. Прошу підтримати.</p>
<p>&nbsp;</p>
<p>12:14:46</p>
<p>За-221</p>
<p>Буду ще раз ставити.</p>
<p>І, колеги, 7234 - це пропозиція від Радикальної партії про енергомодернізацію, законопроект. Прогресивний законопроект, і пропонується лишень його включення в порядок денний&nbsp; сесії. 7234. Прошу проголосувати, прошу підтримати, колеги. Включення в порядок денний сесії. Прошу підтримати 7234. Прошу проголосувати. Прошу підтримати.</p>
<p><b>&nbsp;</b></p>
<p>12:15:24</p>
<p>За-209</p>
<p>Я ще раз поставлю, колеги. Я бачу, не спрацювали, ще раз поставлю, не виходьте з залу, будь ласка, будьте на місцях.</p>
<p>Отже, колеги, 7234 - включення в порядок денний сесії. Прошу всіх уважно зайти в зал і проголосувати, зайняти робочі місця.</p>
<p>Отже, 7234 включення в порядок денний сесії. Прошу підтримати, прошу проголосувати. Голосуємо, колеги, прошу підтримати. Це лишень включення в порядок денний.</p>
<p>&nbsp;</p>
<p>12:16:07</p>
<p>За-226</p>
<p>Рішення прийнято.</p>
<p>Агресію, ще раз поставлю агресію. 7354 - за заперечення воєнної агресії, включення в порядок денний сесії. Давайте згуртуємося, всі патріоти, проголосуємо, колеги. Я прошу об'єднатися всіх патріотів і проголосувати за включення в порядок денний сесії відповідальність за заперечення воєнної агресії Росії.</p>
<p>Прошу проголосувати і прошу підтримати. Голосуємо, колеги. Прошу підтримати, прошу підтримати включення в порядок денний сесії, прошу підтримати.</p>
<p>&nbsp;</p>
<p>12:17:00</p>
<p>За-227</p>
<p>Рішення прийнято.</p>
<p>Час, відведений для ранкового засідання, завершений. Я зможу ще раз поставити ті законопроекти, які не пройшли включення в порядок денний сесії. Зараз я оголошую згідно Регламенту перерву на 30 хвилин.</p>
<p>І я нагадаю, після перерви ми переходимо до питань безпеки і оборони. Тому я прошу всіх дисципліновано прибути в зал о 12:50, ми продовжимо наше засідання з питань безпеки і оборони.</p>
<p>Дякую за плідну і активну роботу.</p>
<p>&nbsp;</p>
<p align=center><i>(Після перерви)</i></p>
<p align=center><i>&nbsp;</i></p>
<p>ГОЛОВУЮЧИЙ.&nbsp; Прошу заходити в зал. Колеги, час, відведений для перерви, завершений. Я прошу всіх заходити в зал. Зараз у нас надзвичайно важливий блок – блок питань національної безпеки та оборони.</p>
<p>Першим ми будемо розглядати законопроект про внесення змін до деяких законів України щодо забезпечення рівних прав і можливостей жінок і чоловіків під час проходження військової служби у Збройних Силах України. Попередньо всі фракції парламенту, практично усі, підтримують даний законопроект. І я сподіваюсь, що ми і підтримаємо пропозицію за скорочену процедуру, і підтримаємо цей законопроект.</p>
<p>Наступний буде проект Закону про Державну спеціальну службу транспорту, наступний буде про військовий обов'язок і військову службу (6689) і друге читання –&nbsp; щодо тимчасових дозволів на мовлення в зоні проведення АТО. І останній буде 5027: про соціальний і правовий захист військовослужбовців та членів їх сімей.</p>
<p>Колеги, блок з п'яти питань безпеки і оборони. Ми багато часу витратили зранку на політичні дискусії. Але я переконаний, що, коли йдеться про питання безпеки і оборони, зал буде працювати злагоджено. І я прошу всіх зайти в зал і приготуватись до голосування. Я прошу голів фракцій запросити депутатів в зал і прошу секретаріат Верховної Ради запросити всіх депутатів в зал.</p>
<p>Колеги, можемо вже ставити на голосування?</p>
<p>Колеги,&nbsp; я хочу вам сказати логіку подій. Зараз я поставлю за скороченою процедурою розгляд. Якщо ми не підтримаємо скорочену процедуру, ми можемо поставити під ризик весь блок&nbsp; безпеки і оборони. Я тому дуже прошу голів фракцій запросити депутатів у зал, я прошу обдзвонити, передзвонити колегам, повідомити їм, що час для перерви вже&nbsp; дві хвилини як&nbsp; завершений, і запросити всіх депутатів у зал. Будь ласка.</p>
<p>Я можу… Колеги, я ще раз хочу наголосити, якщо ми не проголосуємо&nbsp; за розгляд за скороченою процедурою, ми поставимо під ризик розгляд цього блоку, тому я прошу всіх максимально змобілізуватись. І зараз я поставлю на голосування пропозицію розгляду проекту Закону 6109 за скороченою процедурою. І я прошу&nbsp; всіх, колеги, підтримати всіх, хто підтримує даний законопроект, прошу підтримати розгляд за&nbsp; скороченою процедурою. Будь ласка, займіть робочі місця і&nbsp; приготуйтесь до&nbsp; голосування.</p>
<p>Я прошу всіх зайти в зал і зайняти робочі місця. Отже, я ставлю на голосування пропозицію, щоб проект Закону про внесення змін до деяких законів України щодо забезпечення&nbsp; рівних прав і можливостей жінок і чоловіків під час проходження служби у Збройних Силах України та інших військових формуваннях ми розглянули за скороченою процедурою (6109).</p>
<p>Прошу проголосувати і прошу підтримати. Прошу всіх, хто підтримує цей законопроект, підтримати розгляд його за скороченою процедурою. Прошу голосувати, прошу підтримати. Голосуємо.</p>
<p>&nbsp;</p>
<p>12:54:53</p>
<p>За-125</p>
<p>Я ще раз поставлю, і запросіть депутатів в зал. Я ще раз поставлю. Я прошу всіх заходити в зал.</p>
<p>Я ще раз пояснюю логіку. Ми&nbsp; переходимо до питань безпеки і оборони. Якщо ми будемо розглядати за повною процедурою, ми не встигнемо розглянути законопроекти.</p>
<p>Я прошу голів фракцій запросити депутатів у зал і прошу всіх підтримати. Я прошу показати результат попереднього голосування на табло. Будь ласка, покажіть на табло, щоб ми бачили, де потенціал. Я думаю, що… коли я зараз поставлю, усі підтримають. Я думаю, цей законопроект, він не тільки законопроект безпеки і оборони, це також наші зобов'язання перед європейцями. І я знаю, що на більшості засідань фракцій було прийнято рішення підтримати даний законопроект.</p>
<p>І тому, колеги,&nbsp; я прошу&nbsp; запросити своїх колег у зал, і прошу усіх, хто підтримує даний законопроект, підтримати також і пропозицію розгляду його за скороченою процедурою. Прошу заходити в зал, займати робочі місця і приготуватися до голосування.</p>
<p>Отже, готові? Я ставлю ще раз на голосування, і прошу під час голосування бути на робочих місцях. Прошу уважно всіх приготуватися до голосування. І прошу підтримати розгляд проекту Закону 6109: щодо забезпечення рівних прав і можливостей жінок і чоловіків під час проходження військової служби - за скороченою процедурою. Колеги, кожен голос має вагу. Я прошу усіх проголосувати. Прошу усіх проголосувати і підтримати. Колеги, дочекаємось, дочекаємось. Прошу проголосувати. Прошу підтримати. Голосуємо, колеги, дуже уважно, кожен голос. Прошу підтримати. Голосуємо, голосуємо, колеги. Прошу усіх підтримати, переконливо прошу.</p>
<p>&nbsp;</p>
<p>12:58:05</p>
<p>За-154</p>
<p>Рішення прийнято.</p>
<p>І я запрошую до доповіді народного депутата України Суслову Ірину Миколаївну. Будь ласка, пані Ірина.</p>
<p>&nbsp;</p>
<p>12:58:16</p>
<p>СУСЛОВА І.М.</p>
<p>Шановний головуючий, шановні колеги, на ваш розгляд вноситься законопроект про внесення змін до деяких законів України щодо забезпечення рівних прав та можливостей жінок і чоловіків під час проходження військової служби у Збройних Силах України та&nbsp;інших військових&nbsp; формуваннях.</p>
<p>Даний законопроект був розроблений народними&nbsp; депутатами спільно з представниками Генштабу та громадським сектором. Парламентський Комітет з питань безпеки і оброни, а також Комітет з прав людини, підтримали законопроект 6109 та рекомендували ухвалити його за основу. Він передбачає низку змін, які зроблять жінок повноправною частиною Збройних Сил України. А саме: перше - встановлення рівних можливостей при укладенні контракту на проходження військової служби;друге - скасування необґрунтованих обмежень щодо звільнення жінок в запас; третє - забезпечення жінкам та чоловікам рівного обсягу відповідальності під час проходження військової служби; четверте - встановлення однакових засад для проходження військових зборів чоловікам та жінкам.</p>
<p>Ідеологія законопроекту 6109 полягає в досягненні рівних прав та можливостей для жінок і чоловіків в українській армії. При цьому слід усвідомити, що це не лише додаткові преференції, але й додаткова відповідальність. Проте своєю участю у цій війні українки довели, що готові до цього.</p>
<p>Наголошую, що ми не просимо або не вимагаємо якихось преференцій для жінок в армії. Наша мета – зробити так, щоб у Збройних Силах України найбільше цінувалися кваліфікація та здібності, а не стать, і стать не ставала перешкодою для їх реалізації. На жаль, сьогодні жінки в Збройних Силах України продовжують залишатися "невидимим батальйоном". Станом на кінець минулого року в Збройних Силах України проходило службу 17 тисяч жінок, це вісім з половиною відсотків від загальної кількості військових. І щодня вони робили вагомий внесок у нашу з вами безпеку та незалежність.</p>
<p>Міжнародний досвід свідчить, що…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СУСЛОВА І.М. Міжнародний досвід свідчить, що сильними та ефективними є армії, які зробили жінок своєю невід'ємною частиною.</p>
<p>Тому закликаю колег народних депутатів підтримати нашу ініціативу та ухвалити даний текст законопроекту в першому читанні. Кожен ваш голос – це суттєвий внесок у зміцнення обороноздатності нашої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань національної безпеки і оборони Пашинський Сергій Володимирович. Від комітету, так, буде виступати Тетяна Чорновол.</p>
<p>Будь ласка, пані Тетяна.</p>
<p>&nbsp;</p>
<p>13:01:06</p>
<p>ЧОРНОВОЛ Т.М.</p>
<p>Я хочу сказати, що наш комітет одноголосно підтримав цей законопроект, в першу чергу його ідеологію. Я зауважу, що ідеологія цього законопроекту не захист материнства та дитинства, ідеологія цього законопроекту&nbsp; не якісь гендерні квоти, ідеологія цього законопроекту – дати можливість жінкам-воїнам реалізовуватись в Збройних Силах, будувати свою кар'єру в Збройних Силах, служити Україні в Збройних Силах.</p>
<p>Зауважу, що зараз законодавство не захищає жінок-воїнів. Зокрема, є дуже величезні обмеження по віку. Наприклад, контракт на проходження військової служби не може підписати жінка старша 40 років, незважаючи на її військові звання. А це означає, що у нас не тільки немає жінок-генералів, а й навіть теоретично просто не може їх бути, поки така ситуація панує в законодавстві.</p>
<p>Тому комітет просить підтримати цей законопроект. А про те явище, як жінка-воїн, я вважаю, відомо тут кожному депутату. І в цьому сенсі я хочу, щоб зараз депутати висловили велику шану пам'яті однієї такої жінки-воїна Аміни Окуєвої, яка стала символом боротьби України з російською агресією і яка загинула від руки кремлівських терористів. Слава героям! Слава Аміні Окуєвій!</p>
<p><i>(Хвилина мовчання) </i></p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, прошу провести запис: два – за, два – проти. І прошу колег запрошувати в зал. Прошу провести запис, будь ласка.</p>
<p>Від "Блоку Петра Порошенка" Білозір Оксана Володимирівна. Будь ласка, пані Оксана.</p>
<p>&nbsp;</p>
<p>13:03:51</p>
<p>БІЛОЗІР О.В.</p>
<p>Шановні колеги, я хочу наголосити на тому, що це надзвичайно важливий законопроект. І ми не можемо його сьогодні розглядати як механізм, який забезпечить участь жінок. Тому що це рамковий документ, ми будемо над ним працювати і встановлювати саму систему механізму участі жінок у війні. І сьогодні ми йдемо фактично вже позаду наших проблем, ми унормовуємо, виводимо у правове поле те, що існує по факту. Сьогодні в нашій армії нараховується від 10 до 30 відсотків жінок, які абсолютно безправні, які не можуть робити кар'єрний ріст, які виконують функції одні, а по факту абсолютно інші. Тому фракція "Блоку Петра Порошенка" буде підтримувати цей закон. І я пропоную вас і закликаю проголосувати за нього. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Народного фронту" Тимошенко Юрій Володимирович.</p>
<p>&nbsp;</p>
<p>13:04:54</p>
<p>ТИМОШЕНКО Ю.В.</p>
<p>Для всіх порядних мужчин-фронтовиків у державі є святою кожна наша українська амазонка, жінка у формі. І нехай буде вічна ганьба кожному з тих мужчин-боягузів, що поховались під спідниці своїх жінок і не пішли на війну у той час, коли замість них це повинні робити дівчата, жінки. І я закликаю кожного порядного мужчину в цьому залі, хто не хворий, хто не імпотент, хто любить, а не боїться жінок, вшанувати жінок і стовідсотково проголосувати за цей закон. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Сидорович передає слово Сироїд, пізніше вона виступить замість Сидоровича.</p>
<p>Від "Батьківщини" Кужель Олександра Володимирівна передає Олені Шкрум. Будь ласка, включіть мікрофон.</p>
<p>&nbsp;</p>
<p>13:05:54</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, "Батьківщина" буде, без сумніву, підтримувати цей законопроект. І, дійсно, ми говоримо про те, що сьогодні в армії більше 17 тисяч жінок, які не можуть служити більше 40 років, тоді як чоловіки на найвищих посадах залишаються до 60 років. І, звісно, треба прибирати цю дискримінацію, тому що жінки захищають Батьківщину, жінки мають право це робити, жінки це роблять у багатьох речах краще, ніж чоловіки. І, зрозуміло, ми будемо підтримувати цей законопроект. Але зараз я вимушена сказати, що тоді, коли ми розглядаємо безпекові важливі законопроекти, законопроекти по нашим ветеранам, які захищають тих людей, які кладуть життя за країну і кладуть життя за демократичну, європейську Україну, на жаль, зараз на Європейській площі відбувається повний бєспрєдєл на російській мові, коли не поліцейські, а "менти" б'ють людей, б'ють наших народних депутатів-колег, які зараз там, перекидають машини. І, вибачте, це повна ганьба, що в Раді зараз про це не говорять, і я вимушена про це зараз сказати. Не можна розглядати безпекові законопроекти і говорити про наших героїв, про Небесну Сотню і про тих, хто захищає Україну, і в той же час проводити бєспрєдєл. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Сироїд Оксана Іванівна, будь ласка.</p>
<p>&nbsp;</p>
<p>13:07:11</p>
<p>СИРОЇД О.І.</p>
<p>Беззастережно жінки придатні до військової професії не менше, ніж чоловіки, і вони себе проявили у цій професії впродовж багатьох тисяч років, і проявляють по сьогодні. І тому це дуже добре, що сьогодні ми нарешті готові до прийняття відповідних законодавчих рішень.</p>
<p>Але я також тут для того, щоб звернути нашу увагу на інше. Ми робимо вигляд, що нічого не відбувається, ми робимо вигляд, що ми просто тут працюємо і розглядаємо закони це в той момент, коли фактично деспотична машина душить людей. Ви зверніть увагу на те, що відбувається зараз на вулицях Києва. Це не йдеться про особистість, ви можете ставитися до особистості по-різному, це йдеться про державу і про свободу людини. Про державу і свободу людини, про повагу до державних інститутів. <i>(Шум у залі)</i> Ви кричите, бо ви зневажаєте державні інститути. Якщо ви хочете поважати державні інститути, то ті державні інститути повинні поважати людину і її свободу. Кричіть, наступними прийдуть по вас, і не буде кому кричати.</p>
<p>&nbsp;</p>
<p>ГОЛОВУЮЧИЙ. Колеги, я наголошую, надзвичайно важливий законопроект. Я бачу, як депутати підходять, але може не бути достатньо голосів. Я дуже прошу, я дуже прошу запросити депутатів в зал, і я прошу, особливо голів фракцій, зараз максимально мобілізувати.</p>
<p>А ще Радикальна партія не виступала, так? Добре, добре. Дві хвилини, Ігор Мосійчук. Будь ласка, пане&nbsp; Ігор.</p>
<p>І прошу запрошувати депутатів в зал.</p>
<p>&nbsp;</p>
<p>13:09:04</p>
<p>МОСІЙЧУК І.В.</p>
<p>Шановний український народ! Шановний український&nbsp; парламент! Це надзвичайно важливий закон, який по суті віддасть честь тисячам, десяткам тисяч українських жінок, які зі зброєю в руках з першого дня захищають нашу країну. Я особисто захоплююся своєю доброю знайомою Оленою Білозерською, яка воює з першого дня, спочатку в&nbsp; ДУК "Правий сектор", пізніше в Українській&nbsp; добровольчій армії.</p>
<p>На жаль, жінки гинуть так, як і чоловіки на фронті. І не тільки на фронті, в тому числі і в мирному Києві, де вбили, російська агентура вбила мою помічницю Аміну Окуєву. Ця ж російська агентура, ця&nbsp; ж російська агентура вчинила замах&nbsp; на мене. І зараз в центрі Києва ця російська агентура на гроші Курченка, на гроші Курченка робить державний заколот!</p>
<p>І я вимагаю від влади, від&nbsp; Президента, від Служби безпеки&nbsp; України, негайно задіяти&nbsp; всі механізми для затримання і арешту, під варту всіх, хто фінансується з Москви.&nbsp; Я знаю, про що я говорю. І в цьому залі прозвучить ще не одне прізвище тих, хто в тому числі перебуваючи в цьому залі, продався Москві, продався Кремлю, на гроші Кремля служить і на гроші Кремля вбиває Україну і вбиває українок.</p>
<p>Підтримаймо цей законопроект, віддамо честь всім українським&nbsp; жінкам, які воюють і які склали голову в боротьбі за&nbsp; територіальну цілісність нашої країни. Слава Україні!</p>
<p>&nbsp;</p>
<p>ГОЛОВУЮЧИЙ. Отже, колеги, зараз ще надам слово для виступу по даному&nbsp; законопроекту Ірині Геращенко 2 хвилини.</p>
<p>І я прошу&nbsp;&nbsp; голів фракцій&nbsp; запрошувати&nbsp; депутатів в зал, через&nbsp; 2-3 хвилини відбудеться&nbsp; голосування, і ми перейдемо, закінчиться обговорення,&nbsp; ми перейдемо до прийняття рішення.</p>
<p>Будь ласка, Ірина Геращенко, Перший заступник Голови Верховної Ради України.</p>
<p>&nbsp;</p>
<p>13:11:26</p>
<p>ГЕРАЩЕНКО І.В.</p>
<p>Дякую. Шановні колеги, як ви знаєте, минулого тижня в Україні відбувся перший жіночий конгрес. До речі, я хочу подякувати депутаткам і депутатам від всіх фракцій, які долучилися до його проведення.</p>
<p>І ми насправді разом з вами пройшли дуже великий шлях для просування питань гендерної рівності в усіх сферах, в тому числі і в політичному житті. Єдина сфера, де поки що ми пасемо задніх і де немає справедливості, це є військові структури і це є Служба безпеки України.</p>
<p>Ви знаєте, нам було дуже приємно вітати жінок-генералів з найближчих наших країн-партнерів, членів НАТО, де вони презентували скільки сьогодні жінки роблять в армії. Але в цьому залі сиділи українські жінки військові, і серед них була, наприклад, одна жінка, уявіть собі, в усіх миротворчих операціях України. Її запитали, що "в якому ви є званні". "Підполковник",-&nbsp;відповідала ця наша колежанка. "А скільки років ви підполковник?" Жінка, яка знає шість європейських мов, жінка, яка пройшла всі миротворчі операції і як аналітик сьогодні допомагає так само продумувати ці миротворчі операції. От уявіть собі, чоловіки в цій залі, чи можлива&nbsp; була б така відповідь, якби це був чоловік? Вона відповіла, що вона шість років є підполковником. А чому? Та тому, що вона не має права - це замкнуте коло, - стати полковником, бо знаходиться на посаді, де має бути полковником, але не може, бо це заборонено відповідними нормативами, указами і радянським законодавством. Насправді сьогодні ми маємо більше 23 тисяч жінок, які по контракту служать в армії. Але знаєте, скільки серед них офіцерів? Тільки 3 тисячі, і це є несправедливо.</p>
<p>Нещодавно 72 бригада легендарна "Чорних запорожців" повернулася на місце постійної дислокації, і серед тих героїв і героїнь, які сиділи, бо не могли стояти, була одна жінка-контрактниця, яка постраждала під час останніх обстрілів Авдіївки, їй відірвало…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ГЕРАЩЕНКО І.В. Їй відірвало кінцівку, цій жінці, і вона так само хоче продовжити свою службу в армії, але вона не може просуватися далі, тому що це заборонено нормативами.</p>
<p>Я вважаю, що наш з вами обов'язок всього парламенту сьогодні, напередодні свята української армії, а завтра буде професійне свято української армії, прийняти цей закон.</p>
<p>І я ще раз хочу наголосити, що мова не йде не про мобілізацію жінок, не про примусову службу жінок в армії, мова йде про те, що ті жінки, ті героїні, ті жінки-військовослужбовці, які прийняли&nbsp; таке рішення…</p>
<p>&nbsp;</p>
<p>ГОЛОВУЮЧИЙ.&nbsp; Добре, Іра, десять секунд, завершуйте.</p>
<p>&nbsp;</p>
<p>ГЕРАЩЕНКО І.В.&nbsp; Десять. Ті жінки, які присвятили своє життя армії, вони мають право рухатись по цим кар'єрним сходам, так само, як і чоловіки. Давайте це підтримаємо. Дякуємо.</p>
<p>&nbsp;</p>
<p>ГОЛОВУЮЧИЙ. Отже, колеги, обговорення завершено. Ми переходимо до прийняття рішення, і я прошу всіх зайняти робочі місця, ми переходимо до прийняття рішення.</p>
<p>Я прошу і членів комітету, і авторів комітету посприяти максимальній мобілізації. Я почекаю ще 30 секунд, будь ласка,&nbsp; щоб депутати зайняли свої місця.</p>
<p>Отже, ми переходимо до прийняття рішення. І я ставлю на голосування проект Закону про внесення змін до деяких законів України щодо забезпечення рівних прав і можливостей жінок і чоловіків під час проходження військової служби у Збройних Силах України та інших військових формуваннях (№ 6109). Пропозиція комітету – за основу. Прошу проголосувати, прошу підтримати 6109 за основу. Підтримаємо, колеги, прошу проголосувати. Прошу підтримати.</p>
<p>&nbsp;</p>
<p>13:16:04</p>
<p>За-221</p>
<p>Почекаємо, бачу, не встигли. Будь ласка,&nbsp; я прошу зайти в зал, чотири голоси… ні, голоси є, ми просто…</p>
<p>Отже, колеги, я ставлю першою пропозицію повернутись. І прошу&nbsp; зайняти робочі місця.</p>
<p>Отже, я ставлю на голосування пропозицію повернутись до 6109. Прошу зайняти робочі місця і взяти участь в голосуванні. Прошу підтримати, прошу проголосувати за повернення до 6109. Будь ласка, максимально змобілізовуємося, кожний голос. Прошу підтримати, прошу проголосувати. Голосуємо.</p>
<p>&nbsp;</p>
<p>13:17:05</p>
<p>За-225</p>
<p>Один голос, я бачу, ще раз… Я бачу, так. Будь ласка, я бачу-бачу вас, Ірино, зараз я поставлю.</p>
<p>Отже, колеги, змобілізуйтесь і будьте на робочих місцях. І я ставлю ще раз на&nbsp; голосування пропозицію повернутись до голосування за проект Закону щодо забезпечення рівних прав і можливостей жінок і чоловіків (6109). Прошу проголосувати і прошу підтримати.</p>
<p>Колеги, прошу голосувати, кожний голос, уважно голосуємо, прошу підтримати. Голосуємо.</p>
<p>&nbsp;</p>
<p>13:17:58</p>
<p>За-231</p>
<p>Ми повернулись.</p>
<p>Тепер я ставлю проект Закону 6109 за пропозицію&nbsp; комітету за основу. Колеги, уважно, за основу. Прошу всіх підтримати, прошу уважно голосувати 6109 за основу. Голосуємо. Колеги, прошу&nbsp; підтримати.&nbsp;</p>
<p>&nbsp;</p>
<p>13:18:28</p>
<p>За-230</p>
<p>Рішення прийнято.</p>
<p>Колеги, увага, не розіходьтеся, будь ласка. Я, колеги, з вашого&nbsp; дозволу я зроблю наступну річ, увага.&nbsp; Наступні проекти закону, які стосуються безпеки і оборони, і попередньо перед тим, як ставити на розгляд, буду ставити рейтингове голосування, щоб ми побачили на предмет підтримки. В Регламенті зазначено, що Голова Верховної Ради може провести рейтингове голосування, щоб&nbsp; визначити підтримку того чи іншого законопроекту.</p>
<p>Колеги, по питаннях безпеки - це особливо важливо. Отже, колеги, я розумію, що всі в залі усвідомлюють, що ми не можемо поставити під ризик жодного з питань безпеки і оборони.</p>
<p>Зараз я поставлю на рейтингове голосування проект Закону про внесення змін до&nbsp; Закону України "Про Державну спеціальну службу транспорту" щодо статусу Державної спеціальної служби транспорту.</p>
<p>Я ставлю цей законопроект на рейтингове голосування на предмет того, чи є достатньо голосів у залі, щоб ми могли перейти до його розгляду (7242). Я прошу всіх змобілізуватися і взяти участь у рейтинговому голосуванні.</p>
<p>Отже, хто підтримує, щоб ми перейшли до цього законопроекту, прошу проголосувати і прошу підтримати, колеги. Голосуємо, прошу підтримати. Прошу проголосувати.</p>
<p>&nbsp;</p>
<p>13:20:07</p>
<p>За-201</p>
<p>Наступне, я думаю, що давайте ми проведемо… Наступний, колеги. Наступний, будь ласка, уважно мене послухайте! Це є проект Закону про внесення змін до статті 21-4 Закону України "Про військовий обов'язок і військову службу" (щодо удосконалення окремих питань виплати одноразової грошової допомоги в разі загибелі (смерті), інвалідності або часткової втрати працездатності без встановлення інвалідності іноземців або осіб без громадянства, які проходять військову службу у Збройних Силах України) (6689), колеги.</p>
<p>Я прошу всіх підтримати у рейтинговому голосуванні перехід до розгляду цього законопроекту.</p>
<p>Колеги, я прошу уважно всіх проголосувати і підтримати. Спочатку це рейтингове голосування. Прошу проголосувати, прошу підтримати. Прошу підтримати. Кожен голос, колеги!</p>
<p>&nbsp;</p>
<p>13:21:16</p>
<p>За-213</p>
<p>&nbsp;</p>
<p>ГОЛОС ІЗ ЗАЛУ. Можна ще раз?</p>
<p>&nbsp;</p>
<p>ГОЛОВУЮЧИЙ. Можна ще раз, давайте я ще раз поставлю. Якщо не всі зорієнтувалися, я поставлю ще раз рейтингове залізничну службу (7242). Зараз я просто провожу вивчення позиції залу.</p>
<p>Отже, я ще раз ставлю, провожу рейтингове голосування по проекту Закону про внесення змін до Закону України "Про Державну спеціальну службу транспорту" (7242).</p>
<p>І, колеги, це проводиться рейтингове голосування. Я прошу максимально змобілізуватися і я прошу підтримати&nbsp; 7242. Це є рейтингове голосування. Прошу голосувати, прошу підтримати, колеги. Голосуємо, колеги, прошу підтримати. Прошу підтримати, голосуємо.</p>
<p>&nbsp;</p>
<p>13:22:24</p>
<p>За-214</p>
<p>Я думаю, що в залу є потенціал входити...</p>
<p>Колеги, я ставлю першим на розгляд проект Закону 6689, який більшу підтримку в залі проявив, - це про військовий обов'язок і військову службу (6689). І я прошу підтримати розгляд його за скороченою процедурою. Прошу проголосувати, прошу підтримати розгляд за скороченою процедурою.</p>
<p>&nbsp;</p>
<p>13:23:11</p>
<p>За-178</p>
<p>І я запрошую до доповіді народного депутата України Чорновол&nbsp; Тетяну Миколаївну.</p>
<p>&nbsp;</p>
<p>13:23:27</p>
<p>ЧОРНОВОЛ Т.М.</p>
<p>Ідеологія цього законопроекту дуже проста, він взагалі дуже короткий, але надзвичайно важливий. По суті, це великий виклик перед нами, що ми його не прийняли до цих пір. Справа в тому, що в нас військовий контракт може підписати, для проходження військової служби, може підписати не тільки громадянин України, а також громадянин будь-якої держави. Однак у випадку загибелі сім'я військовослужбовця, сім'я загиблого громадянина України отримує більшу фінансову допомогу, ніж родина загиблого іноземця. Так сталося, тому що в свій час ми, сесійний зал, підняли виплати по загибелі військовослужбовця, але при цьому не врахували той нюанс, якщо цей військовослужбовець не є громадянином України.</p>
<p>Тому даний законопроект цю дірку закриває, він урівнює виплати що сім'ям загиблим громадянам України, що сім'ям загиблих іноземців, якщо вони проходять службу у військових силах України і, на жаль, героїчно загинули на цій війні, яка зараз триває через агресію Російської Федерації у нас на Донбасі. Дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>13:25:01</p>
<p>ГОЛОВУЮЧИЙ. Дякуємо, шановна автор законопроекту важливого.</p>
<p>Шановний пане Пашинський, Сергій Пашинський, зараз слово для співдоповіді надається голові Комітету з питань нацбезпеки і оборони Сергію Пашинському, будь… А, я перепрошую, комітет вирішив, що цей законопроект буде доповідати представник комітету Іван Вінник.</p>
<p>Будь ласка, пане Вінник.</p>
<p>&nbsp;</p>
<p>13:25:21</p>
<p>ВІННИК І.Ю.</p>
<p>Доброго дня, шановні колеги. Дійсно, важливий проект, який доповіла моя колега Тетяна Чорновол. Він дійсно, власне, вирішує дві проблеми. Перша, найбільша, пов'язана з тим, що військовослужбовець – це громадянин України, а проходити службу, військову службу за контрактом може будь-яка особа6 громадянин України, чи особа без громадянства, чи громадянин іноземної держави.</p>
<p>І сьогодні в лавах Збройних Сил України за контрактами, які ми дозволили як Верховна Рада&nbsp; восьмого скликання підписувати іноземним громадянам та особам без громадянства, проходять чимало службу цю, чимало осіб, які захищають незалежність, суверенітет України, ми зобов'язані як в законодавстві забезпечити еквівалентний, адекватний, достатній соціальний захист родинам, якщо військовослужбовець загинув під час проведення антитерористичної операції, під час відбиття збройної агресії Російської Федерації проти України. Саме це мета цього законопроекту, він прирівнює в правах громадян України з іноземцями, особами без громадянства під час проходження військової служби.</p>
<p>Одночасно, поряд з тим, ми збільшуємо грошову допомогу, яку отримають родини загиблих, в разі загибелі. Ми розуміємо, що в державі тривають інфляційні процеси, ми розуміємо, що гроші, які були в 14 році, за купівельною спроможністю та паритетом відрізняються від тих можливостей, які існують сьогодні. Тому ми зобов'язані системно дбати про цю ситуацію.</p>
<p>Комітет пропонує прийняти цей законопроект за основу. Є зауваження науково-експертного управління. Ми їх доопрацюємо до другого читання. Тому прошу голосувати. Дякую.</p>
<p>&nbsp;</p>
<p>ГОЛОВУЮЧИЙ. Звичайно. Шановний колего, ми дякуємо вам за доповідь.</p>
<p>Зараз, хвилиночку, мене трошечки відволікли. Я прошу записатись для обговорення цього важливого законопроекту. Колеги, будь ласка, прошу вас записатися.</p>
<p>Будь ласка, від Радикальної партії Мосійчук. Пане Ігорю, може, ви з місця хочете доповідати? А, Олег Ляшко, будь ласка. Пане Олеже, запрошуємо вас до слова.</p>
<p>&nbsp;</p>
<p>13:27:49</p>
<p>ЛЯШКО О.В.</p>
<p>Олег Ляшко, Радикальна партія. Наша команда голосуватиме за цей закон. Ми щиро дякуємо всім, хто, не маючи українського паспорта, але люблячи Україну, підтримуючи наш народ, прийшов у важкий для нашої країни час, став пліч-о-пліч з нашими українськими хлопцями і дівчатами для того, щоб боронити рідну країну. І обов'язок влади, обов'язок української держави – зробити максимально все для того, щоб підтримати цих добровольців. А від нас може бути тільки одне, довічна шана, слава і подяка за те, що у чотирнадцятому році, та й до сьогодні, багато осіб, які, на жаль, не мають українського громадянства, але мають український дух і мають любов до України.</p>
<p>Я, користуючись нагодою, що розглядається такий важливий закон, я хотів би звернутися до Президента Порошенка. У вашій Адміністрації лежать сотні звернень від добровольців, які не мають українського громадянства, які хочуть отримати це українське громадянство, які заслужили право на українське громадянство ціною навіть свого здоров'я, своєї крові, захищаючи рідну країну. Треба припинити надавати громадянство олігархам російським чи партнерам. Треба припинити надавати громадянство, як грузинському зайді, який убивав свій власний народ, потім незаконно отримав громадянство і сьогодні на кремлівські гроші намагається зробити заколот в Україні і в Києві. Громадянство треба давати як найвищу цінність тим, хто його заслужив. Хто, як не добровольці, хто, як не ті люди, які, взявши зброю, пішли на передову захищати країну, хто, як не вони заслуговують на громадянство? Тому я прошу Президента, його Адміністрацію невідкладно розглянути всі звернення і надати українське громадянство добровольцям, які захищають нашу рідну країну.</p>
<p>&nbsp;</p>
<p>ГОЛОВУЮЧИЙ. Будь ласка, зараз виступ від "Народного фронту", народний депутат Дейдей. Народний депутат… Ну, це від "Народного фронту", зараз же від фракцій, ви ж у радикальній фракції Радикальної партії. Зараз виступи від фракцій. Пане Олеже, я переживаю за цілісність вашої фракції, як за найріднішу буквально. Давайте зараз "Батьківщина", а ви поки з'ясуйте взаємини між фракціями. Добре? Будь ласка, пані… <i>(Шум у залі) </i>Зараз виступи від фракцій, шановні колеги, за і проти від фракцій.</p>
<p>Будь ласка, пані Шкрум. А ми поки почитаємо Регламент. Будь ласка, пані Олена. Пані Олена Шкрум, я прошу вас.</p>
<p>&nbsp;</p>
<p>13:30:37</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, на сьогодні у нас у Верховній Раді лежить більше 130 законопроектів, які спрямовані на підвищення обороноздатності держави, захист ветеранів, захист військовослужбовців і захист їх сімей. Насправді швидкість їх проходження майже близька до нуля. Ми вибрали з громадськими активістами, з волонтерами, з самими добровольцями, з "Юридичною сотнею", яка надає безкоштовні юридичні консультації добровольцям, атошникам та ветеранам, і тим, хто звільнився зі служби, вибрали всього 9 законопроектів, які підтримані абсолютно всіма фракціями, які пройшли профільний Комітет з нацбезпеки та оборони, пройшли його більше ніж півроку, більшість з цих законопроектів назад, і при цьому вони все одно не виносяться в зал.</p>
<p>Ми вимагаємо хоча б півдня, щоб розглянути всі 9 законопроектів, які давно-давно розглянуті профільним комітетом. На сьогодні, на жаль, ми розглядаємо лише два таких законопроекти. Без сумніву, це є важливим питанням. Це питання про те, щоб давати одноразову грошову допомогу тим сім'ям загиблих осіб без громадянства або іноземцям, які служили в Збройних Силах, які фактично, ну, поклали своє життя за наший з вами захист і за нас з вами, і за нову Україну.</p>
<p>Але, на жаль, сьогодні дуже багато є випадків, коли загиблий військовослужбовець загинув після звільнення зі служби вже. Ну, наприклад, він тяжко захворів, був звільнений через три місяці, тому що захворювання було невиліковне. І після того, як він звільнився, він, на жаль, помер у шпиталі. І його сім'я на сьогодні не отримує жодної копійки допомоги, тому що він загинув вже після звільнення. І ми з колегами подали дуже давно, 8 місяців назад законопроект, який би допоміг отримати одноразову грошову допомогу цим сім'ям. Це законопроект 6268, 8 місяців назад зареєстрований, 5 місяців назад розглянутий комітетом, і, на жаль, на сьогодні він не розглядається в цій Раді.</p>
<p>Тому я прошу і вимагаю поставити також його в порядок денний. Тому що у нас є українці, які загинули, які служили в своїй державі, і чиї сім'ї сьогодні говорять, що вони нікому не потрібні. І ці питання теж треба вирішувати, колеги. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:32:44</p>
<p>ГОЛОВУЮЧИЙ. Дякую.</p>
<p>Оскільки було звернення до мене, я відповім, і дуже важливу річ відповім. Сьогодні ми втратили годину часу без будь-якої потреби. Сьогодні була вимога, в тому числі від ваших колег, щоб ми взагалі не розглядали жодних питань. Я не розумію, як можна вимагати розгляд законопроектів і в той час просто не давати працювати Верховній Раді України. Коли я прошу голосувати за скорочену процедуру, я не бачу достатньої кількості голосів. Я роблю все можливе, щоб максимальну кількість законопроектів, які поставили на порядом денний, ми проходили. Але для того має бути, крім вимог, ще співучасть, і співвідповідальність, і спільна ініціатива, щоб ми змогли повноцінно працювати.</p>
<p>Отже, колеги, зараз заключний виступ. Після того ми переходимо до голосування. І я прошу всіх голів фракцій, і представників, які підтримували даний законопроект, запросити своїх колег в зал і приготуватись до голосування.</p>
<p>Будь ласка, Лозовий, дві хвилини. І ми переходимо до прийняття рішення. Будь ласка.</p>
<p>&nbsp;</p>
<p>13:33:44</p>
<p>ЛОЗОВОЙ А.С.</p>
<p>Андрій Лозовий,&nbsp; Радикальна партія Ляшка. Коли український парламент розглядає такі державницькі, такі надзвичайно важливі, такі&nbsp; історичні проекти законів, від прийняття яких нам не буде соромно перед прийдешніми поколіннями, то треба бути в парламенті, бути на роботі і голосувати. А не лазити&nbsp; по дахах, машинах СБУ, які&nbsp; затримали особливо небезпечного антидержавного злочинця, не блокувати українських силовиків, не провокувати ситуацію в державі, бути тут і голосувати, підтримати бійців, в тому числі добровольців, в тому числі тих героїв, яких я сам, з них багатьох, знаю особисто.&nbsp; Які&nbsp; в 2014 році, коли з'явилось&nbsp; унікальне історичне явище –&nbsp; добровольчий рух, коли, наче птаха Фенікс,&nbsp; з попелу відродилася зусиллями українських добровольців Українська повстанська армія, і в тому числі великі друзі нашого народу, іноземці, поїхали добровольцями воювати в&nbsp; полк "Київ", в Українську&nbsp; добровольчу армію, в "Правий сектор", в "Азов", в "Святу Марію", в інші добровольчі батальйони і, ризикуючи&nbsp; життям, здоров'ям і свободою, боролися за соборність і незалежність України, то ми повинні захистити цих людей. І коли&nbsp; є такі ініціативи, ми маємо їх підтримувати. Замість того, щоб, як деякі наші колеги сьогодні, підтримують&nbsp; російських найманців, злочинців, які готові&nbsp; переступати будь-яку моральну межу, які стали політичними лузерами в своїй країні і бояться туди їхати. А в нашій країні на гроші курченків, на гроші&nbsp; коломойських намагаються розвалити нашу державу і прийти до влади, вони мають сидіти.</p>
<p>А тим нашим колегам, які в залі, замість того, щоб підтримати добровольців, зараз по суті намагаються знищити державу, ганьба їм буде завжди.&nbsp; І прийдешні покоління, діти, онуки, їх проклянуть. Слава нації!</p>
<p>&nbsp;</p>
<p>ГОЛОВУЮЧИЙ.&nbsp; Колеги, я прошу усіх займати місця. Ми завершили&nbsp; обговорення, ми переходимо до прийняття рішення.</p>
<p>Отже, я ще раз переконливо прошу народних депутатів приготуватись до голосування. Під час виступів&nbsp; усі&nbsp; фракції і групи висловили свою підтримку цьому законопроекту. І я прошу усіх приготуватися до прийняття рішення.</p>
<p>І я ставлю на голосування проект Закону про внесення змін до статті 21-4 Закону&nbsp; України "Про військовий обов'язок і військову службу" (щодо удосконалення окремих питань виплати одноразової грошової допомоги у разі загибелі (смерті), інвалідності або часткової втрати працездатності.</p>
<p>Отже, 6689 пропозиція комітету за основу. Прошу проголосувати. Колеги, я ще раз повернуся, приготуватися до голосування. Отже, 6689 пропозиція комітету за основу. Прошу проголосувати і прошу підтримати, колеги. прошу голосувати, прошу підтримати, голосуємо. Прошу підтримати.</p>
<p>&nbsp;</p>
<p>13:37:29</p>
<p>За-222</p>
<p>Не добігли. Я поставлю на повернення, тільки вас прошу під час голосування не мандрувати по залу, а бути біля свого робочого місця. Отже, колеги, будь ласка, займіть робочі місця, прошу всіх приготуватися до голосування, прошу запросити всіх в зал.</p>
<p>І я ставлю на голосування пропозицію повернутися до голосування за проект закону 6689. Отже, прошу проголосувати, прошу підтримати за повернення 6689. Голосуємо, прошу підтримати, голосуємо.</p>
<p>&nbsp;</p>
<p>13:38:28</p>
<p>За-225<b></b></p>
<p>Я бачу. Ще раз, будь ласка, займіть робочі місця. І я ще раз ставлю пропозицію повернення до проекту Закону 6689. Я хочу наголосити, кожен голос має значення. І, будь ласка,&nbsp; під час голосування беріть безпосередню участь в роботі Верховної Ради. Прошу проголосувати і прошу підтримати, 6689 повернення, прошу проголосувати. Прошу підтримати.</p>
<p>&nbsp;</p>
<p>13:39:14</p>
<p>За-232</p>
<p>Ми повернулися.</p>
<p>І тепер я ставлю на голосування проект Закону про внесення змін до статті 21– 4 Закону України "Про військовий обов'язок і військову службу" (№ 6689) за основу. Прошу проголосувати, прошу підтримати, за основу. Прошу підтримати.</p>
<p>&nbsp;</p>
<p>13:39:48</p>
<p>За-228</p>
<p>Рішення прийнято, колеги.</p>
<p>І мені сказали, що в результаті політичних консультацій проект Закону про забезпечення… вибачте, проект Закону про Державну спеціальну службу транспорту отримує підтримку в залі (7242).</p>
<p>І наступний він є в порядку денному, і я ставлю на голосування пропозицію розгляду його за скороченою процедурою. Прошу проголосувати, прошу підтримати. Голосуємо за скорочену процедуру.</p>
<p>&nbsp;</p>
<p>13:40:37</p>
<p>За-191</p>
<p>Рішення прийнято.</p>
<p>І я запрошую до доповіді Секретаря Ради національної безпеки і оборони Турчинова Олександра Валентиновича, будь ласка.</p>
<p>&nbsp;</p>
<p>13:40:49</p>
<p>ТУРЧИНОВ О.В.</p>
<p>Шановний пане Голово! Шановні народні депутати! Вашій увазі пропонується дуже важливий для безпеки країни законопроект:&nbsp; про внесення змін до Закону про Державну спеціальну&nbsp; службу транспорту.</p>
<p>Цей законопроект розроблено на виконання рішення&nbsp;&nbsp; Ради безпеки і оборони України від&nbsp; 13 вересня поточного року, яким було&nbsp; чітко визначено необхідність&nbsp; забезпечення з 1 січня наступного року функціонування Державної спеціальної служби транспорту у системі Міністерства оборони України.</p>
<p>Сучасна військова політична ситуація вимагає ефективного транспортного та логістичного забезпечення Збройних Сил України, а також&nbsp; інших військових формувань в умовах протидії агресії Російської Федерації. Державна спеціальна служба транспорту є&nbsp; спеціалізованим воєнізованим державним органом, тому для ефективного забезпечення оборонних потреб країни повинна функціонувати в умовах прийняття рішень одним стратегічним центром. У зв'язку із зазначеним є необхідність переведення Держспецслужби транспорту з підпорядкування цивільного Міністерства інфраструктури у пряме підпорядкування Міністерству оборони України.</p>
<p>Законопроектом передбачається&nbsp; визначити загальну чисельність цієї служби до&nbsp; 5 тисяч осіб, з яких 4 тисячі 600 – військовослужбовці. У відповідній пропорції буде збільшена чисельність Міністерства оборони&nbsp; України.</p>
<p>Окрім того, законопроект сприятиме&nbsp; вирішенню питань соціального&nbsp; забезпечення особового складу&nbsp; служби як військовослужбовців у&nbsp; єдиному нормативному правовому полі. Цей законопроект дозволить узгодити функціонування і завдання Державної спеціальної служби транспорту з відповідним функціонуванням і завданням Збройних Сил України в рамках цілісної системи сектору безпеки і оборони, зняти існуючі на сьогодні штучні адміністративні міжвідомчі перепони для реалізації єдиної військово-технічної політики, уникнути розпорошення коштів оборонного бюджету&nbsp; країни.</p>
<p>Шановні народні депутати, я переконаний, що незалежно, до якої фракції ви відноситесь, входите&nbsp; ви…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте, будь ласка.</p>
<p>&nbsp;</p>
<p>ТУРЧИНОВ О.В. Шановні колеги, я переконаний, що і опозиція, і коаліція&nbsp; повинні об'єднатись у підтримці безпеки і оборони нашої країни.</p>
<p>Тому прошу підтримати цей законопроект за основу і в цілому. Це принципово важливо зараз, напередодні голосування за бюджет країни. Дякую. Прошу&nbsp; підтримати.</p>
<p>&nbsp;</p>
<p>ГОЛОВУЮЧИЙ. Дякую, Олександре Валентиновичу.</p>
<p>І я запрошую&nbsp; до співдоповіді від Комітету з питань національної безпеки і оборони Вінника.</p>
<p>&nbsp;</p>
<p>13:43:36</p>
<p>ВІННИК І.Ю.</p>
<p>Шановні колеги, Комітет з питань нацбезпеки та оборони розглянув поданий Президентом України законопроект "Про Державну службу спеціального транспорту" щодо зміни її статусу, включення в Міністерство оборони, господарчим підпорядкуванням і включенням як одного з підрозділів Збройних Сил України, який буде виконувати завдання в мирний період та в особливий період, який триває наразі зараз.</p>
<p>Ця ситуація спричинена тим, що сьогодні Збройні Сили України потребують належного логістичного забезпечення як в зоні проведення&nbsp; антитерористичної операції, так і до зони проведення антитерористичної операції, так і для виконання завдань&nbsp; військового характеру в тилу (щодо забезпечення збереження та живучості арсеналів, які, на жаль, є предметом атаки з боку сьогодні Російської Федерації, а також її ватажків, які, на жаль, діють і всередині України.</p>
<p>Тому пропонуємо сьогодні підтримати Закон України… законопроект України про Державну службу спеціального транспорту щодо статусу. Ключова ідеологія, яка полягає в тому, що з центрального органу виконавчої влади цей орган перетвориться в державну службу спеціального транспорту, є спеціалізованим військовим формуванням, що входить до системи Міністерства оборони України. 4 тисячі 600 військовослужбовців, 5 тисяч загальна кількість осіб, відповідний статус військовослужбовців для осіб&nbsp; та членів їх сімей, захист у разі загибелі, каліцтва, інвалідності, тобто все буде поширено з тією самою ідеологією, як до будь-якого військовослужбовця.</p>
<p>Прошу підтримати за основу та в цілому це рішення комітету. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, прошу провести запис: два – за, два – проти. Але також прошу виступати максимально&nbsp; лаконічно. В нас ще два без пекові закони в нашому блоці.</p>
<p>Будь ласка, прошу провести запис.</p>
<p>Він "Народного фронту" Корчик Віталій Андрійович.</p>
<p>&nbsp;</p>
<p>13:45:38</p>
<p>КОРЧИК В.А.</p>
<p>Шановні колеги, ми всі перебуваємо у стані військової агресії, і нам обов'язково необхідно зараз проголосувати невідкладно, підтримати даний законопроект, і саме&nbsp; напередодні прийняття бюджету України. Тому що даним законопроектом пропонується включити Державну спеціальну службу транспорту до системи Міністерства оброни України та уточнити організаційні засади щодо її функціонування в мирний час та особливий період. Тому прошу всіх підтримати даний законопроект. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Ляшко Олег Валерійович.</p>
<p>&nbsp;</p>
<p>13:46:25</p>
<p>ЛЯШКО О.В.</p>
<p>Олег Ляшко, Радикальна партія. Наша команда завжди, усі три роки перебування в парламенті, голосувала і буде голосувати за закони, які зміцнюють безпеку нашої держави, дають можливість відновити мир, територіальну цілісність, повернути мільйони українців в їхні дома, в їхні обійстя, які вони втратили, відновити мир в Україні. Для цього треба бути сильними, мати не лише сильну армію, а, в першу чергу, сильну економіку. Сильна економіка можлива за умови, коли працюватиме національний виробник, коли кожен українець матиме роботу і достойну зарплату. Але безпека держави це не&nbsp; лише звитяжний подвиг наших героїв на фронті, прикордонників, спецслужб, розвідників, безпека держави – це і ситуація в середині країни.</p>
<p>Сто років тому Україна втратила державність не тому, що ми були слабші від більшовицького війська, а тому що в середині новоявлені гетьмани між собою чубилися і більшовики влаштовували повстання в Києві, замість того, щоб надіслати армію на підмогу студентам під Крутами і зупинити армію Муравйова. Те, що сьогодні відбувається в Києві під проводом кремлівського агента Саакашвілі на гроші банди Януковича, Курченка, – це державний заколот по нотаткам Кремля, це спроба розвалити і підірвати Україну зсередини. Всі, хто підтримує заколот Саакашвілі, працюють на Кремль, за гроші Кремля, свідомо чи несвідомо, і не розказуйте мені, що ви не знаєте уроки історії, що ви не знаєте уроки історії столітньої давнини. Я вимагаю від Генерального прокурора негайно прийти до парламенту і продемонструвати докази антидержавної змови Саакашвілі, Кремля і оточення Януковича. І всіх до одного в тюрму, хто зрадив країну.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Від фракції "Батьківщина" Соболєв Сергій Владиславович.</p>
<p>&nbsp;</p>
<p>13:48:45</p>
<p>СОБОЛЄВ С.В.</p>
<p>Шановні колеги, фракція "Батьківщина", без сумніву, підтримає даний законопроект. Так само, як фракція "Батьківщина" дуже хотіла б заслухати Юрія Луценка стосовно чорного списку бухгалтерії Партії регіонів, в якому фігурують десятки, якщо не сотні, прізвищ.</p>
<p>Так яка ж доля цих людей? Де ділися чорні списки Партії регіонів, в тому числі і тих, хто сидить в цій сесійній залі і отримував кошти із рук Януковича? Тепер вони найбільше кричать про те, що виявляється, є інші, які з ними змагалися за ці кошти Януковича.</p>
<p>Я думаю, що наступив час для відвертої розмови. І розібратися, так все-таки на чиї кошти взагалі існують на сьогоднішній день так звані партії, які набрали в свої списки людей Януковича, які мають в своїх списках людей Юри Єнакіївського, які існують на гроші Януковича і Єнакіївського. А далі ми тільки тоді зможемо розібратися в усіх інших питаннях. А оскільки відповіді на перше питання немає, не буде відповіді і на друге питання, бо це вигідно тим, хто прикрився революцією, не бувши ні дня на Майдані, а тепер пробують вирішувати свої брудні справи за ті ж самі гроші Януковича.</p>
<p>Тому ті, хто не бачать у власному оці бревна, нехай не пхаються туди, де очевидно одне-єдине. Хто дав громадянство Саакашвілі? Президент Порошенко. Він давав громадянство агенту Росії? Хто тоді Президент Порошенко?! Це відповіді, на які ми повинні отримати їх тут і сьогодні. Дякую.</p>
<p>&nbsp;</p>
<p>ГОЛОВУЮЧИЙ. І, колеги, заключний виступ – Ірина Геращенко, після якого ми перейдемо до голосування.</p>
<p>Колеги, щоб не ставити по кілька раз, я дуже прошу всіх голів фракцій максимально змобілізувати і запросити депутатів в зал. Через дві хвилини ми переходимо до прийняття рішення.</p>
<p>Будь ласка, Ірина Геращенко.</p>
<p>&nbsp;</p>
<p>13:51:05</p>
<p>ГЕРАЩЕНКО І.В.</p>
<p>Дякую фракції БПП, яка передала мені право виступити з цього законопроекту. І я би хотіла особливо звернутись до шановних колег із "Самопомочі", з якими ми зараз мали цікаву дискусію відносно цього законопроекту, важливого. Друзі, наша армія за ці три роки, дійсно, зробила дуже серйозні успіхи щодо своєї модернізації. Але там, де ми маємо визнавати, у нас є ще серйозні прогалини – це&nbsp; інженерні війська.</p>
<p>Російська Федерація географічно так влаштована, що їх інженерні війська знаходяться на дуже високому рівні. І цей законопроект, як правильно доповів нам шановний Секретар Ради нацбезпеки і оборони, просто вводить в дію рішення Ради безпеки і оборони щодо посилення наших інженерних військ через доєднання до них дуже серйозної транспортної компоненти.</p>
<p>Як людина, яка дуже часто сьогодні буває на фронті і буває в тих бліндажах також, я хочу вас запевнити, що це є прохання нашого рядового составу армії, що ми маємо посилити саме цю складову. У нас часто солдати самі викопують ці бліндажі, бо у них немає цієї техніки навіть, якою мають копати вони. У них немає цієї техніки, якою будувати фортифікаційні споруди. І коли ми говоримо про посилення наших інженерних військ за рахунок цього законопроекту через передачу їм транспортної складової, повірте, ми робимо дуже правильно, враховуючи ті виклики, які сьогодні стоять перед нашою армією, і цього супротивника, який має дуже серйозно саме інженерну складову.</p>
<p>Тому дуже прошу просто проголосувати зараз за цей законопроект, цим самим виконати не тільки рішення Ради нацбезпеки і оборони, а й почути не тільки український генералітет, а простого солдата, який сьогодні своїми руками і лопатою копає ці бліндажі, щоб захистити своє життя. Давайте дамо їм, будь ласка, більш сучасні для цього механізми. І просто перевіримо через рік, як це працює. Дуже прошу вас це підтримати, будь ласка!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, обговорення завершено. Я прошу всіх зайняти зараз свої місця. Я ще раз наголошую, щоб ми не ставили на повернення голосування, я прошу всіх запросити в зал, зайти у зал і зайняти робочі місця. Я прошу допомогти мені членів комітету, ініціаторів цього законопроекту. Я прошу зайняти робочі місця під час прийняття рішення.</p>
<p>Отже, колеги, я ставлю на голосування проект Закону України про внесення змін до Закону України "Про Державну спеціальну службу транспорту" щодо статусу Державної спеціальної служби транспорту (№ 7242) за пропозицією комітету за основу і в цілому, колеги. Прошу підтримати, прошу проголосувати. Колеги, уважно кожний голос. Прошу підтримати. Голосуємо. Прошу підтримати. Голосуємо.</p>
<p>&nbsp;</p>
<p>13:54:20</p>
<p>За-232</p>
<p>Рішення прийнято.</p>
<p>Колеги, увага, не виходіть. Тепер я поступлю за нашою попередньою тактикою: я поставлю на рейтингове голосування наступні законопроекти, ми не маємо права їх втратити.</p>
<p>Олександре Валентиновичу, вітаємо з прийняттям рішення. Дякуємо за участь у засіданні Верховної Ради України.</p>
<p>І, колеги, я ставлю зараз рейтингове голосування по 6565. Це законопроект, який передбачає зміни щодо деяких законів України щодо тимчасових дозволів на мовлення в зоні проведення АТО. Важливий законопроект, там всього кілька правок, ми зможемо його зараз пройти, якщо буде воля залу. Але ми не маємо права його завалити.</p>
<p>І я ставлю на рейтингове голосування на предмет підтримки проекту Закону 6565. Прошу проголосувати і прошу підтримати, колеги. Голосуємо! Прошу підтримати. Рейтингове голосування на предмет підтримки.</p>
<p>&nbsp;</p>
<p>13:55:28</p>
<p>За-192</p>
<p>Колеги, я поставлю на рейтингове голосування заключний законопроект нашого блоку. Послухайте уважно, колеги. Це проект Закону про внесення зміни до статті 12 Закону України "Про соціальний і правовий захист військовослужбовців та членів їх сімей" (5027).</p>
<p>Щоб не поставити під ризик жоден законопроект з питань безпеки, я зараз оголошую рейтингове голосування на предмет того, яка підтримка в залі цього законопроекту. Тому я прошу максимально змобілізуватись і взяти участь в голосуванні.</p>
<p>Отже, я ставлю на голосування, на рейтингове голосування, проект Закону 5027. Прошу проголосувати, прошу підтримати. Це рейтингове голосування, будь ласка.</p>
<p>&nbsp;</p>
<p>13:56:28</p>
<p>За-211</p>
<p>Як ви гадаєте, пройдемо, колеги? Ні. Ризик, так? Голова комітету говорить, що це є високий ризик. А раз є ризик, ми не можемо поставити питання блоку безпеки і оборони, тим більше лишається 3 хвилини, і це є недостатньо часу для того, щоб ми змогли повноцінно обговорити даний законопроект.</p>
<p>Тому, шановні колеги, хочу нагадати вам, що сьогодні ми прийняли рішення на ранковому засіданні про участь у вечірньому засіданні і заслуховування Генерального прокурора, Служби безпеки, САП, НАБУ і… Регламент? О 16 годині, колеги, я говорю.</p>
<p>Я ще раз інформую. О четвертій годині ми розпочнемо з доповіді Генерального прокурора, будуть всі мати змогу задати запитання. Буде пропозиція таким чином побудована, в режимі як повного читання: 20 хвилин –&nbsp; доповідь, потім 25 хвилин – запитання від фракцій і 15 хвилин – запитання від депутатів. Тобто і усі фракції зможуть задати питання, і усі депутати. Якщо ми не встигнемо, то ми на середу перенесемо звіти і заслуховування.</p>
<p>Отже, колеги… Колеги, в нас було емоційне ранкове засідання, але ми змогли прийняти дуже важливі закони і по ратифікації, і закони безпеки і оборони. І я змушений зараз оголосити про завершення ранкового засідання Верховної Ради України. О 16 годині я всіх прошу прибути в зал для продовження нашої роботи.</p>
<p>Дякую, колеги. До 16:00.</p>
<p>&nbsp;</p>
<p>&nbsp;</p>
<p>&nbsp;</p>
<p align=center><i>&nbsp;</i></p>
<p>&nbsp;&nbsp;</p>
<p>&nbsp;</p>
<p>&nbsp;</p></div>
