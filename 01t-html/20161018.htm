Стенограма пленарного засідання
18 жовтня 2016
&nbsp;
<p align=center>ЗАСІДАННЯ ДЕВ'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>18 жовтня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:01:50</p>
<p>ГОЛОВУЮЧИЙ. Доброго ранку, шановні колеги! Прошу всіх&nbsp; заходити в зал, приготуватися до реєстрації.</p>
<p>Прошу секретаріат Верховної Ради запросити депутатів в зал. За хвилину буде проведена реєстрація.</p>
<p>Колеги, готові до реєстрації?</p>
<p>Шановні колеги! Прошу зареєструватись. Будь ласка, реєструємось.</p>
<p>&nbsp;</p>
<p>10:04:52</p>
<p>Зареєстровано 348 депутатів. Ранкове пленарне засідання Верховної Ради України оголошую відкритим.</p>
<p>Сьогодні день народження народного депутата України Романа Сергійовича Романюка, 55 років. Давайте привітаємо його з днем народження. <i>(Оплески).</i></p>
<p>Дякую. А також, шановні колеги, я хотів би зазначити вам, що минулого тижня делегації Верховної Ради України у Парламентській асамблеї Ради Європи вдалось виконати дуже складне і непросте завдання. Дві провідні фракції засудили повернення Росії у ПАРЄ. А позиції проросійських політиків сильно похитнулись. Парламентська асамблея Ради Європи ухвалила резолюцію, яка стала новим вагомим кроком у міжнародному визнанні російської агресії.</p>
<p>Я хотів би зазначити, що українська делегації Парламентської асамблеї Ради Європи дала приклад, як необхідно діяти в міжнародній політиці. Коли делегати від різних фракцій, від різних політичних сил діяли, як одна команда. Це ще раз продемонструвало, що в єдності сила. Коли ми єдині, ми здобуваємо перемогу. Давайте гуртом і разом подякуємо нашій парламентській делегації в ПАРЄ. Шановні колеги! Привітаємо і подякуємо їм. <i>(Оплески).</i></p>
<p>Шановні народні депутати! Відповідно до статті 25 Регламенту у вівторок ми маємо 30 хвилин для виступів уповноважених представників депутатських фракцій та груп з внесенням пропозицій, оголошенням заяв і повідомлень. І тому я прошу представників фракцій і груп провести запис на виступ. Будь ласка, прошу провести запис.</p>
<p>Від Радикальної партії&nbsp; Кириченко Олексій передає слово Ляшку Олегу Валерійовичу. Будь ласка.</p>
<p>&nbsp;</p>
<p>10:07:31</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні українці, шановні колеги народні депутати! Учора в світі&nbsp; відзначався Міжнародний день бідності.&nbsp; За&nbsp; опитуваннями Українського інститут демографії майже 60 відсотків українських громадян вважають себе бідними, їхні доходи менші прожиткового мінімуму. От над чим має сконцентрувати свої зусилля і парламент, і уряд, і Президент – для подолання бідності, для підвищення доходів українців, для створення нових робочих місць, для збільшення зарплат і пенсій. І саме ці законопроекти пропонує фракція Радикальної партії на розв'язання&nbsp; насущних проблем нашої країни.</p>
<p>Перше. 15 жовтня&nbsp; розпочався опалювальний сезон. На жаль, розпочався не скрізь. Зокрема колега Купрієнко повідомив, що в Ніжині газу не було&nbsp; через заборгованості, і по багатьох інших містах України. Багато хто з українців чекає платіжки на сплату комунальних послуг з острахом як кулю з ціанистим калієм. Чому? Тому що завдяки рішенням влади вдвічі підняли тарифи&nbsp; на газ, на комуналку, на воду, на опалення, натомість не підняли зарплат і пенсій. Саме тому фракція&nbsp; Радикальної партії продовжує в суді вимагати, наступне судове засідання призначене на&nbsp; 21 жовтня, ми вимагаємо скасування рішення уряду про підвищення цін на газ, про підвищення вартості житлово-комунальних послуг. Ми вимагаємо від уряду повернення&nbsp; соціальної норми споживання газу в опалювальний сезон для того, щоб люди вдвічі менше платили за газ ніж сьогодні.</p>
<p>Ми вимагаємо в бюджеті наступного року передбачити кошти на енергомодернізацію, на заміну котлів, вікон, дверей в оселях українських громадян, у селян, тому що сьогодні у людей немає коштів для енергомодернізації. Дуже важливе питання в плані подолання бідності – це соціальні.</p>
<p>Тому фракція Радикальної партії запропонувала законопроект про індексацію пенсій українських громадян, щоб вони були не нижче прожиткового мінімуму і, щоб індексувалися на індекс інфляції.</p>
<p>Інше питання – вартість ліків. Сьогодні пенсіонери заходять в аптеку як в музей і не можуть дозволити купити собі ліки. Тому ми зареєстрували законопроект про те, щоб українські пенсіонери щомісяця безплатно отримували ліки від тиску, від головного болю, від діабету, від інших захворювань. І таким чином, щоб ми рятували життя українських пенсіонерів.</p>
<p>Питання землі. Минулого тижня парламент проголосував наш законопроект про продовження мораторію на продаж земель сільськогосподарського призначення. Але цього недостатньо, сьогодні у фермерів забирають землю. Тому Радикальна партія зареєструвала проект Постанови про проведення парламентських слухань про захист від рейдерів українських селян.</p>
<p>Ми також вимагаємо від уряду в бюджеті наступного року…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ЛЯШКО О.В. Дозвольте? Повернути спецрежим оподаткування для сільгоспвиробників, відновити в бюджеті програми державної підтримки тваринницької галузі, рослинництва, створення робочих місць для молоді на селі, відновлення соціальної сфери. Лише комплекс заходів, з одного боку, соціальні законопроекти, які пропонує Радикальна партія, з іншого боку, законопроекти спрямовані на підвищення зарплат і пенсій, створення робочих місць для українців дадуть можливість зробити нашу країну…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від партії "Відродження" Гуляєв Василь Олександрович.</p>
<p>&nbsp;</p>
<p>10:11:29</p>
<p>ГУЛЯЄВ В.О.</p>
<p>Всем добрый день! Василий Гуляев группа "Партія "Відродження".</p>
<p>&nbsp;Уважаемые коллеги, я сегодня в своем выступлении хочу задеть несколько тем, которые в той или иной степени&nbsp; касается каждого украинца.</p>
<p>Во-первых, группа "Партія "Відродження" обеспокоена деятельностью на банковском рынке, сегодня это стало возможно неправильным руководством главы Национального&nbsp; банка Украины Валерией Гонтаревой.&nbsp; За время ее двухлетнего правления было закрыто&nbsp; 80 украинских банков. Группа "Партія "Відродження"&nbsp; поддерживает наших коллег об увольнении главы Национального банка Валерии Гонтаревой. Более того, группа "Партія "Відродження"&nbsp; подала&nbsp; проект постановы&nbsp;&nbsp; еще в 2014 году, в ноябре месяце&nbsp; и мы просим срочно его&nbsp; рассмотреть.&nbsp;</p>
<p>Группа "Партія "Відродження"&nbsp;&nbsp;&nbsp; также активно работает над бюджетом&nbsp;&nbsp; 2017 года, так мы предлагаем&nbsp; ввести минимальный&nbsp; прожиточный минимум до&nbsp; 2017 года&nbsp; 2973 гривны, а минимальную заработную плату&nbsp;&nbsp; - 3080 гривен. Также мы говорим, что на сегодняшний день бюджет Украины&nbsp; хочет переложить на места все свои проблемы, так&nbsp; мы хотим передать, на сегодняшний день, финансирование&nbsp; школ, финансирование больниц, оплату технического персонала, санатории и все льготы. Только передача коммунальных услуг, больниц и школ обойдется местным бюджетам в 17 миллиардов гривен. Группа "Партія "Відродження"&nbsp; считает, что&nbsp; это резко затормозит децентрализацию власти в нашем государстве.&nbsp;</p>
<p>Также еще есть одна тема, которая касается многих украинцев – это МВФ требует увеличения пенсионного возраста в Украине. Группа "Партія "Відродження" категорически&nbsp; выступает против увеличения возраста пенсионного украинцам потому, что на сегодняшний день&nbsp; и так в Украине люди мало доживают до пенсии, а если мы сегодня еще увеличим пенсионный возраст, тогда до пенсии&nbsp; мало кто вообще доживет. Я еще раз&nbsp; говорю, что депутатская группа "Партія "Відродження"&nbsp;&nbsp; категорически выступает против&nbsp; увеличения пенсионного возраста украинцам.</p>
<p>Спасибо.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>10:14:01</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Олександра Вілкула&nbsp; "Опозиційний блок".</p>
<p>&nbsp;</p>
<p>10:14:12</p>
<p>ВІЛКУЛ О.Ю.</p>
<p>Шановний народе України, шановні колеги! Уряд пафосно звітує про початок опалювального сезону, а люди в себе бачать холодні батареї і бояться замерзнути в квартирах, адже тепло подано далеко не всюди. Досі не підтверджені ліміти на газ для переважної кількості міст, більшість котелень насправді в країні не працює, при цьому в газосховищах, замість мінімально необхідних 17 мільярдів кубів газу,&nbsp; знаходиться лише 14,7 мільярдів кубів. Знову сподіваємось лише на теплу погоду взимку. Люди бояться платіжок за комуналку, що прийдуть через місяць.</p>
<p>Ми вимагаємо, щоб були внесені в порядок денний парламенту законопроекти "Опозиційного блоку" 2342 і 2347, які ми подали ще в березні 2015 року про зниження тарифів і встановлення мораторію на їх підвищення, і це питання першочергове, досить знущатися з людей. Зазначу, що на цьому тижні необхідно розглянути ще два стратегічних питання. Перше, це робота вугільної галузі. До 1 листопада на складах ТЕЦ і ТЕС має бути майже 3 мільйони тон вугілля, про те зараз знаходиться у півтора рази менше. Уряд має відзвітувати перед парламентом про стан в галузі, адже ще й заборгованість заробітної плати для шахтарів складає 355 мільйонів гривень.</p>
<p>І останнє питання. Скільки ця влада може тягнути закордонних заробітчан? Результатом роботи міністра охорони здоров'я, грузина, Квіташвілі, в Україні найгірший показник у світі за рівнем вакцинації, ці дані оприлюднило ООН два тижні тому. Лише третина дітей вакциновані від кору, 10 відсотків від гепатиту "В" і тільки 3 відсотки від дифтерії та коклюшу. Результат роботи литовця Абромавічуса на посаді міністра економічного розвитку. Відтік більше ніж 6 мільярдів доларів інвестицій і колосальне падіння економіки. Тепер ми бачимо, як польський рокер Балчун, що очолив "Укрзалізницю", на рівному місці розвалює промисловість. У зв'язку з тим, що не було своєчасно закуплено дизпалива і не надаються вагони, українська промисловість не може поставляти свою продукцію в ту ж Європу. Ми кажемо, що необхідно знаходити нові ринки збуту, але Балчун руйнує вже існуючі. Ми ініціюємо в парламенті створення Тимчасової слідчої комісії щодо перевірки та оцінки стану, що склалася на "Укрзалізниці". Можливо необхідно буде ставити питання про заміну керівництва підприємства, досі цей рокер не добив вітчизняну промисловість і через його недбалість не були закриті десятки підприємств в таких містах як Кривий Ріг, Дніпропетровськ, Запоріжжя, Маріуполь та інші.</p>
<p>Ми вимагаємо розглянути…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>ВІЛКУЛ О.Ю. Ми вимагаємо розглянути законопроекти, що були запропоновані опозицією. Країну треба виводи з кризи. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Хто ще від політичних сил? Прошу "Воля народу", народний депутат Бандуров.</p>
<p>&nbsp;</p>
<p>10:17:49</p>
<p>БАНДУРОВ В.В.</p>
<p>Шановний український народ! Шановні народні депутати! 14 жовтня на Покрова Пресвятої Богородиці весь український народ відмітив День захисника вітчизни і зараз багато чого робиться задля укріплення обороноздатності нашої країни. Але завдання держави і державних мужів, які безперечно тут присутні, полягає не тільки в захисті кордонів, але і в захисті нашого народу від бідності, зубожіння, врешті-решт.</p>
<p>Інструментами захисту є соціальна і економічна політика в якій пріоритетом є рівень життя українських громадян. В умовах кризи і парламент, і&nbsp; уряд повинні консолідувати зусилля і забезпечити захист населення для чого депутатська група "Воля народу" пропонує наступне. Збільшити рівень мінімальної заробітної плати, а відповідно провести індексацію на рівні щонайменше вдвічі більше від того, що запропоновано сьогодні урядом, не менше ніж 20 відсотків. Це не тільки частково компенсує рівень інфляції на 2017 рік в розмірі 8 відсотків, але і втрати наших громадян від гіперінфляції за останні два роки майже 90 відсотків.</p>
<p>Як це зробити в межах дефіциту три відсотки ВВП? Ми вважаємо, що додатковими джерелами покриття повинні бути: перше – оптимізація витрат на утримання всіх державних установ, включаючи Верховну Раду і Кабінет Міністрів України.</p>
<p>Друге, тимчасове замороження будь-яких капітальних&nbsp; видатків у державному секторі&nbsp; економіки, виключаючи ті, які є критичними для&nbsp; національної безпеки України.</p>
<p>Третє – негайне&nbsp; збільшення&nbsp; податку на репатріацію, вивіз капіталу запропонованих урядом&nbsp; п'яти відсотків, що найменше вдвічі - до десяти відсотків. Все це разом створить&nbsp; необхідний фіскальний простір для підвищення соціального&nbsp; захисту населення.</p>
<p>Депутатська група "Воля народу" також вважає за необхідне переглянути умови оподаткування критичних на даному етапі галузей економіки, в першу чергу, українського аграрного сектору.</p>
<p>Відміна спецрежиму&nbsp; призвела до того, що не тільки погіршилися&nbsp; умови ведення бізнесу сьогодні. Але і багато… сьогодні частка цього бізнесу знаходиться в тіні. Ми&nbsp; пропонуємо відмінити всі податки, які сплачуються сільськогосподарськими підприємствами і перейти на єдиний податок з одного кадастрового гектару ріллі&nbsp; з урахування природно-кліматичних умов.&nbsp;&nbsp;&nbsp;&nbsp; Цей підхід застосовувався в країнах з економіками, які розвивалися, зокрема в Бразилії. І нам він дасть можливість не тільки&nbsp; знизити податковий тиск на сумлінних платників, а й залучити до&nbsp; сплати податків тих, хто зараз знаходиться в тіні. Таким чином, тих, хто програє не буде. Зрозуміло, що така реформа&nbsp; повинна бути підкріплена кардинальними змінами в системі&nbsp; ведення Держгеокадастру, яка&nbsp; є неефективною такою, що&nbsp; породжує корупцію. Вважаємо, що 5 мільярдів закладені в держбюджеті&nbsp; на підтримку сільгоспвиробників повинні бути&nbsp; замінені на підтримку всіх без винятку сільськогосподарських виробників, з розподілом цих коштів у відповідності&nbsp; до розміру землі, яка&nbsp; обробляється.</p>
<p>Отже, підтримка аграрного сектору та підвищення платоспроможності&nbsp; населення дасть поштовх у розвитку економіки. Мудра економічна політика повинна стати загальною стратегією,&nbsp; компонентом загальної стратегії.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БАНДУРОВ В.В. … центром якої повинен бути український&nbsp; громадянин. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Тараса Пастуха, фракція "Самопоміч".</p>
<p>&nbsp;</p>
<p>10:21:16</p>
<p>ПАСТУХ Т.Т. Тарас Пастух, "Об'єднання "Самопоміч" , місто Тернопіль.</p>
<p>Шановні колеги! Шановні наші громадяни України! У нас сьогодні дійсно&nbsp; буде доволі непростий день. І , власне, доволі непростий день буде полягати в тому, що сьогодні внесено достатньо багато питань, які стосуються законодавчого регулювання питань сектору національної безпеки і оборони.</p>
<p>Дійсно, це день, на який ми чекали достатньо довго, тому що&nbsp; питань&nbsp; назбиралося&nbsp; дуже багато. І найбільше питань назбиралося в наших солдатів, дуже багато&nbsp; питань назбиралося в родинах наших солдатів, в родичів, близьких. І я б сьогодні для того, щоби ці надії до певної міри прояснити, які сьогодні є, от хочу зачитати наш порядок денний для того, щоб ми зрозуміли, чи ми&nbsp; сьогодні займаємося реформою заради солдата, чи в нас сьогодні просто-на-просто відбуваються якісь певні точкові зміни, які, напевно, сьогодні не є&nbsp; припустимими для країни, яка воює. І бачити в цих змінах певну реформу, я думаю, ну, може побачити тільки, напевно, сліпий.</p>
<p>Ми сьогодні будемо розглядати питання звільнення на пенсію, ми сьогодні будемо розглядати питання зменшення оплати призовникам, тому що вони сьогодні не воюють разом з контрактниками, ми сьогодні будемо розглядати питання дозволу "Укроборонпрому" отримувати кредити і надалі безконтрольно тратити гроші на нашу оборону, ми сьогодні будемо розглядати питання підпорядкованості розвідувальних структур,&nbsp; ми сьогодні будемо розглядати питання звільнення, фактично, без суду наших військовослужбовців, які, можливо, підозрюються про те, що вони самовільно залишили військові частини, але&nbsp; ще навіть слідство не завершене і рішення суду з цього приводу немає, але ми вже будемо давати право на звільнення.</p>
<p>Сьогодні є лише два закони, які були направлені на солдат і на сім'ї, сім'ї загиблих, сім'ї тих солдат, які отримали каліцтво, якщо пригадаєте, більше&nbsp; року тому, півтора роки тому ми прийняли з вами закон, яким підвищили виплати сім'ям військовослужбовців, які загинули і також підвищили&nbsp; виплати, які надавалися військовослужбовцям, які отримали з&nbsp; першого по третій ступінь інвалідності, проте цей закон був заветований Президентом, і відбулися торги. Ми готові, Президент готовий його підписали, але якщо ця сума буде знижена. Тобто цінність людини, вона отримала певну чітку цифру. До того часу всі заявляли, що цінність солдата… значення немає, але цей закон є за ветований.</p>
<p>Другий закон, який ми прийняли, це ми дозволити солдатам відчути себе вільними, отримати право вибору, чи він далі хоче залишатися на передовій і захищати країну, чи, можливо, за два, за три, за п'ять років він вже отримав&nbsp; ту втому, психологічну втому, і сьогодні він хоче повернутися додому.&nbsp; І цей закон був заветований.</p>
<p>Тому питання, якими ми сьогодні реформами з вами займаємося, питання контролю сьогодні витрачання грошей, ми приймаємо черговий бюджет, жодним чином сьогодні не звучить в парламенті, ми жодним чином не знаємо як потрачені були гроші за два з половиною роки війни, коли всі говорили про те, що країна вся допомагає…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ПАСТУХ Т.Т.&nbsp; А ми як депутати, маючи доступ до таємної інформації, можемо побачити ці контракти, і я вас закликаю, подивіться, ви побачите які сотні мільйонів ідуть розкрадань з цього, цих питань реформ ми сьогодні не розглядаємо.</p>
<p>Але, останнє питання, на якому я хочу зупинитися, це питання, яке залежить останній декількох днів. Коли ми говоримо сьогодні про контроль всіх, ми повинні не забувати, що залишилося декілька днів до контролю над нами, це перший єдиний закон, який парламент прийняв для того, щоб обмежити в чомусь себе, це питання електронних декларацій…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ПАСТУХ Т.Т. Які сьогодні ідуть великі спроби все-таки це декларування похоронити і далі дозволити зберегти ці корупції в залі, ми цього не можемо дозволити зберегти і "Самопоміч" все зробить для того, щоб електронне декларування все-таки зажило в Україні.</p>
<p>Дякую. Слава Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Батьківщини" будите?</p>
<p>Народний депутат Юлія Тимошенко, фракція "Батьківщина".</p>
<p>&nbsp;</p>
<p>10:25:34</p>
<p>ТИМОШЕНКО Ю.В.</p>
<p>Шановні колеги, я наведу вам лише один приклад за останні дні.</p>
<p>Ви знаєте, що Україна входить в родину 19 країн світу, які мають космічні галузі, і ми маємо одне з найсильніших КБ "Південне", яке займається космічними розробками, і ми як країна є п'яті сьогодні серед 19-ти космічних країн, які займають п'яте місце по кількості запусків космічних апаратів.</p>
<p>Що робиться? Наш конструктор керівник КБ "Південне", людина, яку знає весь світ Дегтярьов, який за останні 6 років без копійки державних грошей підняв нашу галузь на самий високий рівень. Його, за дорученням Президента, Прем'єра, звільняють і оголошують так званий конкурс, де на його місце пропонується людина, яка ніколи в житті не працювала в космічній галузі, і яка торгувала побутовою хімією турецького виробництва. І зараз цю людину через конкурс призначають на КБ "Південне", а нашого головного конструктора, людей, яких на пальцях однієї руки можна по світу порахувати, викидають на вулицю. Піднімається весь колектив Південмашу і КБ "Південне", але все одно дожимають і викидають нашого конструктора. Скажіть, це що, випадковість? Ні! Це один з тисячі прикладів, коли нищиться Україна як інтелектуальна держава в світі. Так само Ківа, наш авіаконструктор, викинутий на вулицю, і сьогодні він від'їжджає працювати за кордон. Нас як країну зачищають.</p>
<p>І тому я хотіла би звернути вашу увагу, що всі наші проблеми сьогодні, хаос, який панує в країні, не є випадковим. На переконання нашої команди, він є рукотворний, і він проводиться для того, щоб країну як конкурента в світі знищити. І щоби зачистити нашу економіку, нашу соціальну сферу, і примусово скоротити кількість людей в нашій країні.</p>
<p>Так само це стосується і землі. Ми вважаємо, що треба негайно об'єднувати інтелектуальні сили країни для того, щоби не допустити реальне знищення України як незалежної держави. І один з перших кроків – це, безумовно, пані Гонтарева, яка в попередньому режимі Януковича була ключовою людиною, яка робила всі корупційні оборудки з цінними паперами на користь режиму Януковича. Зараз вона є інструментом для того, щоб через Нацбанк реально проводити ліквідацію економіки України. Саме тому в її руках була "червона кнопка", коли курс гривні знижений втричі. Після того всі інші…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ТИМОШЕНКО О.В. …після того всі інші процеси пішли спонтанно. Падіння рівня життя людей, знищення 80 банків, ставка по кредитам для бізнесу, яка непосильна, до 30 відсотків. Практично в її руках сьогодні є &nbsp;"ядерна зброя" по ліквідації економіки нашої української держави. Саме тому ми вимагаємо негайно поставити питання звільнення Гонтаревої. І створити спеціальні слідчі комісії, які розберуться в тому, що вона робить з країною.</p>
<p>&nbsp;</p>
<p>ГОЛОВУЮЧИЙ. Будь ласка, ще 30 секунд. Завершуйте.</p>
<p>&nbsp;</p>
<p>ТИМОШЕНКО Ю.В. Що робить вона під патронатом Президента і Прем'єр-міністра. Нам потрібно захистити нашу державу, наші ресурси і наш український народ.</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Максима Бурбака, "Народний фронт".</p>
<p>&nbsp;</p>
<p>10:29:44</p>
<p>БУРБАК М.Ю.</p>
<p>Вітаю головуючого! Народні депутати, український народе! Я розпочну свій виступ з бюджету, з тієї частини, де йдеться про національну безпеку та оборону, а саме про бюджет для тих оборонних підприємств, замовлення для яких можна профінансувати грошима Януковича, цинічного злочинця, який заліз в кишеню до кожного українця, а тепер всіляко сприяє вбивствам та грабежам на сході України. Я кажу про вкрадені з державного бюджету мільярди гривень.</p>
<p>Уряд Арсенія Яценюка майже два роки тому знайшов ці гроші і заарештував їх. А парламент вже два роки не може повернутись до державного бюджету ці гроші. Термін спецконфіскації вже знають навіть діти. Але деяким дорослим народним депутатам, які знають всі букви, забракло навіть часу прочитати цей документ. Тому направо і наліво вони ходять, коментують і критикують його на всіх ефірах.</p>
<p>Переконаний, суспільство повинно знати, хто дуже переживає за те, щоб Янукович не побирався по всьому світу. І тому всіляко намагаються зберегти його награбоване добро. Фракція "Батьківщина" дала лише один голос за спецконфіскацію, "Опоблок" – нуль. Разом вони борються за те, щоб ці гроші залишились у Януковича. Прикро, але і частина фракції "БПП" продовжує займати безвідповідальну позицію.</p>
<p>Хочу нагадати, що в бюджеті 2017 року ці гроші вже закладені в дохідну частину. Але відсутність конфіскації означає нереальність дохідної частини бюджету! Президент повинен переконати свою фракцію проголосувати. Вся повнота виконавчої влади в руках Президента. І для фінансування видатків виконавчої влади цей закон повинен бути прийнятий.</p>
<p>Я наголошую, що законопроект про механізм спецконфіскації № 5142 був розроблений спільною групою депутатів і Мін'юстом та внесений Кабінетом Міністрів. Він схвалений міжнародними експертами і відповідає міжнародним стандартам.</p>
<p>Фракція "Народний фронт" наполягає на внесенні законопроекту про спецконфіскацію до порядку денного і звертається до депутатів подумати про&nbsp; українців, а не Януковича і його статки. Його підтримують і Президент, і Прем'єр. Нагадаю,&nbsp; 15 жовтня Президент Порошенко публічно закликав депутатів&nbsp; ухвалити законопроект&nbsp; про спецконфіскацію і наголосив: хто принципово проти цього механізму, той&nbsp; є на боці&nbsp; злочинців, які крали величезні гроші з бюджету. Якщо законопроект&nbsp; буде ухвалено, держбюджет отримає від спецконфіскації&nbsp; мінімум півтора мільярди доларів. І ми пропоную, це законопроект&nbsp; фракції "Народний фронт", 50 відсотків, майже 20 мільярдів гривень передати на&nbsp; фінансування обороноздатності&nbsp; і національної безпеки, а&nbsp; 20 мільярдів гривень передати для фінансування видатків з державного бюджету для соціально&nbsp; незахищених верст населення.</p>
<p>"Народний фронт"&nbsp; вимагає щороку істотно збільшувати видатки&nbsp; на оборону&nbsp; і нацбезпеку, зокрема щороку збільшувати рівень зарплат військовим&nbsp; та&nbsp; проатестованим&nbsp; поліціантам. "Народний фронт"&nbsp; вимагає не лише продовження, а&nbsp; і розширення санкцій проти Росії.&nbsp;</p>
<p>Депутати нашої фракції внесли відповідний законопроект&nbsp; №5274. Голосування за проект&nbsp; покаже, хто з депутатів працює на Кремль. А я наголошую, наша фракція підтримує у Верховній Раді будь-які законопроекти, спрямовані на продовження і розширення санкцій проти агресора.</p>
<p>І ще про ініціативи&nbsp; "Народного фронту".</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд.</p>
<p>&nbsp;</p>
<p>БУРБАК М.Ю.&nbsp; Вчора на засіданні фракції ми прийняли рішення запропонувати уряду запровадити розстрочку комунальних платежів на 12 місяців для громадян, що не підпадають під програму субсидій.&nbsp; Таку ініціативу розглядав ще уряд Арсенія Яценюка – запровадити розстрочки оплати комунальних платежів. Тобто ті українці, які не мають можливості отримати і оформити субсидії, могли зробити розстрочку на 12 місяців і спокійно пройти опалювальний сезон.</p>
<p>І насамкінець. Вчора наша фракція&nbsp; мала честь спілкуватися з видатними політиками реформаторами Лєшеком Бальцеровичем і Іваном Міклошем, які розпочали у своїх країнах&nbsp; складний, але дуже потрібний шлях реформ. Вони визнали,&nbsp; що два роки тому, коли була введена&nbsp; заборона експорту&nbsp; України до Росії, – це був великий удар, який викликав рецесію. У цих важких обставинах була загроза краху бюджету і банківській системі. І завдяки політиці уряду Яценюка цей крах не стався. А тепер у цьому році починається повільне економічне зростання, яке може бути і повинно бути укріплене реформами, які не є болючими для суспільства.</p>
<p>&nbsp;</p>
<p>ГОЛОВУЮЧИЙ. Будь ласка, добавте ще 30 секунд. Я дам ще&nbsp; 30 секунд,&nbsp; був такий&nbsp; прецедент. Будь ласка,&nbsp; 30 секунд.</p>
<p>&nbsp;</p>
<p>БУРБАК М.Ю. Ці реформи є болючими для груп інтересів, які захищають свої привілеї через депутатів, які сидять в цьому залі. Але хочу наголосити, шляху назад немає, реформи зупинити неможливо.</p>
<p>Фракція "Народного фронту" буде підтримувати ініціативи, які йтимуть у продовження реформ уряду Яценюка, який взяв на себе тягар найскладніших і відповідальних рішень. Слава Україні!</p>
<p>&nbsp;</p>
<p>10:34:22</p>
<p>ГОЛОВУЮЧИЙ.</p>
<p>Дякую. Репліка, 1 хвилина, Соболєв. І Ірина Луценка приготуватись.</p>
<p>&nbsp;</p>
<p>10:34:35</p>
<p>СОБОЛЄВ С.В.</p>
<p>Шановні колеги, тут згадали фракцію "Батьківщина" стосовно повернення коштів Януковича. Я думаю, вам треба згадувати Гонтареву, яка безпосередньо 14 офшорних компаній перевела всі кошти пана Арбузова і Януковича. От, коли ви почнете згадувати це і з'ясуєте, яким чином 1 мільярд 20 мільйонів доларів опинилися на рахунках офшорних 14 компаній, тоді буде зрозуміло, хто ж далі кришує гроші Януковича.</p>
<p>Більше того, судове рішення, яке ухвалене ще в червні 2014 року, дійсно саме цим судовим рішенням заарештовані кошти на рахунках цих 14 офшорних компаній. І, я думаю, тільки тоді, коли Гонтарева тут відповість на чию користь вона це робила і за чиїм завданням, ми зрозуміємо, хто далі керує грошами Януковича. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, зараз буде заключний виступ, і я прошу запросити депутатів в зал. А до виступу від "Блоку Петра Порошенка" запрошую Ірину Луценко. Будь ласка.</p>
<p>&nbsp;</p>
<p>10:35:45</p>
<p>ЛУЦЕНКО І.С.</p>
<p>Шановні народні депутати, колеги із фракцій більшості і опозиції!&nbsp; Сьогодні хочу привітати всіх народних депутаті України з визначною дипломатичною перемогою, яку принесла нам делегація Верховної Ради України в Парламентській асамблеї Ради Європи. Хочу назвати по прізвищах цих депутатів: Володимир Ар'єв, Ірина Геращенко, Олексій Гончаренко, Сергій Соболєв, Юлія Льовочкіна, пані Сотник, пан Кіраль, Сергій Власенко, Леонід Ємець, пан Береза, Мустафа Джемілєв, Марія Іонова, пан Унгурян.&nbsp;&nbsp;</p>
<p>Всі ці народні депутати, виконуючи директиви отримані від Президента України зуміли&nbsp; зламати плани&nbsp;&nbsp; друзів Росії&nbsp; повернути російську делегацію до ПАРЄ без виконання умов, які були висунуті під час виконання накладення&nbsp; санкцій. Хочу підкреслити,&nbsp; що ця перемога одночасно дає нам один основний урок, який ми повинні засвоїти:&nbsp; за кордоном, незалежно від наших політичних вподобань і наших розбіжностей, ми насамперед – українці. І якщо будемо діяти дружно і злагоджено як наша&nbsp; делегація в Парламентській Асамблеї Ради Європи,&nbsp;&nbsp; то зможемо ефективно захищати інтереси країни і&nbsp; всередині.&nbsp; На жаль, всередині країни бути єдиними ми ще не&nbsp;&nbsp; навчились, хоча перед лицем зовнішнього ворога, мали б це&nbsp; зробити ще&nbsp; 3 роки тому.&nbsp;</p>
<p>Прикро, що наш парламент роздирають знову розбіжності, не встигли ми консолідовано проголосувати і вирішити проблему&nbsp; продовження&nbsp; мораторію на продаж землі минулого&nbsp; сесійного тижня як нам знову підкидають теми для сварок і протистоянь.&nbsp; Цього разу по лінії&nbsp; до ставлення, до&nbsp; голови Національного&nbsp; банку&nbsp; України, закидаючи,&nbsp; чи не&nbsp;&nbsp;&nbsp; всі проблеми економіки&nbsp; України насамперед падіння&nbsp; гривні та&nbsp; банкрутства менших банків.&nbsp;</p>
<p>Але, панове, давайте&nbsp; бути чесними,&nbsp; проблеми в банківській системі почалися далекого 2009 року внаслідок світової фінансової економічної кризи: і курс гривні тоді був менший, і прем'єром була інша, але це не врятувало, наприклад,&nbsp; банк&nbsp;&nbsp;&nbsp;&nbsp; "Надра" та інші менші банки. В часи&nbsp; правління Януковича з'явилась не одна схема з використанням дрібних банківських установ – це ті, хто займався конвертацією, або ті, на кого&nbsp;&nbsp; зливали прибутки, що йшли для "сім'ї".&nbsp; І от тепер, коли Нацбанк фактично вичистив ці Авгієві конюшні, на нього розпочинається&nbsp; скоординована атака.&nbsp;</p>
<p>Надання&nbsp;&nbsp;&nbsp; чергового траншу МВФ та вже третьої кредитної гарантії в розмірі 1 мільярд доларів США демонструють довіру&nbsp; до&nbsp; України зі сторони&nbsp; міжнародної спільноти&nbsp; в її діях по впровадженню життєво необхідних&nbsp; економічних реформ та&nbsp; антикорупційної реформи. Ворог на кордоні країни робить владу більш…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, 30 секунд.</p>
<p>&nbsp;</p>
<p>ЛУЦЕНКО І.С. Робить владу більш відкритою до зауважень суспільства, опозиції та міжнародних партнерів, а суспільство більш згуртованим. Тому навіть проміжні результати реформ заслуговують на підтримку і заохочення, а не лише на критику через "махровий" популізм, що спричиняє внутрішню нестабільність. Критикуючи, з водою можна викинути дитину, маємо навчитися цінувати досягнуті успіхи. Ми стали енергетично незалежними.</p>
<p>&nbsp;</p>
<p>ГОЛОВУЮЧИЙ. Ще 30 секунд.</p>
<p>&nbsp;</p>
<p>ЛУЦЕКО І.С. А через субсидії влада підтримає найбільш незахищених та допоможе платоспроможним громадянам платити менше через програму енергоефективності. В результаті децентралізації суттєво в рази збільшилися бюджети громад, а це сотні відремонтованих і утеплених шкіл, під'їздів, побудованих садочків, сотні кілометрів відремонтованих і прокладених доріг, відреставрованих і побудованих мостів, нові шкільні автобуси.</p>
<p>&nbsp;</p>
<p>ГОЛОВУЮЧИЙ. Пані Ірино. Будь ласка, 30 секунд.</p>
<p>&nbsp;</p>
<p>ЛУЦЕНКО І.С. Досягнення на дипломатичному фронті – це зміна риторики Європи стосовно ставлення до Мінську. Спочатку кордон і стале&nbsp; довгострокове безпекове питання, а лише потім вибори. Результат роботи "Оборонпрому" понад тисячі одиниць нової і відремонтованої техніки, Мін. АПК це розроблена програма понад 5 мільярдів фінансової допомоги фермерам і малому бізнесу на селі. Повірте, ми не знаходимося в ейфорії, влада і…</p>
<p>&nbsp;</p>
<p>ГОЛОВУЮЧИЙ. Пані, Іро. Шановні колеги, дамо можливість завершити? Пані Ірино, прошу завершити.</p>
<p>&nbsp;</p>
<p>ЛУЦЕНКО І.С. Поступово, крок за кроком, Україна змінюється, а тому дуже хотілося, щоб цей політичний сезон, якщо не буде суттєвих зовнішніх потрясінь, став черговим кроком до точки не повернення до старих правил. І кожен з нас як опозиція так і влада може внести посильний внесок в те, щоб це неповернення сталося раніше. Тому закликаю вас, шановні народні депутати, менше слів і більше дії. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Зараз я дам всім виступити колеги, всім головам фракцій. Я хотів вам повідомити дві речі: перша річ, що є вимога від двох фракцій з вимогою проведення перерви, яку готові замінити на виступ. Наступне колеги, зараз у нас по плану затвердженому має бути блок питань національної безпеки та оборони. Але перед тим, ми знову повинні пройти питання затвердження порядку денного сесії. І я хотів би спитатись, ви хотіли би зараз виступити, так? Це від фракції Радикальної партії і "Народного фронту", так? Добре. Ми спочатку дамо виступити від двох фракцій виступ, а потім перейдемо до розгляду порядку денного сесії і я дам по дві хвилини, Олег, в тому розділі, якщо можна. Отже, від фракцій Радикальна партія, "Народний фронт" до слова запрошується Галасюк, будь ласка,&nbsp; три хвилини.</p>
<p>&nbsp;</p>
<p>10:42:50</p>
<p>ГАЛАСЮК В.В.</p>
<p>Шановний Андрій Володимирович! Шановні колеги народні депутати! Я вимушений повідомити вам, що уряд знову виношує плани щодо відміни мораторію на експорт лісу кругляка, який ми прийняли з вами в цих стінах на 10 років. Це є абсолютно неприпустиме, ганебне, антидержавницьке рішення, яке уряд намагається провести мотивуючи це тим, що потрібно отримати європейський кредит 600 мільйонів євро.</p>
<p>Шановні колеги! Я хочу, щоб ви просто замислились про що йде мова? Мова йде про те, щоб продовжувати як це робили 25 років безперешкодно вивозити один з цінних природних ресурсів України, нищити українську екологію, за безцінь вивозити за кордон ліс кругляк, щоб потім українці не мали тут роботи і були вимушені їхати в Польщу і в інші європейські країни заробітчанами. Там з українського лісу робити готові продукти – меблі.</p>
<p>Шановні колеги, ви тільки задумайтесь про це!&nbsp;&nbsp;</p>
<p><a name=_GoBack></a>При абсолютно однаковій площі лісів в Україні і в Польщі, обсяг деревообробної галузі, меблевої, палетної, паперової в Польщі в десять разів більше – 25 мільярдів доларів проти 2,5 мільярдів в Україні. Ми можемо це собі, взагалі, уявити. Чи можемо ми дозволити продовження такої ситуації? Ні. Ні, і ще раз ні.</p>
<p>Коли уряд каже, що дуже потрібні 600 мільйонів євро отримати, то&nbsp; я хочу нагадати, що це так звана&nbsp; макрофінансова допомога. Це&nbsp; кредит, який потрібно буде&nbsp; вертати нам і нашим дітям. А якщо наводити цифри, щоб порівняти, що&nbsp; таке ці 600 мільйонів? То&nbsp; задумайтесь, за останні&nbsp; п'ять років, тільки&nbsp; по трьох товарних позиціях, в тому числі по лісу кругляку обсяг контрабанди лісу з України склав понад 1 мільярд доларів Сполучених Штатів Америки, більше мільярда доларів контрабанди. Так от насправді уряду потрібно&nbsp; зайнятися тим, щоб перекрити економічні кордони країни, взяти їх під контроль, в тому числі подолати контрабанду лісу кругляку. І тоді буде наповнення&nbsp; бюджетів, бо оцей мільярд це непросто цифра в статистиці, цей мільярд – це не інвестовані кошти в українську економіку, це нестворені&nbsp; робочі місця, невиплачені заробітні&nbsp; плати, це не отримані&nbsp; податки до українського бюджету. А потім ми думаємо звідки платити пенсії і як забезпечити&nbsp; європейський рівень&nbsp; життя. Так от точно це&nbsp; треба за рахунок власної промисловості, за рахунок власного виробництва. І треба підтримувати&nbsp; свою промисловість і здешевлювати ввезення деревообробного&nbsp; обладнання. Приймати законопроекти в другому&nbsp;&nbsp; читанні про індустріальні парки для створення вигідних умов виробництва в Україні, а&nbsp; не продовжувати&nbsp; жити на&nbsp; закордонні&nbsp; кредити, бо в того немає порятунку. Це&nbsp; принципова позиція фракції Радикальної партії, яку ми пропонуємо підтримати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Перед тим як&nbsp; перейти до порядку денного я хотів би ще раз звернутися до усіх представників фракцій і груп, які беруть слово з великим проханням: дотримуватися регламенту, це не є моя забаганка продовжувати або не продовжувати виступ, є регламентом передбачений однаковий&nbsp; термін. І в мене велике прохання входити в цей термін, щоб однакове було право і однакова була можливість у всіх представників фракцій.</p>
<p>Тепер, колеги, ми переходимо до нашого першого питання. Це є проект Постанови про порядок денний п'ятої сесії Верховної Ради&nbsp; восьмого скликання (5060). Хочу наголосити, що не приймаючи в цілому дану постанову, ми заблоковуємо роботу дуже багатьох комітетів, які потребують, щоб питання були включені у порядок денний, тільки після того вони зможуть їх розглядати. Ми вже третій тиждень поспіль голосуємо тільки тижневий порядок денний. Я знаю, що деякі фракції мають позицію, що треба зареєструвати ще ряд законопроектів для того, щоб включити їх у порядок денний. Але ми зможемо це зробити під час нашої роботи.</p>
<p>Я хотів би, щоб ми з цього приводу обмінялися думками. Дана постанова не передбачає скороченої процедури. Ми тут можемо обмінятися думками від фракцій. Хочу наголосити, що у постанову 5060 були включені усі законопроекти, які були рекомендовані фракціями і які були рекомендовані комітетами і які пройшли комітети. І я вважаю, що у нас є всі підстави проголосувати постанову в цілому. Звичайно, що якщо ми не вийдемо на позитивне голосування, я буду пропонувати тижневий порядок денний. Але я хотів би, щоб ми обмінялись думками з цього приводу і вийшли на позитивне голосування.</p>
<p>Отже, я хотів би&nbsp; по фракціям. Від "Блоку Петра Порошенка". <i>(Шум у залі)</i> Анатолій Матвієнко, будь ласка.</p>
<p>&nbsp;</p>
<p>10:48:06</p>
<p>МАТВІЄНКО А.С.</p>
<p>Шановні колеги, ми, в принципі, могли би погодитися, але в нас є ряд пропозицій стосовно нашого порядку денного і неприйнятності деяких питань, які перевантажені популізмом, очікуванням якихось нових виборів, а не відповідальністю за Україну. І ми б не хотіли бути фракцією,&nbsp; якою шантажують. Тому ми пропонували вам, Андрій Володимирович, окремо скликати нараду керівників фракцій по порядку денному і проговорити це питання.</p>
<p>А оскільки нам треба працювати, то ми пропонуємо&nbsp; проголосувати порядок денний на тиждень, провести цю нараду, і вже на наступному пленарному засіданні&nbsp; проголосувати порядок денний.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Народного фронту" Максим Бурбак, будь ласка.</p>
<p>&nbsp;</p>
<p>10:49:00</p>
<p>БУРБАК М.Ю.</p>
<p>Закликаю всіх колег врешті-решт підтримати порядок денний, бажано було би його підтримати на всю сесію, тому що дуже багато законопроектів і від фракцій, і від окремих депутатів, міжфракційних об'єднань. І думаю, що фракція "Народного фронту", впевнений, буде підтримувати і голосування щодо включення всіх законопроектів в порядок денний. Якщо ж вирішиться, що будемо голосувати за тижневий – будемо голосувати. Треба розглядати і працювати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До речі, я прошу запросити депутатів в зал, за кілька хвилин вже буде голосування. Зараз від… Я дам всім фракціям, я дам, звичайно ж.</p>
<p>Від "Опозиційного блоку", будь ласка, Папієв.</p>
<p>&nbsp;</p>
<p>10:49:43</p>
<p>ПАПІЄВ М.М.</p>
<p>Дякую.</p>
<p>Шановні народні депутати України, давайте ми взагалі вдумаємося в те, що зараз пропонує Голова Верховної Ради зробити. Дивіться фактично у нас нехтується Регламент Верховної Ради України і ви щоденно можете в цьому переконатись.</p>
<p>Наступне. До нас приїжджала поважна місія пана Пета Кокса з Європейського Союзу, які чітко дали рекомендації, це же було в березні поточного року, що при формуванні порядку денного необхідно забезпечити участь кожної фракції в питаннях порядку денного пропорційно чисельності членів фракції. Дивіться, вже третій тижневий порядок денний затверджується, жодного законопроекту від "Опозиційного блоку" немає. Фактично сьогодні головуючий відсторонив народних депутатів України членів фракції "Опозиційного блоку" від їхнього конституційного права на законодавчі ініціативи. Наші соціальні закони не вносяться до порядку денного, Закон про мораторій на встановлення тарифів і повернення до рівня…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ПАПІЄВ М.М. Ми вимагаємо, щоб була виконана шоста позиція рекомендацій пана Пета Кокса. До речі, вона затверджена постановою Верховної Ради України, постанова Верховної Ради України є акт, якого має дотримуватись в тому числі Голова Верховної Ради України. Ми вимагаємо внести до порядку денного соціальні закони, які долають бідність українського народу, від фракції "Опозиційний блок".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Оскільки до мене було звернення, я відповім.</p>
<p>Якби ви уважно читали постанову, яку ми приймали, там зазначено, що регламентному комітету на основі пропозицій підготувати зміни в Регламент для імплементації цих рекомендацій. Отже, дана постанова, власне, закликає, щоб ми могли імплементувати зміни до Регламенту. І я на Погоджувальній раді закликав усіх голів фракцій, щоб ми в четвер змогли розглянути зміни до Регламенту по реформі парламенту. Я вас закликаю до активної роботи в тому напрямку, щоб ми змогли імплементувати ці норми, які зазначені в рекомендаціях по реформі парламенту. І в четвер буду рекомендувати депутатам це питання розглянути.</p>
<p>Радикальна партія, Ляшко, будь ласка.</p>
<p>&nbsp;</p>
<p>10:52:12</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Фракція Радикальної партії наполягає на тому, щоб на нинішньому пленарному тижні парламент нарешті почав розглядати законопроекти, які дадуть можливість захистити соціальні права українців, знизити вартість житлово-комунальних послуг, індексація пенсій, безплатні ліки, обороноздатність, земля, повернення селянам програм державної підтримки, захист фермерів від рейдерів. Тобто всі ті питання, з якими сьогодні стикаються українці. Для чого обирали парламент? Щоб захищали українців. На жаль, цієї функції сьогодні парламент не виконує. Законопроекти розглядаються другорядні, які не вирішують проблем українців. Ми вимагаємо і зареєстрували відповідні законопроекти, щоб їх поставили до порядку денного, і щоб ми підтримали кожного українця, який сьогодні дивиться на владу і чогось від вас чекає. Не знаю, правда, чого від вас можна діждатися. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Березюк, "Самопоміч". Я додам під час виступу.</p>
<p>&nbsp;</p>
<p>10:53:31</p>
<p>БЕРЕЗЮК О.Р.</p>
<p>Шановні пані і панове, шановний головуючий! Національний банк України, НКРЕ – комісія, яка встановлює тарифи в Україні, "Нафтогаз України"&nbsp;– це завжди були інструменти олігархічного управління країною і пограбунку цієї країни. Обирали Президента, давали ключ від цих організацій, і цей Президент разом із своїми рабами в парламенті і в уряді доїв цю країну.</p>
<p>Після другого повстання 2013-2014 року ця країна і держава почала будувати інституції, які це забороняли робити. І сьогодні цей парламент має не дати, не дати зруйнувати таких інструментів як електронне декларування. Не дати зруйнувати таких інструментів як нова прокуратура, поправками до закону якої хочуть перетворити її знову на прокуратуру до Януковича і Януковича. Не можна дати зруйнувати Закону про держслужбу, де людина хоче призначати всіх і вся в цій країні зверху вниз. Бо це деспотія, узурпація і право користуватися олігархічним інструментом.</p>
<p>Треба створити антикорупційний суд. Суд, який…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БЕРЕЗЮК О.Р. …який зможе користуватися тим, чого ми також не зможемо і не мусимо. І мусимо не дати зруйнувати в цій країні, це нова агенція НАБУ, яка сьогодні під загрозою того, що її знову зруйнують. І коли це станеться, коли ми цього не дамо зробити, не буде Гонтаревих, не буде Вовків, не буде інших деспотів президентів і рабів депутатів. Це дуже важливо. І кожному з нас треба цим перейнятися.</p>
<p>А щодо порядку денного, ми за цей порядок денний. Бо в цьому порядку денному є закон про окуповані території. Європа визнала, що ми в агресії! А ми до сьогоднішнього дня не можемо це зробити! І це наша свята задача – безпека, антикорупція і беззастережна підтримка економіки країни. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, від "Батьківщини" Сергій Соболєв, будь ласка.</p>
<p>&nbsp;</p>
<p>10:55:31</p>
<p>СОБОЛЄВ С.В.</p>
<p>Шановні колеги! Далі відбуваються маніпуляції з порядком денним. Наша фракція наполягає, так само, як і ряд інших фракцій, затвердити порядок денний на всю сесію. Що дозволить комітетам починати розглядати питання, які є дійсно необхідні для життєдіяльності країни. Те, що зараз пропонується, це сурогат. Коли вихоплюють окремі питання, ніякої системності в роботі Верховної Ради немає. Затверджується перелік питань на тиждень, а ключові питання в порядку денному відкидаються.</p>
<p>Фракція "Батьківщина" наполягає на тому, щоб питання, які стосуються зниження тарифів, питання, які стосуються захисту селян, переведення на єдину систему оподаткування&nbsp; і відмову від системи оподаткування, яка була запроваджена 2 роки назад, яка знищує і захищає фермерські господарства для того, щоб сьогодні були розглянуті питання, які прямо пов'язані із контролем за діяльністю уряду, із доцільністю розподілу бюджетних коштів, розглядалися…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>СОБОЛЄВ С.В. … розглядалися в порядку&nbsp; денному на весь період сесії. Питання заборони конфіскації житла за борги за комунальні послуги – це нагальні питання, які ми не можемо знайти в порядку денному на тиждень.&nbsp; Саме тому наша фракція&nbsp; наполягає на тому, щоб відбулося&nbsp; голосування всіх питань, включених на порядок денний сесії Верховної Ради.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу всіх&nbsp; заходити в зал, приготуватись до голосування.&nbsp;</p>
<p>І ще раз&nbsp; хочу зазначити, бо до мене було кілька звернень, з приводу системи роботи Верховної Ради України. Хочу наголосити, що власне реформа парламенту і є в дії, бо кожного дня за пропозиціями Погоджувальної ради ми розглядаємо той чи інший блок питань. І прерогатива по визначенню питань&nbsp; відходить виключно до комітетів Верховної Ради України. І напевно кожен комітет, чи&nbsp;&nbsp; комітет&nbsp; Галасюка, чи Комітет з питань екології, які ставили свої питання, можуть сказати про ефективність цього підходу, і це є&nbsp; свідчення реформи&nbsp; парламенту.</p>
<p>Сьогодні&nbsp; першим блоком&nbsp; стоїть питання&nbsp; національної безпеки і оборони.&nbsp; І я не уявляю, як у людей, у депутатів вистачає сил сказати, що ці питання не мають значення для України, а якісь інші мають питання. В час, коли загострюється ситуація на фронті, в період, коли нам необхідно як ніколи підтримати українську армію, я не уявляє, що&nbsp; є в голові&nbsp; у депутатів, які говорять, що ці питання не мають значення і не мають ваги.</p>
<p>Отже, шановні колеги, щоб ми перейшли до питань національної&nbsp; безпеки і оборони, до яких готувався і комітет, і міністерство, і Оборонпром, нам треба затвердити порядок денний чи на сесію, чи на тиждень, але ми повинні прийняти рішення, щоб перейти до розгляду цих питань. Тому я поставлю на голосування спочатку Постанову 5060, а потім – пропозицію фракції "Блоку Петра Порошенка" - на тиждень. І закликаю всіх голосувати за перше рішення, якщо воно не пройде, підтримати друге рішення. І прошу зайти в зал і приготуватись до голосування, бо ми не зможемо перейти до питань порядку денного, якщо не вийдемо на позитивне рішення, колеги.</p>
<p>Готові до голосування? Колеги, зайняли робочі місця і переходимо до прийняття рішень.</p>
<p>Отже, я ставлю на голосування пропозицію підтримати проект Постанови (5060) про порядок денний п'ятої сесії Верховної Ради України восьмого скликання в цілому, в цілому. Хто підтримує дану пропозицію, прошу проголосувати, колеги. Будь ласка, прошу голосувати. Голосуємо, колеги.</p>
<p>&nbsp;</p>
<p>10:59:59</p>
<p>За-176</p>
<p>Колеги, я поставлю наступну пропозицію, яку озвучив "Блок Петра Порошенка".</p>
<p>Колеги, я ще раз наголошую, негативне рішення по порядку денному призведе до паралічу роботи нашої, ми не зможемо перейти до питань порядку денного. Тому я прошу усіх зайти в зал і приготуватись до голосування.&nbsp;</p>
<p>Я ставлю на голосування пропозицію проголосувати тижневий порядок денний пленарних засідань Верховної Ради України на 18-21 жовтня, де першим блоком стоїть питання національної безпеки і оборони. Я прошу усіх підтримати, я прошу усіх проголосувати. Будь ласка, прошу підтримати, прошу проголосувати. Прошу підтримати.</p>
<p>&nbsp;</p>
<p>11:00:57</p>
<p>За-216</p>
<p>Друга пропозиція набрала більшу кількість… бачу, що не встигли. Я прошу зайти в зал і прошу підтримати, колеги.</p>
<p>Колеги, я прошу зайти в зал і зайняти робочі місця. Ми близькі є до прийняття рішення буквально кілька голосів бракує, і я&nbsp; дуже прошу усіх підтримати. Колеги,&nbsp; будь ласка, заходимо в зал і займаємо робочі місця, я зараз&nbsp; ще раз поставлю на&nbsp; голосування і прошу усіх зайти робочі місця. Колеги,&nbsp; будь ласка, запросіть&nbsp;&nbsp;&nbsp; депутатів в зал. Прошу зайти усіх в зал.</p>
<p>І я ще раз ставлю на голосування пропозицію підтримати&nbsp; тижневий&nbsp; порядок денний&nbsp; пленарних засідань&nbsp; Верховної Ради&nbsp; України на 18-21 жовтня,&nbsp; щоб ми могли перейти до розгляду питань національної&nbsp; безпеки і оборони, щоб ми могли підтримати нашу армію і наших воїнів. Прошу проголосувати і прошу підтримати,&nbsp; будь ласка, тижневий порядок денний за основу і в цілому. Прошу підтримати, голосуємо, колеги.</p>
<p>&nbsp;</p>
<p>11:02:28</p>
<p>За-225</p>
<p>Одного голосу. Колеги, одного голосу. Я бачу, що не встигли,&nbsp; колеги, я прошу уваги, я прошу зайти в зал, колеги. Це питання не потребує голосування на повернення, я просто поставлю ще раз на голосування&nbsp; і прошу… Я бачу, я бачу, що зайшли в зал і&nbsp; я ще раз ставлю пропозицію на голосування, прошу зайняти робочі місця,&nbsp; підтримати тижневий порядок&nbsp; денний пленарних засідань&nbsp; Верховної Ради&nbsp; України на 18-21&nbsp; жовтня в цілому. Прошу голосувати, прошу підтримати. Колеги,&nbsp; будь ласка, дисципліновано голосуємо і прошу підтримати.</p>
<p>&nbsp;</p>
<p>11:03:23</p>
<p>За-233</p>
<p>Рішення прийняте.&nbsp;</p>
<p>Колеги, але я звертаюсь до усіх народних депутатів, щоб наступного&nbsp;&nbsp; тижня всі, які є&nbsp; пропозиції до порядку денного, щоб були внесені. Я проведу нараду з цього приводу і я вірю, і переконаний, що наступного тижня&nbsp; ми зможемо проголосувати постанову в цілому за весь порядок денний сесії.</p>
<p>Я дуже розраховую, що за тиждень відбудуться всі необхідні консультації.</p>
<p>Зараз ми переходимо до блоку питань національної безпеки та оборони. Перший блок це є перше читання, колеги. І першим ставиться на розгляд проект Закону про внесення зміни до статті 3 Закону України "Про пенсійне забезпечення осіб, звільнених з військової служби, та деяких інших осіб" номер 2345а.</p>
<p>І я прошу підтримати пропозицію розгляду даного законопроекту за скороченою процедурою. Прошу проголосувати, прошу підтримати, будь ласка.</p>
<p>&nbsp;</p>
<p>11:04:38</p>
<p>За-193</p>
<p>Рішення прийняте.</p>
<p>І я запрошую до доповіді народного депутата України Денісову Людмилу Леонтіївну, будь ласка.</p>
<p>&nbsp;</p>
<p>11:04:47</p>
<p>ДЕНІСОВА Л.Л.</p>
<p>Шановний пане Голово, шановні народні депутати! Сьогодні Україна переживає найбільше випробування своєї новітньої історії це збройну боротьбу за незалежність та територіальну цілісність, що спричиняє агресію з боку Російської Федерації.</p>
<p>Всім вам відомо, що у 2014 році,&nbsp; на початку проведення антитерористичної операції до її забезпечення, було залучено десятки тисяч наших співвітчизників, зокрема, і такі, що йшли обороняти нашу державу добровольцями. Багато з них, на жаль, поклало своє життя і здоров'я за майбутнє своєї країни, за наш з вами добробут, залишивши своїх рідних та близьких без годувальника, та без засобів існування. Ми вважаємо, що обов'язок держави надати соціальну підтримку таким громадянам.</p>
<p>Відповідно до діючого законодавства, на сьогодні питання пенсійного забезпечення осіб, які не мають статусу військовослужбовця, які приймали участь в АТО, стали інвалідами,&nbsp; а також щодо членів сімей загиблих регулюється наступним чином. Така особа, яка стала інвалідом, має право на призначення пенсії по інвалідності на загальних обставинах, тобто залежно від групи інвалідності та наявності відповідного страхового стажу. Наприклад, пенсія по інвалідності інвалідам 1 групи нараховується сто відсотків від пенсії за віком, тобто на сьогоднішній день це середня 2800. І залежно від страхового стажу, якщо страхового стажу немає – це соціальна допомога, яка в розмірі 100 відсотків прожиткового мінімуму, тобто тисячу 130 гривень на сьогоднішній день.</p>
<p>В разі загиблому, надається допомога… пенсія на не працездатних осіб, членів сімей – це 50 відсотків на одну людину, якщо людина має страховий…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд.</p>
<p>&nbsp;</p>
<p>ДЕНІСОВА Л.Л.&nbsp; Що нараховується пенсія 100 відсотків не більше від прожиткового мінімуму, якщо є страховий стаж. Якщо немає жодної доплати, жодної пенсії, жодної допомоги на сьогоднішній день не відбудеться. Тому наш закон присвячений тому, щоб цих людей дорівняти до військовослужбовців, тому ми вносимо такі правки до Закону військовослужбовців. Тобто ми вважаємо, що внесок … заборону нашої держави…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо дуже вам.</p>
<p>Запрошую до співдоповіді голову Комітету з питань національної безпеки і оборони Пашинського Сергія Володимировича. Від комітету буде виступ з місця, чи від трибуни? Пашинський. Зал чекає співдоповіді, будь ласка.</p>
<p>&nbsp;</p>
<p>11:08:11</p>
<p>ПАШИНСЬКИЙ С.В.</p>
<p>Шановні колеги! Цей законопроект має дуже вузьку дію він розповсюджується приблизно на дві тисячі чоловік, але це наш обов'язком його проголосувати. Хто підпадає під цей законопроект? Нагадаю ті трагічні події початку 2014 року, весни і початку літа, коли почалася широкомасштабна російська агресія, частини Нацгвардії, військові частини були в стадії формування і у нас виявилось &nbsp;у червні… в травні, червні, липні приблизно 2 тисячі осіб, які частково загинули, частково були&nbsp; поранені, але які… не було наказу&nbsp; про їх&nbsp; зарахування в ті чи інші частини. Вони&nbsp; чи то проходили підготовку&nbsp; і зразу відправлялись на&nbsp; фронт, чи то&nbsp; як ще&nbsp; не пройшли всіх моментів підготовки, але вже приймали участь в бойових діях. Саме тому я прошу прийняти цей законопроект. Ще раз хочу підкреслити, видатки бюджету на нього - це максимум 3,5&nbsp; мільйона гривень&nbsp; щомісяця, а ми врегулюємо те питання, яке ми зобов'язані регулювати, а саме забезпечимо&nbsp; пенсійне забезпечення приблизно двом тисячам осіб, які&nbsp; постраждали на першому&nbsp; етапі АТО. Зараз ці&nbsp; законодавчі і всі інші моменти передбачені, але&nbsp; це ми віддаємо&nbsp; борг тим людям, які перші стали на захист нашої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу провести запис на два – "за",&nbsp; два –"проти".</p>
<p>Будь ласка, Оксана&nbsp; Корчинська.</p>
<p>&nbsp;</p>
<p>11:10:05</p>
<p>КОРЧИНСЬКА О.А.</p>
<p>Доброго дня! Фракція Радикальної партії.</p>
<p>Надзвичайно просимо колег підтримати цей законопроект. У зв'язку&nbsp; з тим, що&nbsp; до сих пір законопроект 60… 688 не врегульовує положення і&nbsp; становище наших поранених і загинувших добровольців. До цього законопроекту є теж ще кілька питань,&nbsp; позаяк там знову неправильно…, тобто&nbsp; не виписана норма по добровольцям. Але на даний&nbsp; момент треба підтримати цей законопроект, тому що він&nbsp; оптимальніший ніж 688, котрий ще не працює.&nbsp; Більшість людей так і&nbsp; не отримали статусу інваліда війни, до сих пір в судах, у нас роки уходять на те, щоб довести, що доброволець загинув, захищаючи Батьківщину, або став інвалідом, так не повинно бути. Ми, нарешті, повинні визнати всіх добровольців саме тих, хто загинув або&nbsp; постраждав, захищаючи Батьківщину. Це свята справа. Всі голосуємо "за". Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Зубач Любомир Львович</p>
<p>&nbsp;</p>
<p>11:11:14</p>
<p>ЗУБАЧ Л.Л.</p>
<p>Прошу передати слово Семену Семенченко.</p>
<p>&nbsp;</p>
<p>11:11:20</p>
<p>СЕМЕНЧЕНКО С.І.</p>
<p>Фракція Об'єднання "Самопоміч" поддерживает этот законопроект.</p>
<p>В 2014 году летом и весной, когда еще не была&nbsp; готова армия, когда многие люде не знали, готовы ли они принять оружие ради своей родины, против вчерашних так называемых "братьев", многие&nbsp; добровольцы стали в ряды и будущей Нацгвардии, создали партизанские отряды. Многие из них погибли, многие из них&nbsp; ранены. Сейчас они пытаются по судам, по очень долгой процедуре, что они были, многие их семьи пытаются доказать, что они были військовослужбовцями, что они имели отношение к антитеррористической операции. Таких много людей и&nbsp; в батальоне "Донбасс".</p>
<p>Мы призываем всех голосовать "за". Это то немногое, что мы можем сделать для того, чтобы помочь семьям тех людей, которые пошли не за деньги, не за льготы, а отдали свою жизнь, отдали свое здоровье родине.</p>
<p>Голосуем "за".</p>
<p>&nbsp;</p>
<p>ГОЛОВУЮЧИЙ. Будь ласка, Помазанов Андрій Віталійович від "Народного фронту".</p>
<p>&nbsp;</p>
<p>11:12:20</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Шановні колеги, я думаю, що тут немає жодних заперечень, і ми бачимо з виступів доповідача, співдоповідача і всіх, хто зараз бере слово, що є абсолютна єдність в залі. І давайте говорити про те, що… назвати цей законопроект своїми іменами. Це законопроект реально про пенсійне забезпечення волонтерів, працівників правоохоронних органів, які пішли на&nbsp; фронт добровольцями і які зараз не мають, дійсно, належного матеріального забезпечення, мають вади, інвалідність, мають багато проблем зі здоров'ям і так далі.</p>
<p>&nbsp;Тому, шановні колеги, зараз,&nbsp; я вважаю, що це закон було розроблено на професійній основі. Дійсно, є деякі зауваження у наших колег, але я вважаю, що зараз не потрібно спекулювати над тим, що ми повинні зараз відправляти його на друге читання.</p>
<p>Шановні колеги, я пропоную цей законопроект ухвалити в цілому, і думаю, що не буде забезпечень жодних в залі, оскільки це наш обов'язок і наш борг перед тими, хто зараз сидить в інвалідних візках, хто&nbsp; зараз не може, дійсно, добитися в наших корумпованих судах&nbsp; правди і вимушені стояти черги за тими грошами, за тими копійками, які їм платить держава.</p>
<p>Давайте зараз зробимо так, щоб цей закон надав їм можливість отримувати належне пенсійне забезпечення. І, шановні колеги, почуйте будь ласка: голосуємо в цілому!</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Сергій Соболєв передає Богдану слово, будь ласка.</p>
<p>&nbsp;</p>
<p>11:13:49</p>
<p>БОГДАН Р.Д.</p>
<p>Доброго дня, колеги. Богдан, "Батьківщина".</p>
<p>Дуже важливий законопроект, який, я думаю, є всі підстави відразу голосувати в цілому. Мене взагалі дивує ситуація, коли понад рік Верховна Рада не розглядає на стільки простий і потрібний законопроект.</p>
<p>Ні для кого не секрет, незалежність і територіальну цілісність нашої держави захищає неймовірна кількість добровольців, які вийшли на захист батьківщини&nbsp; у складі добровольчих батальйонів. Не їх провина, що держава не забезпечила належне функціонування Збройних Сил, не дала людям можливості служити саме в межах Збройних Сил. Ці люди ризикували своїм життям і здоров'ям заради України, але і до сьогоднішнього дня військовослужбовець, який отримав каліцтво в зоні АТО, отримує спеціальну пенсію, а доброволець, який отримав таке саме поранення на тій самій ділянці фронту, при таких самих обставинах, отримує звичайну мізерну пенсію. Цей законопроект не потребує жодного доопрацювання, він просто доповнює перелік людей, які мають право на спеціальну пенсію, які втратили здоров'я, захищаючи батьківщину. Ми маємо забезпечити його врахування в бюджеті на 2017 рік.</p>
<p>Дякую. "Батьківщина".</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Рибчинський, будь ласка, від "Волі народу".</p>
<p>&nbsp;</p>
<p>11:15:20</p>
<p>РИБЧИНСЬКИЙ Є.Ю.</p>
<p>"Воля народу", безперечно, буде підтримувати цей закон, однозначно.</p>
<p>Але я хотів одне питання по Регламенту.</p>
<p>Справа в тому, що на четвер винесений наш комітетський закон 3252 про внесення змін до деяких законів України щодо пенсійного забезпечення окремих категорій осіб з числа учасників проведення антитерористичної операції. Він фактично продовжує цей закон, за який зараз ми будемо голосувати. Я би наполягав на тому, щоб винести це питання зараз 3252 відразу після голосування цього закону.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу заходити в зал і приготуватись до голосування.</p>
<p>Ще не виступали… Так, будь ласка, Юрій Тимошенко 1 хвилина і переходимо до голосування. Прошу усіх заходити в зал. Включіть мікрофон Юрій Тимошенко.</p>
<p>&nbsp;</p>
<p>11:16:10</p>
<p>ТИМОШЕНКО Ю.В.</p>
<p>Я звертаюся до всіх порядних людей в цьому залі. В травні 14 року, разом з багатьма моїми побратимами, я пішов на цю війну добровольцем. Я пам'ятаю всіх, хто загинули, я пам'ятаю всіх побратимів, що залишилися інвалідами. І хочу нагадати вам, що багато з вас, хто зараз гарно набувається в цьому залі, повернувшись задницями до трибуни, не слухаючи навіть людей, в яких це болить, і живете дехто з вас не в рабстві, завдячуючи саме цим хлопцям. І попереджаю кожного: я складу список кожного, хто не голосував за цей закон, і дивіться, щоб список цей колись для вас не став списком розстрільним або пожиттєве ув'язнення! Зрадники!</p>
<p>Всі голосуємо сто відсотків! Всі ви винні цим людям, що загинули, моїм побратимам!</p>
<p>&nbsp;</p>
<p>ГОЛОВУЮЧИЙ. Обговорення завершене. Я прошу всіх зайняти робочі місця. Комітет дав пропозицію голосувати за основу. Так, пані Людмила? Комітет за основу, так, дав пропозицію? Передам. Але були пропозиції від кількох фракцій проголосувати в цілому. Нема заперечень?</p>
<p>Тоді голосуємо. Я ставлю на голосування проект Закону про внесення змін до Закону України, до статті 3 Закону України "Про пенсійне забезпечення осіб, звільнених з військової служби, та деяких інших осіб" (щодо доповнення переліку осіб, які мають право на пенсії на рівні з військовослужбовцями строкової служби та членами їх сімей). Номер 2345а, за основу і в цілому. Прошу голосувати. Прошу підтримати, колеги, будь ласка.</p>
<p>&nbsp;</p>
<p>11:18:18</p>
<p>За-264</p>
<p>Закон прийнятий. Вітаю і комітет, вітаю авторів.</p>
<p>Переходимо до наступного питання порядку денного. Це є проект Закону про внесення змін до Закону України "Про військовий обов'язок і військову службу" (щодо посилення гарантії дотримання законодавства України). Номер 2985. Прошу підтримати розгляд за скороченою процедурою. Будь ласка, прошу підтримати розгляд за скороченою процедурою.</p>
<p>&nbsp;</p>
<p>11:18:59</p>
<p>За-181</p>
<p>Рішення прийнято. Я запрошую до доповіді народного депутата Геращенка Антона Юрійовича.</p>
<p>&nbsp;</p>
<p>11:19:11</p>
<p>ГЕРАЩЕНКО А.Ю.</p>
<p>Уважаемые коллеги! Конституция Украины, статья 17 говорит о том, что дело обеспечения обороны и защиты нашей страны – дело рук всего украинского народа. Существует Закон Украины про військовий обов'язок та військову службу, в котором прописаны обязанности государства, органов местного самоуправления, частных лиц, предприятий и организаций по обеспечению воинского призыва.</p>
<p>Однако, из-за некоторых неточных формулировок, которые существуют в Законе про військовий обов'язок, произошла такая ситуация, что во всех административных территориальных единицах Украины, в которых не существует военных комиссариатов, ну, например, есть три района в какой-нибудь области. Военный комиссариат на три района. Органы местного самоуправления делают вид, что вопросы призыва их не касаются.</p>
<p>Ввиду этого, мною и от имени фракции "Народный фронт" был внесен законопроект, который уточняет Закон про воєнний обов'язок і військову службу, по которому местные органы власти обязаны содействовать военкоматам в вопросах организации и призыва призывников. То есть рассылки повесток, помощи во всех видах работы военкоматов.</p>
<p>Это закон технический. Прошу поддержать его в первом чтении. Если будут замечания, предложения коллег, во втором чтении доработаем. Это буквально изменение нескольких фраз закона, цели и уточнения для повышения в конечном итоге качества работы военкоматов и взаимодействия с органами местного самоуправления.</p>
<p>Еще раз повторяю. Дело рук защиты, безопасности нашей страны – дело рук всего украинского народа. И никто не должен отлынивать от него. Спасибо.&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:20:35</p>
<p>ГОЛОВУЮЧИЙ. &nbsp;Дякую, шановний колего! Будь ласка, слово для співдоповіді надається голові Комітету з питань національної безпеки і оборони Сергію Пашинському.</p>
<p>&nbsp;</p>
<p>11:20:48</p>
<p>ПАШИНСЬКИЙ С.В.</p>
<p>Шановні колеги! Ще раз, на жаль, змушений звернутися до гіркого досвіду березня-квітня 2014 року, коли Російська Федерація почала проти нас широкомасштабну збройну агресію спочатку в Криму, потім на сході України. І нагадаю, що в той момент ми зустріли цю агресію фактично обеззброєні. Обеззброєні не тільки з точки зору відсутності&nbsp; боєздатних частин, обеззброєні не тільки з точки зору відсутності адекватних типів і систем зброї, а обеззброєні і з точки зору наших мобілізаційних можливостей. На той момент фактично система&nbsp; мобілізації в Україні теж була знищена. Багато військкоматів деякі міністри-реформатори навіть продали в приватні руки. І саму технологію першої хвилі мобілізації&nbsp; ми зіштовхнулися з колосальними проблемами. За ці два з половиною роки ми з вами разом&nbsp; прийняли&nbsp; десятки законів, які удосконалили систему оборони та безпеки.</p>
<p>Цей закон покликаний&nbsp; удосконалити систему мобілізації. Нагадаю, що у нас зараз створена нова система. Я надіюсь, що сьогодні ми проголосуємо Закон про електронний реєстр військовозобов'язаних. І в рамках цієї системи ми просто покращуємо систему у випадку, не дай Бог, широкомасштабної мобілізації, роботи військкоматів по призиву першої хвилі, першої хвилі резерву і призовників, якщо це&nbsp; буде необхідно. Прошу підтримати за основу та в цілому.&nbsp; Це абсолютно технічний закон, який просто покращує систему мобілізації. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам, пане Сергію.</p>
<p>Будь ласка, шановні колеги, зараз для обговорення запишіться від фракцій два – "за", два –&nbsp; "проти".</p>
<p>Від "Блоку Петра Порошенка" – Сергій Міщенко.</p>
<p>&nbsp;</p>
<p>11:23:01</p>
<p>МІЩЕНКО С.Г.</p>
<p>Сергій Міщенко, 98 округ, Київщина. Шановні громадяни України, шановні колеги, хочу привернути увагу до цього закону під іншим кутом. Тобто що сьогодні&nbsp; відбувається з обліком військовозобов'язаних і як&nbsp; роздаються повістки тим громадянам, яких очікує призов? Військові комісаріати готують відповідні списки для того, щоб застосувати відповідні норми і забезпечити дані призови.</p>
<p>Але, от я наведу вам приклад, що цим законом хочеться змінити. Тобто всю зобов'язаність військових комісаріатів хочуть перекласти на голів сільських рад і їх секретаріатів. Тобто складається список, я вам приведу приклад по своєму округу і, думаю, що мажоритарщики, які їздять по своїм округам не дадуть збрехати мені. Про те, що, коли минулий призов збирався, то надали військові комісаріати списки, неперевірені списки до сільських рад. І от одне село, в мене є таке Вороньків, отримало 300 повісток і мертві, і глухі, і сліпі, і інваліди, і, де двоє, троє дітей, всі поотримували повістки. Я не знаю потім як бідні ці працівники сільських рад дивилися в очі цим громадянам, а я бачив як матері вставали на захист своїх, там, двох, трьох дітей. Мобілізація повинна бути, але це обов'язок військових комісаріатів, вони повинні складати список.</p>
<p>Тим більше, Закон про місцеве самоврядування говорить про те, що можна залучати до цього там, де немає військових комісаріатів. А в такому вигляді зараз перекласти зобов'язання військових комісаріатів на голів сільрад, ви побачите, що це буде і які це будуть відповідні після рішення, після цього, прийняття цього закону. Категорично не можна приймати.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, від Радикальної партії Омельченко. Передає слово Ляшку. Будь ласка.</p>
<p>&nbsp;</p>
<p>11:25:24</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні громадяни України! Шановні колеги народні депутати! Захист країни – це обов'язок кожного українського громадянина. Це обов'язок не лише солдат і офіцерів, які на фронті захищають країну, на передовій щодня ризикуючи життям і здоров'ям, це обов'язок кожного з нас через законодавчу роботу, через усі інші механізми підтримувати армію, підтримувати фронт, підтримувати Збройні Сили і зробити все від нас залежне, аби мир був відновлений на нашій рідній землі. Натомість, що ми бачимо.</p>
<p>Голосують попередні законопроект соціальний про пенсійне забезпечення&nbsp; військовослужбовців, &nbsp;голосує&nbsp; увесь зал крім злодійського московського блоку. І всім байдуже: Голова парламенту мовчить, колеги депутати мовчать, засудження ніякого немає.</p>
<p>Можемо ми уявити,&nbsp; щоб коли Гітлер&nbsp; напав на нашу батьківщину, щоб у Москві, у Верховній Раді СРСР&nbsp; сиділа п’ята колона Гітлера і не голосувала за жодні закони на підтримку армії, яка звільняла країну від фашизму. Сьогодні аналогічна&nbsp; ситуація,&nbsp; маємо п’яту колону, яка домовилась з владою. Саме тому не відповідають&nbsp; за злочини проти Майдану, саме тому сьогодні є&nbsp; так звані посередники у спілкуванні з Путіним, саме тому Бойка за вкрадені 500 мільйонів доларів на вишках не тягають на допити. А&nbsp; колишній глава адміністрації Януковича сидить&nbsp; депутатом в парламенті і читає нам лекції як треба&nbsp; жити в країні - це якби Борман глава канцелярії Гітлера сидів у повоєнному Рейхстазі і розказував як будувати нову демократичну Німеччину.</p>
<p>&nbsp;Я вимагаю від&nbsp; влади реального захисту&nbsp; країни, а не домовленостей&nbsp; із колабораціоністами!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від&nbsp; "Батьківщини"&nbsp; Івченко Вадим Євгенович,&nbsp; будь ласка.</p>
<p>&nbsp;</p>
<p>11:27:44</p>
<p>ІВЧЕНКО В.Є.</p>
<p>Вадим Івченко&nbsp; фракція&nbsp; "Батьківщина".</p>
<p>Шановні колеги!&nbsp; Законопроект 2985, якщо розібратися, він вносить&nbsp; зміни до статті 38 Закону про військовий обов’язок і військову службу.</p>
<p>Але я хочу нагадати&nbsp; Закон про місцеве самоврядування статтю 36,&nbsp; де органи місцевого самоврядування&nbsp; і так сприяють проведенню оборонної діяльності. Я вам скажу більше, з практики: органи місцевого самоврядування ведуть військовий облік, органи місцевого самоврядування розносять повістки, органи місцевого самоврядування допомагають знайти призовника, органи місцевого самоврядування&nbsp; - розносять похоронки. І проблема в тому, що в цьому законі ми перекладаємо зобов'язання&nbsp;&nbsp;&nbsp; з&nbsp; військових комісаріатів саме на органи місцевого самоврядування і які зобов’язані забезпечити своєчасне&nbsp; прибуття. Яким чином? А хтось питав у органів місцевого самоврядування, як вони отримують повістки? За свої кошти їдуть в районний центр, отримують повістки, за свої кошти повертаються і роблять це, безпосередньо, на території, бо це не є делеговані повноваження держави. Органи місцевого самоврядування, а також керівники підприємств, установ, організацій повинні слідкувати тепер за призовниками. Колеги, скажу вам так, що давайте не доводити до маразму роботу органів місцевого самоврядування. І ті, хто сьогодні готують даний законопроект, вони відірвані від тих людей, які працюють з громадами.</p>
<p>А на останок скажу наступне, якщо раніше з керівниками органів місцевого самоврядування віталися, то сьогодні відвертають голову. Будь ласка, давайте працювати системно і не перекладати зобов'язання на тих, хто не зобов'язаний це робити, вони, в принципі, і так сприяють, і так ведуть, і так допомагають армії. Дякую.</p>
<p>&nbsp;</p>
<p>ГОЛОВУЮЧИЙ. Мельничук Сергій Петрович, будь ласка.</p>
<p>&nbsp;</p>
<p>11:29:38</p>
<p>МЕЛЬНИЧУК С.П.</p>
<p>Сергій Мельничук, група "Воля народу".</p>
<p>Повністю підтримую колегу з "Батьківщини", дійсно, не потрібно перекладати з хворої голови на здорову. У військкоматі достатньо повноважень, щоб виконувати ці обов'язки, просто треба підсилити відповідальність працівників військкоматів за свою роботу, тому що у багатьох випадках я сам стикнувся з даними проблемами. Військкомати не працюють належно і за цим не слідкує їхнє керівництво. Тому потрібно навпаки збільшити відповідальність Міністерства оборони, військкоматів, а не перекладати це на місцеві органи самоврядування. Двовладдя тут не може бути, має хтось один за це відповідати, а коли двоє або більше двох це значить ніхто. Дякую.</p>
<p>&nbsp;</p>
<p>ГОЛОВУЮЧИЙ. Від "Самопомочі" Пастух, будь ласка.</p>
<p>&nbsp;</p>
<p>11:30:54</p>
<p>ПАСТУХ Т.Т.</p>
<p>Тарас Пастух, "Об'єднання "Самопоміч", Тернопіль.</p>
<p>Шановні колеги, в даному законопроекті, відверто кажучи, від його прийняття чи не прийняття ні жарко, ні холодно. В ньому забирається одна єдина норма, що в населених пунктах, де немає військових комісаріатів, давайте згадаємо систему побудови військових комісаріатів, вони у нас є міські, районні і обласні. Міські військові комісаріаті фактично розташовані в обласних центрах, далі працюють функціонально районні комісаріати, в жодному селі немає військового комісаріату. І по діючій нормі сьогоднішній ці сільські голови, керівники підприємств, керівники навчальних закладів по діючій нормі зобов'язані повідомляти і ця норма існує. І автор зараз пропонує забрати в ті населені пункти, де немає військових комісаріатів, тобто апріорі вони так чи інакше воно фактично ролі не зміниться. Тому, в принципі пропозиція є прийнято в першому читанні, але цю норму її просто-на-просто треба конкретизувати. Тому що це на сьогоднішній день функція вона і так існує у керівників підприємств..</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>ПАСТУХ Т.Т. Але я погоджуюсь, що сьогодні крайніми не можна робити сільських голів і керівників підприємств, сьогодні, на сьогоднішній день ця функція зберігається за військовим комісаріатом. Тобто зараз єдине, ми чого всі разом побоюємося, що функція військового комісара буде принести тисячу повісток на підприємство і далі вмити руки, і перекинути відповідальність на керівника цього підприємства. Цих речей допускати не можна.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, ще у нас від "Народного фронту" Геращенко і через хвилину переходимо до прийняття рішення. Я прошу всіх зайти в зал, через хвилину відбудеться голосування.</p>
<p>Прошу від "Народного фронту" Антон Геращенко.</p>
<p>&nbsp;</p>
<p>11:32:49</p>
<p>ГЕРАЩЕНКО А.Ю.</p>
<p>Уважаемые коллеги, уважаемый украинский народ! Еще раз повторяю, что дело рук защиты Украины – это дело рук всего украинского народа. На сегодняшний момент у нас происходит игра в футбол между военными комиссариатами и сельскими советами. Там где сельский голова чувствует свою ответственность за необходимость помогать призыву, он работает. Там где&nbsp; нет, он находит маленькую лазейку в Законе про військовий обов'язок и ссылаясь на нее не помогает в тех районах где расположены военные комиссариаты. Военные комиссариаты у нас не имеют достаточного количества персонала для того, чтобы обеспечить призыв. Депутат Мищенко&nbsp; справедливо сказал, не может военный комиссариат района знать, что в каком селе: кто умер, кто родился, кто куда уехал. Поэтому этот закон направлен на командную работу между сельскими головами и военными комиссариатами. Мы должны повышать качество государственного управления в сфере безопасности обороны, прошу этот законопроект поддержать. Спасибо.</p>
<p>&nbsp;</p>
<p>11:33:41</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, прошу зайняти робочі місця переходимо до голосування. І хочу наголосити, комітет рекомендує за основу даний законопроект&nbsp; прийняти. І хоча були певні дискусії в залі я думаю, що за основу ми можемо підтримати і доопрацювати до другого читання.</p>
<p>І я ставлю на голосування проект Закону про внесення змін&nbsp; до Закону України "Про військовий обов'язок і військову службу" (щодо посилення гарантій і дотримання законодавства України) номер 2985 за основу, колеги.&nbsp;</p>
<p>За основу, прошу проголосувати, прошу підтримати. За основу, будь ласка, голосуємо.</p>
<p>&nbsp;</p>
<p>11:34:41</p>
<p>За-224</p>
<p>Колеги, я поставлю раз на повернення бачу, що не встигли. Прошу зайти в зал.</p>
<p>Шановні колеги, прошу зайти в зал і зайти робочі місця. Хто підтримує&nbsp; повернення до голосування 2985, прошу проголосувати. Будь ласка.</p>
<p>Прошу проголосувати, хто підтримує за повернення. Колеги, будь ласка, уважно голосуємо, прошу підтримати.</p>
<p>&nbsp;</p>
<p>11:35:24</p>
<p>За-229</p>
<p>Повернулися.</p>
<p>І тепер я знову ставлю на голосування за основу, колеги. Наголошую, це лишень за основу законопроект ми не приймаємо його&nbsp; в цілому. Прошу підтримати&nbsp; проект&nbsp; закону про внесення змін до&nbsp; Закону України "Про військовий обов'язок і військову службу" 2985 за основу, колеги, прошу голосувати. За основу.</p>
<p>&nbsp;</p>
<p>11:35:56</p>
<p>За-223</p>
<p>Ну, що ж таке робиться, колеги.</p>
<p>Колеги, увага!</p>
<p><i>&nbsp;(Шум у залі)</i></p>
<p>Зараз, колеги. Якщо&nbsp; будемо виступати, будемо всі виступати по хвилині від фракцій. Давайте визначимося.</p>
<p>Колеги, не встигли, так? Будь ласка, прошу зайти в зал. Це є… Хлопці і дівчата, коли є голосів, один-два голоси не вистачає,&nbsp; я ставлю один раз на повернення. Колеги, один&nbsp; раз ставлю на повернення. Лишень в тому випадку, коли бракує двох голосів або трьох. У даному випадку ми не добрали два голоси. Я прошу, колеги, всіх… Трьох! Так, трьох, … Андрій. Коли мені двоє-троє людей говорять в залі, що не встигли, це дає мені підставу думати, що голоси є, просто не встигли.</p>
<p>Я прошу всіх уважно, зайняти робочі&nbsp; місця.&nbsp; Я ставлю ще раз повернення до&nbsp; голосування за проект Закону 2985, колеги. Прошу уважно. Прошу проголосувати за повернення 2985. Будь ласка, прошу проголосувати. Голосуємо, колеги!</p>
<p>&nbsp;</p>
<p>11:37:25</p>
<p>За-230</p>
<p>Ми повернулися.</p>
<p>І тепер ставлю&nbsp; проект Закону 2985 за пропозицією комітету за основу.</p>
<p>Колеги, уважно голосуємо. За основу, лишень&nbsp; за основу 2985. Прошу голосувати, прошу підтримати. Будь ласка, колеги.</p>
<p>&nbsp;</p>
<p>11:37:52</p>
<p>За-237</p>
<p>Рішення прийнято.</p>
<p>Переходимо до наступного Проекту Закону 5048, це Проект Постанови про внесення зміни до пункту 3 Постанови Верховної Ради України "Про додаткові заходи щодо зміцнення обороноздатності та безпеки держави". 5048, колеги.</p>
<p>Прошу підтримати розгляд за скороченою процедурою.</p>
<p>Будь ласка, прошу проголосувати, прошу підтримати.</p>
<p>&nbsp;</p>
<p>11:38:36</p>
<p>За-174</p>
<p>Рішення прийняте.</p>
<p>І я запрошую до доповіді заступника міністра оборони Дубляна Олександра Володимировича. Будь ласка, Олександр Володимирович.</p>
<p>&nbsp;</p>
<p>11:38:52</p>
<p>ДУБЛЯН О.В.</p>
<p>Шановний Андрій Володимировичу, шановні народні депутати.</p>
<p>Проект акту розроблено Міністерством оборони з метою виключення з Постанови Верховної Ради про додаткові заклади щодо зміцнення обороноздатності та безпеки держави норми, що передбачала на особливий період встановлення розміру грошового забезпечення військовослужбовців строкової служби на рівні відповідної категорії військовослужбовців контрактної служби. Зазначена норма передбачала стимулювання військовослужбовців строкової служби до виконання бойових завдань в зоні антитерористичної операції. В той же час рішенням Президента України введено в дію указом Президентом України військовослужбовців строкової служби до виконання завдань в зоні антитерористичної операції не залучаються, крім того, вони перебувають на повному державному утриманні.</p>
<p>Таким чином, прийняття проекту акту дозволить усунути розбіжності в питанні грошового забезпечення військовослужбовців строкової військової служби із врахуванням загальних витрат на їх утримання. Його реалізація не потребує додаткового виділення бюджетних коштів. Проект постанови підтримано на засіданні Комітету Верховної Ради з питань національної безпеки і оборони.</p>
<p>Прошу підтримати.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань національної безпеки і оборони Пашинський Сергій Володимирович. Будь ласка.</p>
<p>&nbsp;</p>
<p>11:40:22</p>
<p>ПАШИНСЬКИЙ С.В.</p>
<p>Я надіюсь, це останній законопроект, де я буду змушений повертатися в історію цього питання – початок російської агресії.</p>
<p>Ще раз хочу нагадати, що 6 травня 2014 року, тільки починалась російська агресія, була прийнята постанова Верховної Ради, де ми прирівняли з вами грошове забезпечення строковиків до всіх інших категорій військовослужбовців. Але 24 вересня 2014 року, згідно рішення РНБО, був указ Президента, де заборонялося відправляти військовослужбовців строкової служби в зону АТО. Це було політичне рішення, ви його всі пам'ятаєте. Воно було правильне, тому що я теж вважаю, що строковика треба спочатку навчити, а тільки потім думати, куди його відправляти.</p>
<p>Ми фактично зараз перейшли на контрактну армію, але враховуючи, що, на жаль, Російська імперія і її плани нікуди не ділися, ми як держава зобов'язані готувати мобілізаційний ресурс на майбутнє. На сьогоднішній день біля 20 тисяч військовослужбовців строкової служби проходять свою службу не в зоні АТО. Вони потім будуть демобілізовані, і це вже буде отой справжній мобілізаційний резерв, який ми можемо на майбутнє розраховувати. Але ми ж повинні розуміти, що контрактник, який підписує контракт, він знає, що в любий момент його можуть направити в зону АТО.</p>
<p>Військовослужбовець строкової служби повністю утримується державою. Йому надається там мінімальна сума для забезпечення його потреб, але прирівнювати його грошове утримання до контрактників як би і не тільки не логічно, а й не справедливо. Саме тому Кабінет Міністрів клопочеться внести оцю правку, щоби привести оцю постанову до якогось логічного…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ПАШИНСЬКИЙ С.В. …до логічного завершення того, що ми називаємо реформи в армії. Ще раз хочу підкреслити: на сьогоднішній день в зоні АТО перебувають виключно військовослужбовці контрактної служби. Дякую і прошу його підтримати.</p>
<p>&nbsp;</p>
<p>ГОЛОВУЮЧИЙ. Дякую вам. Прошу провести запис два – "за", два – "проти".</p>
<p>Крулько Іван Іванович, будь ласка.</p>
<p>&nbsp;</p>
<p>11:43:11</p>
<p>КРУЛЬКО І.І.</p>
<p>Прошу передати слово Соболєву.</p>
<p>&nbsp;</p>
<p>11:43:18</p>
<p>СОБОЛЄВ С.В.</p>
<p>Сергій Соболєв, "Батьківщина".</p>
<p>Шановні колеги, от почитайте назву закону, а потім суть закону. Про що ж назва закону? Про додаткові заходи щодо зміцнення обороноздатності та безпеки країни, держави. А про що суть закону? Що фактично знімається пункт відповідної постанови Верховної Ради України, що ті, хто призиваються на строкову службу, не будуть забезпечуватись на тому ж рівні, на якому забезпечуються всі інші військовослужбовці.</p>
<p>Так вибачте, яке це зміцнення обороноздатності країни? Якщо ми переходимо на контрактну армію, відповідно після того, як буде сто відсотків контрактники, це питання відпаде само собою. Але до тих пір, поки ми фактично призиваємо на строкову службу, це особи, які можуть бути в будь-який момент, а ми бачимо, що відбувається з ескалацією ситуації на сході, зі збільшенням обстрілів, з прямими провокаціями, які там відбуваються, вони в будь-який момент будуть перекинуті, можливо, як учасники АТО. Ми знову будемо змінювати постанову?!</p>
<p>Це особи, які проходять підготовку військової служби. І всі, хто служив в армії, а не відсиджувався десь, знають, що це таке. Тому наша пропозиція фракції, ні в якому разі цю норму не знімати. Ті, хто проходять строкову службу, це є точно такі військовозобов'язані, вони в будь-який момент можуть бути задіяні для потреб армії, в тому числі і на передовій. І до тих пір, доки не буде створена професійна армія контрактна, ми не маємо права знімати цю норму.</p>
<p>Коли ця контрактна армія буде сто відсотків контрактна, ця норма відпаде сама собою. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, Семенуха Роман Сергійович, "Самопоміч".</p>
<p>&nbsp;</p>
<p>11:45:19</p>
<p>СЕМЕНУХА Р.С.</p>
<p>Прошу передати слово Тарасу Пастуху.</p>
<p>&nbsp;</p>
<p>11:45:24</p>
<p>ПАСТУХ Т.Т.</p>
<p>Тарас Пастух, об'єднання "Самопоміч", Тернопіль.</p>
<p>Шановні колеги! Це приклад цієї постанови розгляду, це показує, яким чином, як ми системно працюємо взагалі з врегулювання цього питання. Що ми отримали сьогодні? Ми отримали країну, яка розпочала війну з зарплатами в тисячу, дві тисячі гривень. А на сьогоднішній день ми отримали контрактників, мобілізованих, призовників, які сидять в постійних місцях дислокацій і отримують 7 тисяч 200 гривень. А тих контрактники і мобілізовані, які сидять в зоні проведення антитерористичної операції, на війні перебувають, отримують 8400 гривень, тобто це показує про нашу системність підходу. І повірте, той, хто їде на Схід, він в першу чергу почує від хлопців на Сході: для чого мені за 1200 в плюсі сидіти тут? Чому у нас немає правильно побудованого підходу до гідної оплати праці людей, які своїм життям щодня&nbsp; ризикують за цілісність країни.&nbsp; Сьогодні, шановні колеги, ми не перейшли на контрактну армію, сьогодні ми перейшли на армію рабів, де зараз більше як 70 тисяч військовослужбовців&nbsp; отримали собі контракти до завершення особливого періоду.</p>
<p>Фракція&nbsp; "Самопоміч"&nbsp; давно наполягала на тому, що підхід оплати праці повинен бути диференційований: один – це той, який хлопці навчаються,&nbsp; другий – це той, який&nbsp; хлопці йдуть на контракти, а третій – це&nbsp; для тих, які, не має значення контрактник, мобілізований, призовник, який відбуває у місце виконання бойових завдань, де&nbsp; у нього щодня, щохвилини є ризик для життя і здоров'я, де він 24 години на добу, 30-31 день на місяць&nbsp; несе бойове чергування. Це не є прирівняна ситуація до того, хто знаходиться у себе в бригаді в своїй військовій частині. Тому цей підхід він призведе до&nbsp; того, я думаю, ми сьогодні&nbsp; цю постанову повинні прийняти, тому що неоднаковий підхід, але&nbsp; рано чи пізно, тиждень, місяць, ми знову до цього питання будемо вертатися.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Мосійчук Ігор Володимирович.</p>
<p>&nbsp;</p>
<p>11:47:33</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка.</p>
<p>Наша фракція&nbsp; виступає категорично проти прийняття цього законопроекту в цій редакції, в&nbsp; якій він є. Чому? Адже ми парламент&nbsp; воюючої країни, ми перебуваємо у стані війни, і наразі&nbsp; зараз приймати рішення про економію на армії – це є ганебно&nbsp; і принизливо.&nbsp; Розрізняти&nbsp; людей на строковиків&nbsp; і контрактників є ганебно і принизливо. Адже якщо завтра буде пряме вторгнення, чого виключати неможна, то ми що побіжимо назад міняти цю норму закону? Ні, цього робити неможна, категорично неможна.</p>
<p>Окрім цього, ще раз&nbsp; хочу загострити увагу&nbsp; колег в парламенті, що, коли зараз парламент розглядає надважливі закони, пов'язані з національною безпекою і обороною, у нас в українському парламенті діє п'ята колона, люди, які не голосують, не підтримують, люди, які виступають проти прийняття оборонних законів. Це злодійсько-кремлівський блок. І на це не реагує ніхто, не реагують колеги, не реагує влада, не реагує Генеральна прокуратура, не притягуються до відповідальності ті, хто вже давно мав бути притягнутий, досі продовжує мовлення телеканал Інтер, який розповсюджує ворожу для України та українства ідеологію. І на це мають звернути увагу як колеги парламентарі, так і українські спецслужби.</p>
<p>І накінець, хочу зазначити і процитувати слова великого українця Дмитра Донцова, що ми маємо перетворитись з нації…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>МОСІЙЧУК І.В. …з нації рабів, яка плаче на націю переможців. Тому не треба виправдовуватись за ліквідацію покидька "Мотороли". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мельничук Сергій Петрович.</p>
<p>&nbsp;</p>
<p>11:49:58</p>
<p>МЕЛЬНИЧУК С.П.</p>
<p>Прошу передати слово Литвину.</p>
<p>&nbsp;</p>
<p>11:50:03</p>
<p>ЛИТВИН В.М.</p>
<p>Шановний Голово! Шановні колеги! Цю постанову було прийнято у 2014 році, це комплексний документ. І було б добре, якби Міністерство оборони сьогодні доповіло, що виконано з цієї постанови, які виникають проблеми, які додаткові рішення має прийняти Верховна Рада України. Наразі нам пропонується зекономити на тих особах, які призиваються на строкову службу.</p>
<p>На мій погляд, таке рішення приймати не можна. Можна було б погодитись із пропозицією Міністерства оборони збільшити утримання, тобто заробітну плату людям, які безпосередньо перебувають в зоні АТО, а не економити на тих, хто призивається на строкову службу.</p>
<p>І я думаю, при такому підході, навіть якщо ми мобілізуємо всіх голів сільських і селищних рад, якщо ми будемо давати план по мобілізації до армії уповноваженим з прав захисту дітей в областях як це відбувається зараз, ми позитивного результату жодним чином не досягнемо. Отже, питання треба ставити в іншій площині: зберегти той рівень, який є і далі шукати&nbsp; можливості для підвищення заробітної&nbsp; плати і інших виплат тим, хто перебуває безпосередньо в зоні АТО.</p>
<p>Тому пропозиція: треба&nbsp;&nbsp; доопрацювати цей документ, треба отримати повну інформацію про те, що зроблено у плані виконання цієї&nbsp; важливої постанови, а надалі тоді прийняти&nbsp; зважені, вичерпні, всебічні рішення.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>"Опозиційний блок"&nbsp; Ігор Шурма.</p>
<p>&nbsp;</p>
<p>11:51:59</p>
<p>ШУРМА І.М.</p>
<p>Ігор Шурма&nbsp; "Опозиційний блок".</p>
<p>Шановні громадяни, шановні учасники сьогоднішньої дискусії!&nbsp; "Опозиційний блок"&nbsp; завжди підтримував і виступав будь-які ініціативи, які дозволять&nbsp; мирно урегулювати конфлікт, який&nbsp; є у нас на сході&nbsp; України.&nbsp;&nbsp;&nbsp;&nbsp;&nbsp;</p>
<p>Але на сьогоднішній день, ми маємо те, що маємо,&nbsp; давайте не будемо лукавити і говорити відверто, сьогодні будь-які зміни до бюджету мотивуються необхідністю&nbsp; збільшити&nbsp; оборонні витрати. А сьогодні на військових&nbsp; економлять, ми ж на військових економимо для того, щоб знову ж таки говорити про оборонний бюджет, "ліва рука&nbsp; забирає, а права рука надає" – абсолютно повна непослідовність щодо&nbsp; даної позиції.</p>
<p>І наступне.&nbsp; "Опозиційний блок" не буде підтримувати цю ініціативу по одній причині: а де принцип соціальної справедливості, а чим хлопці строкової служби є гірші від контрактників і що вийде з тих хлопців, якщо після закінчення строкової служби вони тануть контрактниками.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я дам слово заключне, якщо ви не заперечуєте. Добре?</p>
<p>Будь ласка, Кишкар, одна хвилина.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>11:53:15</p>
<p>КИШКАР П.М.</p>
<p>Павло Кишкар Народний Рух&nbsp; України.</p>
<p>Я, дійсно,&nbsp; хочу більше як звернення до Міністерства оборони щодо комплексного підходу&nbsp; у вирішенні питання фінансового&nbsp; забезпечення&nbsp;&nbsp; &nbsp;військовослужбовців. І, дійсно, така градація є і тому цей законопроект необхідно підтримувати, адже є різниця між людьми, які перебувають в зоні АТО і виконують бойові завдання, і людей, які знаходяться в ППД. Тому будемо уважні, шукайте комплексі підходи, щоб було сім в ППД і чотирнадцять при виконанні бойових завдань, а не те, що ви граєтеся з людьми у півтори тисячі, дві тисячі гривень.</p>
<p>До виступаючого доповідача, Сергій Володимирович, у нас нема контрактної армії, бо контрактна армія не в формі і не в документі підписаному, а в якості виконання цими людьми бойових завдань. І такої армії ще нема, нам ще працювати і працювати, уважно до кожного солдата і до кожного офіцера, щоб це зробити, треба збільшувати в рази фінансування нашої сфери…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ШУРМА І.М. В рази збільшувати фінансування сфери безпеки і оборони. І наполягаю на тому, що якість кожного солдата і офіцера, а не форма, забезпечують виконання ними бойових завдань. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, зараз від "фронту" буде заключне слово Сергія Пашинського, через хвилину ми перейдемо до прийняття рішення. Тому я прошу закликати усіх зайти в зал і приготуватися до голосування. Включіть мікрофон, Сергій Пашинський.</p>
<p>&nbsp;</p>
<p>11:54:55</p>
<p>ПАШИНСЬКИЙ С.В.</p>
<p>Я, перш за все, хочу звернутися навіть не до депутатів, а до тих військовослужбовців, які, можливо, дивляться зараз цю передачу. Ви тільки що прослухали цілий ряд виступів проти цієї постанови, так я звертаю вашу увагу, що ці люди, які виступали проти, за виключенням однієї людини, ні разу не голосували за військовий бюджет. Якби всі були такі, як вони, у нас зарплата завжди була б 2 тисячі гривень, от в чому проблема. Коли треба реально вирішувати питання, не підтримують люди, а коли треба голу критику, ми чуємо захист, виявляється, захист нашої армії. Шановні друзі, захист нашої армії це буде в момент голосування за бюджет, де, дійсно, передбачено у два рази збільшення утримання в зоні АТО, тоді і покажете свою громадянську позицію, а не зараз. Дякую. І прошу всіх підтримати цей законопроект. Ми просто приводимо до якихось коефіцієнтів все законодавче поле і це треба робити, це гігієна нашого законодавства. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Прошу зайти в зал, зайняти робочі місця, переходимо до прийняття рішення. Колеги, даний законопроект ініціювало Міністерство оборони, міністерство на якому лежить головна відповідальність за безпеку нашої країни. Я прошу колег зайти в зал, зайняти робочі місця. Я поставлю на голосування пропозицію комітету, щоб дану постанову прийняти в цілому.</p>
<p>Будь ласка,&nbsp; заходимо в зал, поки заходять депутати в зал, я прошу заступника міністра оборони Олександра Володимировича: пане Дублян, прошу ще раз депутатам наголосити в чому є важливість прийняття цієї постанови зараз і сьогодні? Я прошу ще раз включити мікрофон, і ви з місця можете проінформувати.</p>
<p>&nbsp;</p>
<p>11:57:11</p>
<p>ДУБЛЯН О.В.</p>
<p>Дякую, Андрій Володимирович! Я ще раз звертаюсь, шановні народні депутати, що ми тут унормовуємо і повертаємо те, що було задекларовано в 2014 році. Це в першу чергу не залучення військовослужбовців строкової служби в зоні антитерористичної операції. У зв'язку з тим, що на перших початках проведення антитерористичної операції, дійсно, військовослужбовці строкової служби залучалися до виконання завдань в антитерористичній операції і були загиблі військовослужбовці строкової служби. І, відповідно, було прийнято рішення про підвищення їм грошового забезпечення&nbsp; як і всім остальним військовослужбовцям.</p>
<p>Зараз задекларовано і дійсно це виконується, вони не залучаються до зони АТО і вони забезпечені всім необхідним, на повному забезпеченні знаходяться держави. Дякую.</p>
<p>&nbsp;</p>
<p>ГОЛОВУЮЧИЙ. Колеги, будь ласка, займаємо робочі місця.</p>
<p>Шановний представник Олександр Володимирович, у депутатів звучало питання, на яке не отримали відповіді. З вашого дозволу ми його ще раз вам сформулюємо, а ви дайте відповідь для&nbsp; зрозумілості ситуації.</p>
<p>Прошу пані Ірино, сформулюйте. А&nbsp; ви уважно, будь ласка, послухайте і дайте відповідь.</p>
<p>&nbsp;</p>
<p>11:59:01</p>
<p>ГЕРАЩЕНКО І.В.</p>
<p>Шановні колеги, до трибуни підходило кілька народних депутатів, от, які висловлювали наступне запитання, зараз я від президії спробую разом&nbsp;&nbsp; сформулювати. Чи правильно ми&nbsp; розуміємо, що не було градації цього забезпечення&nbsp; між строковиками і&nbsp; контрактниками, тому що до останнього&nbsp; рішення і строковими, і&nbsp; контрактники брали участь в діях на фронті.</p>
<p>Тепер після&nbsp; переходу на контрактну армію тільки контрактники&nbsp; мають право бути на лінії зіткнення, а строковики не мають права там бути і тому оця градація тепер розводиться і залишається&nbsp; висока зарплата тільки контрактникам, а&nbsp; строковим її не дають. Чи правильно це чи ні?</p>
<p>&nbsp;</p>
<p>ГОЛОВУЮЧИЙ. Олександре Володимировичу, дуже коротко дайте відповідь на це питання.</p>
<p>&nbsp;</p>
<p>11:59:45</p>
<p>ДУБЛЯН О.В.</p>
<p>Шановні народні депутати! Даною постановою в 2014 році ми збільшили… ви збільшили грошове забезпечення для&nbsp; військовослужбовців строкової служби, які виконували завдання тільки&nbsp; в зоні АТО, до 7 тисяч гривень. Ті військовослужбовці, які не виконували завдання в зоні антитерористичної операції вони отримували також 150… мінімальне грошове забезпечення 154 гривні. Після&nbsp; введення в дію Указу Президента України, коли Міністерство оборони перестало залучати військовослужбовців строкової служби в зону&nbsp; антитерористичної операції, вони стали також в пунктах постійної дислокації&nbsp; отримувати&nbsp; 154 гривні. І на даний час&nbsp;&nbsp; стільки ж&nbsp; і отримують.&nbsp;</p>
<p>&nbsp;</p>
<p>ГОЛОВУЮЧИЙ. Колеги,… колеги, представник Міністерства оборони дав відповідь на питання і давайте хай&nbsp; фракції вже визначаються шляхом голосування, колеги.</p>
<p>І тому я ставлю зараз першу пропозицію. Пропозицію комітету проект Постанови&nbsp; про внесення зміни до пункту&nbsp; 3 Постанови Верховної Ради&nbsp; України про додаткові заходи щодо&nbsp; зміцнення обороноздатності та безпеки держави, 5048. Пропозиція комітету: прийняти&nbsp; в цілому.</p>
<p>Колеги, прошу голосувати, прошу підтримати 5048 в цілому. Прошу голосувати. Будь ласка, голосуємо.</p>
<p>&nbsp;</p>
<p>12:01:27</p>
<p>За-196</p>
<p>Колеги, я поставлю наступну пропозицію: повернути у&nbsp; комітет на доопрацювання. Вона буде підтримана, ця пропозиція? Колеги, хто не голосував, зараз подивлюсь. Колеги, повернути у комітет&nbsp; на повторне перше буде підтримане? <i>(Шум у залі)</i></p>
<p>Колеги, давайте я поставлю наступну пропозицію згідно Регламенту: Проект Постанови повернути у комітет для доопрацювання, колеги. Давайте ми підтримаємо цю пропозицію. Прошу проголосувати. Проект постанови 5048 у комітет для доопрацювання. Прошу підтримати, прошу проголосувати.</p>
<p>Будь ласка, колеги, прошу проголосувати.</p>
<p>&nbsp;</p>
<p>12:02:34</p>
<p>За-238</p>
<p>Рішення прийнято.</p>
<p>Я прошу і Міністерство оборони більш детально і ґрунтовніше депутатам пояснювати суть і зміст законопроекту. Сподіваюсь, наступного разу ми зможемо знайти голоси під його прийняття.</p>
<p>Зараз, згідно Регламенту, я оголошую перерву півгодини у роботі Верховної Ради до 12:35.&nbsp; О&nbsp; 12:35&nbsp; прошу всіх прибути в зал для продовження нашої роботи.</p>
<p>Дякую вам.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, час, відведений для перерви, вичерпаний. Я прошу всіх заходити в зал і приготуватись до розгляду питань порядку денного. Будь ласка, колеги, заходимо в зал.</p>
<p>В нас наступний питанням буде проект Закону про внесення змін до деяких законодавчих актів України щодо посилення відповідальності військовослужбовців та деяких інших осіб (5112).</p>
<p>Ми розглядаємо, продовжуємо розглядати блок безпеки і оборони, і я прошу народних депутатів заходити в зал і займати робочі місця, будь ласка.</p>
<p>Шановні колеги, багато ще наших депутатів перебувають на виставці нашої модерної зброї, яку презентує "Укроборонпром", і від того багато хто ще не підійшов в зал. Давайте ми ще хвилинку почекаємо. Там справді представлена унікальна техніка, унікальні розробки української оборонної промисловості, це безперечно зацікавило депутатів воюючого парламенту, але тим не менше я закликаю депутатів заходити в зал. Зараз відбудеться голосування. І я прошу і голів фракцій, і секретаріат запросити депутатів у зал.</p>
<p>Колеги, прошу заходити в зал, прошу займати робочі місця.</p>
<p>Отже, колеги, переходимо до розгляду проекту Закону про внесення змін до деяких законодавчих актів України щодо посилення відповідальності військовослужбовців та деяких інших осіб, 5112. І комітет, і автори законопроекту пропонують його розгляд за скороченою процедурою, оскільки надалі ще є дуже багато законопроектів з безпеки і оборони.</p>
<p>А також для нас вкрай важливо, щоб ми о четвертій годині могли перейти до блоку житлово-комунального господарства. Ми на Погоджувальній раді узгодили, що ми маємо до другої години завершити блок безпеки і оборони. І тому, якщо ми ввійдемо в повне читання, це буде година часу. І ми не зможемо пройти наш порядок денний за тим планом, який ми узгодили на Погоджувальній раді.</p>
<p>І тому я прошу колег підтримати пропозицію і комітету, і авторів розгляду даного законопроект за скороченою процедурою, колеги. Готові голосувати? Будь ласка. Прошу зайти. І я прошу підтримати розгляд за скороченою процедурою. Це є прохання і комітету, і авторів. Прошу підтримати, колеги.</p>
<p>Прошу проголосувати 5112 скорочену процедуру. Будь ласка, прошу підтримати, прошу проголосувати. Підтримайте, колеги.</p>
<p>&nbsp;</p>
<p>12:46:00</p>
<p>За-134</p>
<p>Не всі встигли проголосувати, колеги. Будь ласка. Колеги, ви розумієте, я можу без проблем зараз ввійти в повну процедуру. Це займе годину до обіду. Таким чином, ми не розглянемо ще 6 законопроектів з безпеки і оборони. І не зможемо перейти до розділу "Житлово-комунальне господарство". Для мене немає принципової різниці. Є різниця для тих сфер і галузей, які ми сьогодні розглядаємо. Є різниця для Комітету безпеки і оборони і для Комітету житлово-комунального господарства. І тому я дуже прошу зайняти робочі місця і підтримати дану пропозицію, колеги. Будь ласка, прошу зайти в зал і зайняти робочі місця.</p>
<p>Колеги, будь ласка, я поставлю ще раз на голосування і прошу вас підтримати пропозицію комітету розгляду законопроекту 5112 за скороченою процедурою, колеги. Підтримати скорочену процедуру. Голосуємо, колеги, так? Прошу, заходимо в зал і прошу підтримати. Прошу підтримати, колеги, розгляд&nbsp; 5112 за скороченою процедурою, колеги. Будь ласка, займаємо… Делегація ПАРЄ наша повертається з засідання дружньо і організовано на чолі з Ар'євим і їхні голоси будуть визначальними як і в ПАРЄ. Прошу підтримати 5112 скорочену процедур. Будь ласка,&nbsp; прошу голосувати. Прошу підтримати.</p>
<p>&nbsp;</p>
<p>12:48:21</p>
<p>За-160</p>
<p>Рішення прийнято.</p>
<p>І я запрошую до доповіді народного депутата України Чорновол Тетяну Миколаївну. Будь ласка, пані Тетяна.</p>
<p>&nbsp;</p>
<p>12:48:31</p>
<p>ЧОРНОВОЛ Т.М.</p>
<p>Шановні колеги,&nbsp; я змушена зараз підняти дуже страшну проблему, на жаль, змушена. Перед своєю доповіддю я зайшла в мережу Інтернет і роздрукувала деякі новини. Я вам зараз тільки зачитаю назви, і ви&nbsp;&nbsp; зрозумієте, про що йдеться:</p>
<p>&nbsp;"В Костянтинівці військовий тягач наїхав на трьох пішоходів. Восьмирічна дівчинка загинула, а водій був напідпитку."</p>
<p>"Військові влаштували п'яне ДТП у Києві."</p>
<p>"Військовослужбовці на "Уралі" рознесли двір в Миколаєві."</p>
<p>"В Одесі п'яні військовослужбовці влаштували ДТП."</p>
<p>"У Рівному п'яні військовослужбовці "Уралом" протаранили джип."</p>
<p>"П'яні військові ганяють за горілкою на танку, Херсонщина."</p>
<p>Зауважте, це новини з мирної території. Якщо говорити по лінії фронту, на жаль, повинна вам сказати, що на початку року небойові втрати, пов'язані зі зловживанням спиртного, в нас навіть перевищили бойові втрати. Це дуже серйозна проблема і Верховна Рада повинна дати якісь інструменти для її розв'язання.</p>
<p>В даному випадку я презентую законопроект і прошу його підтримати, який дає певні інструменти для того, щоб ці явища максимально мінімізувати.</p>
<p>Мова йде про те, що цей законопроект дає можливість запровадження, застосування судами за військово-адміністративні правопорушення 3 види покарання.</p>
<p>Перше. Це утримання на гауптвахті, що є і зараз.</p>
<p>Так само, утримання в кімнатах тимчасового утримання в особливий період, тому що, розумієте, на фронті не завжди можливо організувати, так би мовити, гауптвахту.</p>
<p>І нарешті, третє. Це застосування штрафів, цілої системи штрафів. Я вам скажу, штрафи ці доволі серйозні.</p>
<p>Також щодо складання протоколів. Дається можливість складання цих протоколів органами, представниками військової служби правопорядку. Також командирами військових частин, що є зараз. Однак, разом з тим, розширюємо, командир військових частин також можуть делегувати…</p>
<p>&nbsp;</p>
<p>ГЕРАЩЕНКО І.В. Дайте, будь ласка, 30 секунд завершити.</p>
<p>&nbsp;</p>
<p>ЧОРНОВОЛ Т.М. … командири військових частин також можуть надати свої повноваження щодо складання протоколів про адміністративні правопорушення командирам певних підрозділів. Це дає можливості широкого застосування інструменту боротьби з пияцтвом.</p>
<p>Розумієте, в принципі, зараз ми підвищили зарплати для військовослужбовців і не тільки в зоні АТО, а також на всій території України і мусимо дати інструмент командирам впливати на військовослужбовців, зокрема, і через копійку для того, щоб зупинити п'янство, п'янство серед військовослужбовців…</p>
<p>&nbsp;</p>
<p>ГОЛОВУЮЧИЙ.&nbsp; Прошу 30 секунд завершити.</p>
<p>&nbsp;</p>
<p>ЧОРНОВОЛ Т.М. Я дуже прошу представників Верховної Ради зрозуміти наскільки це важлива проблема і дати можливості і інструменти&nbsp; впливу на ситуацію.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую&nbsp; дуже вам.</p>
<p>До співдоповіді запрошується&nbsp; голова Комітету&nbsp; з питань національної безпеки і оборони, представник комітету&nbsp; депутат Вінник,&nbsp; будь ласка.&nbsp;</p>
<p>&nbsp;</p>
<p>12:52:01</p>
<p>ВІННИК І.Ю.</p>
<p>Дійсно, ми не вперше в цьому залі вже розглядаємо питання дисципліни в Збройних силах&nbsp; України&nbsp; і в військових формуваннях. Без сумніву, дисципліна,&nbsp; вона так&nbsp;&nbsp;&nbsp;&nbsp;&nbsp; само впливає&nbsp; на боєздатність українського війська як&nbsp; інші чинники, коли в нас фактично зараз іде оборонна війна, коли ми спостерігали&nbsp; тривалий період без активних дій. І на жаль, це&nbsp; доволі серйозно розслаблює нашу першу лінію і ми спостерігаємо випадки, коли, дійсно, як дуже&nbsp; вдало зазначила&nbsp; наша колега Тетяна Чорновол член Комітету&nbsp; з питань національної безпеки і оборони,&nbsp; небойові втрати&nbsp;&nbsp; перевершили бойові – отака прикра&nbsp; трагічна статистика.</p>
<p>Дійсно, цей проект вже не вперше внесений і&nbsp; вже буде внесений вдруге&nbsp; і він надає&nbsp; дієві механізми важелів&nbsp;&nbsp; впливу командирам впливати на&nbsp; своїх підлеглих, застосовувати&nbsp; засоби і заходи адміністративного примусу, засоби адміністративного стягнення, тобто, штрафувати, порушувати питання&nbsp;&nbsp;&nbsp; про утримання бійця на гауптвахті. Без сумніву, це треба робити тому що окрім того, що ми підвищимо грошове забезпечення і в наступному році&nbsp; будемо далі рухатися в цьому питанні, тому що в наступному бюджеті передбачено ще додаткове збільшення&nbsp; грошового забезпечення для військовослужбовців. Водночас, передбачається і зміна, власне,&nbsp;&nbsp; коефіцієнтів, де на&nbsp; першій лінії будуть люди отримувати&nbsp; суттєво більше, щоб&nbsp;&nbsp;&nbsp; дискримінацію, про яку сьогодні багато говорили в цьому залі, усунути. Але, без сумніву, так само треба і порушувати питання і стягнення, і накладання адміністративних стягнень, вживати&nbsp;&nbsp;&nbsp; заходи адміністративного впливу.&nbsp;&nbsp; І саме цим проектом ці питання вирішуються, вносяться зміни в статути, вносяться зміни в Кодекс про адміністративні правопорушення і надається командирам військових частин право складати відповідні адміністративні протоколи поряд з військовою службою правопорядку, і таким чином забезпечити дієві механізми, забезпечити…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ВІННИК І.Ю. Комітет розглядав цей проект, він не простий, і тому буде рекомендувати приймати його в сесійній залі в першому читанні за основу з метою доопрацювання до другого читання і всі бажаючі зможуть долучитися. Ми будемо вдячні, як комітет, за плідну роботу сесійної зали над таким важливим проектом і підвищить обороноздатність українського війська, боєздатність наших військових частин. Дякую. За основу, будь ласка, голосуємо.</p>
<p>&nbsp;</p>
<p>ГОЛОВУЮЧИЙ. Дякую дуже. Прошу провести запис: два – "за", два – "проти", будь ласка.</p>
<p>Підлісецький Лев Теофілович, будь ласка, передає.</p>
<p>&nbsp;</p>
<p>12:55:01</p>
<p>ПІДЛІСЕЦЬКИЙ Л.Т.</p>
<p>Прошу передати слово Тарасу Пастуху.</p>
<p>&nbsp;</p>
<p>12:55:05</p>
<p>ПАСТУХ Т.Т.</p>
<p>Тарас Пастух, "Об'єднання "Самопоміч", Тернопіль.</p>
<p>Ми підтримаємо даний законопроект в першому читанні лише для того, щоб, дійсно, дати командирам бригад, командирам підрозділів якийсь певний елемент впливу на тих контрактників, на тих мобілізованих, які сьогодні вже перебувають в їхньому віданні.</p>
<p>Але я хотів би якраз, власне, звернути увагу і нашої виступаючої шановної, і всіх депутатів, проблема в тому, що командири бригад це не є виховні підрозділи для того, щоб виховувати того, кого не змогли виховати ні суспільство, ні сім'я. Командири бригад не зможуть з алкоголіка зробити абсолютно нормальну людину і це не є їхній обов'язок. На сьогоднішній день, якщо ми говоримо про професійну контрактну армію, командирам бригад треба дати право самим укладати контракти з тими військовими, які будуть гідно нести службу по захисту нашої вітчизни. А якщо цей контрактник чи будь-хто, в якій формі він буде працювати в бригаді, він фактично не буде керований чи буде постійно на підпитку чи іншому, дайте командиру бригади позбутися його. Командир бригади не має часу для того, щоб сидіти і кожному, хто йому не підпорядковується, сидіти і виписувати протоколи.</p>
<p>Це не є професійна армія, сьогодні у армії зовсім інше завдання. Тому в цьому законопроекті є певна ситуація і певна необхідність, тому що проблема сьогодні, на жаль, існує, але це не є спосіб виховання солдата. Проаналізуйте законодавство будь-якої країни НАТО, чи будь-якої там, візьмемо для прикладу, тих самих Сполучених Штатів Америки, у них таке питання просто-на-просто не з'являється. Тому що там йти служити – це є велика честь, і там людина собі не дозволить у формі п'яною пройтись по місту, чи тим більше виконувати військові&nbsp; обов'язки. Тому цей законопроект треба доопрацьовувати до другого читання, а взагалі в цілому приймати дійсно системні рішення, які дозволять зробити армію, дійсно, професійною.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Кириленко Іван передає слово Іванові Крульку, включіть мікрофон.</p>
<p>&nbsp;</p>
<p>12:57:10</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Фракція "Батьківщина" буде підтримувати цей законопроект, але в той же час я хотів би, шановні колеги,&nbsp; звернути увагу, що таке складається враження по виступу доповідачів і авторів цього законопроекту, у такі узагальнення, що у нас армія складається з суцільних пияків. Це ж не так! Навпаки, нам потрібно сьогодні було б говорити, яким чином захистити наших героїв, яким чином допомогти сім'ям загиблих. А насправді проблема полягає в тому, що на навчаннях військовослужбовці мають займатися&nbsp; навчанням, а не мати можливість і час для того, щоб займатися пияцтвом – от в чому головна проблема.</p>
<p>Тому, безумовно, цей законопроект треба підтримати, але в той же час потрібно наводити лад у армії, потрібно розібратися куди йдуть бюджетні кошти і як здійснюються закупки. Потрібно врешті-решт створити Тимчасову слідчу комісію до якої закликає вже не перший місяць фракція "Батьківщина", де перевірити кожну гривню, яку цей парламент виділяв на оборону. Дійсно, ми маємо підтримувати військовослужбовців, маємо пам'ятати героїв, а такі речі давайте робити без особливого ажіотажу і піару. Не треба з одиничних якихось випадків робити узагальнення на всю країну і очорнювати всіх українських військовослужбовців. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Кишкар Павло Миколайович.</p>
<p>&nbsp;</p>
<p>12:58:34</p>
<p>КИШКАР П.М.</p>
<p>В продовження того, що сказав Іван, підтверджую, що це не таки не масовий характер – це дійсно певні випадки, коли треба реагування в тому числі військової служби правопорядку, яка з одної сторони, то немає певних повноважень, а з другої сторони командир бригади сам не зацікавлений вішати на себе цю палку, чи то буде кримінальне чи адмінрозслідування, і він не зацікавлений в притягненні цих людей до відповідальності. Тому&nbsp; спростіть людям роботу, надайте командирам відповідного рівня повноваження щодо укладання контракту та розірвання таких контрактів, щоб він сам зміг добирати собі фактично людей і керувати ними. Щоб ці підрозділи були керованими такі повноваження він мусить мати.</p>
<p>Щодо засобів і заходів, які мусять бути&nbsp; застосовані&nbsp; задля зменшення пияцтва. Це внутрішня ротація. Коли людина, яка певний час перебувала на першій лінії,&nbsp; відходить на другу чи хай&nbsp; півторашну лінію і там проводиться з ним навчання. Він там не сидить і&nbsp; не шукає цей&nbsp; алкоголь. Коли армія завершить формування нормальних умов для перебування&nbsp; військовослужбовців на&nbsp; першій, другій і третій лініях, адже на сьогодні ті палатки, які&nbsp; знаходяться на&nbsp; другій лінії догнивають, люди&nbsp; не можуть&nbsp; нормально відпочити і, звичайно, людина втомлена чи&nbsp; перевтомлена шукає способи відпочити. І такі способи зазвичай чомусь криються в пляшці. Тому цей закон потрібно&nbsp; за основу і доопрацьовувати певні&nbsp; механізми за для того, щоб зменшити&nbsp; пияцтво в армії. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І заключний виступ, ага, так,&nbsp; ще&nbsp; Мосійчук Ігор Володимирович. Потім від "Народного фронту" Тимошенко і Сергій Мельничук.</p>
<p>Будь ласка, Ігор Мосійчук,&nbsp; включіть мікрофон.</p>
<p>&nbsp;</p>
<p>13:00:36</p>
<p>МОСІЙЧУК І.В.&nbsp;</p>
<p>Ігор Мосійчук, Радикальна партія Олега Ляшка.</p>
<p>Наша фракція буде підтримувати цей законопроект в першому читанні. Адже суть цього законопроекту є, по суті, наслідком усієї української військової історії. Треба пригадати і те, що наші пращури, навіть страчували&nbsp; в походах, коли вживався побратимами алкоголь, і ту згубу, яку несе алкоголь особливо на передовій, особливо "аватари", які часто не тільки собі завдають шкоди, а й своїм&nbsp; побратимам. В той же час абсолютно підтримуємо ідею колег, яка тут звучала, щодо необхідності доопрацювання законопроекту в частині того, щоб дозволити на контракт командирам бригад самим проводити набір контрактників для того, щоб відбувалося якесь селекціонування особистого складу бригад і бойових одиниць.</p>
<p>Крім цього необхідно чітко зазначити, що, дійсно, "аватари" так звані завдають шкоди на&nbsp; передовій, завдають шкоди в ТУ, але не можна сказати, що українське військо є виключно… "аватари" є виключно особи, які вживають алкоголь. Це&nbsp; носить не системне явище, тому не потрібно… а поодиноке. І&nbsp; не потрібно перетягувати заради того, щоб був прийнятий правильний закон, очорнювати військо в цілому. Тому ми за…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>По хвилині - Тимошенко і Мельничук. Від Радикальної партії щойно був виступ, пані Оксано.</p>
<p>Колеги, я зараз дам слово, тільки я прошу звернути увагу. В нас є ще&nbsp; сім законопроектів, якщо не помиляюсь, з безпеки і оборони. Ми маємо завершити протягом години. Я знаю, це вже є мало реальним, бо ми зранку довго вели дискусії. Але я вас прошу тоді, якщо законопроект підтримується усіма, лаконічно, максимально лаконічно висловлювати свою позицію.</p>
<p>Будь ласка, Юрій Тимошенко, одна хвилина, потім Мельничук.</p>
<p>&nbsp;</p>
<p>13:02:52</p>
<p>ТИМОШЕНКО Ю.В.</p>
<p>Багато моїх попередників дискутували на цю тему настільки авторитетно, що так і уявлялося. Ну, напевно вони там були і, напевно, знають, що говорять. Але тільки напевно. Я вважаю, що наявність військової форми і навіть наявність нагород не дають жодного права нікому на пияцтво і на вчинення якихось злочинів з пиятки цієї. Скільки горя, скільки смертей, скільки&nbsp; каліцтв сталося за роки цієї війни саме через пиятку.</p>
<p>Кожен має право напитись собі дома після війни чи у відпустці, де він буде своєю п'яною ганебною поведінкою ганьбити себе особисто, но не знаходячись посеред побратимів у військовій формі, коли він ганьбить не тільки себе, а всіх побратимів, що довкола нього. Я пам'ятаю, як у нас в Петрівцях на вишколі генерал, побачивши п'яного, просто негайно звільнив його і наказав викинути за межі військової частини і ніколи всередину більше не пропускати, і я вважаю, що це зроблено…</p>
<p>&nbsp;</p>
<p>ГОЛОВУЮЧИЙ. Сергій Мельничук 1 хвилина.</p>
<p>Прошу заходити в зал народних депутатів.</p>
<p>&nbsp;</p>
<p>13:04:32</p>
<p>МЕЛЬНИЧУК С.П.</p>
<p>Сергій Мельничук, група "Воля народу".</p>
<p>Рекомендую розробникам закону спочатку вивчити статути Збройних Сил України, там кожен крок розписаний, що мають робити, чим керуватися командири частин. Це перше.</p>
<p>По-друге. Ми повинні повернутися до того, що ми втратили, а саме – відновити систему гауптвахт і дисциплінарних батальйонів, щоб командири могли відповідно карати своїх підлеглих, а грошима покарати, там і так в командира є певні важелі.</p>
<p>Ну і, звичайно, потрібно укладання контрактів повернути… Командирам нижчих рангів надати права укладати контракти, тоді будуть і можливості управляти.</p>
<p>Але все це, що ми бачимо, декілька законопроектів, які сьогодні приймалися, це хтось хоче перетягнути військову частину в…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>МЕЛЬНИЧУК С.П. Ми мажмо створити саме військові суди, надати їм права, щоб вони могли нормально функціонувати. Сьогодні судять воєнкома, який був в зоні АТО, за 60 патронів, це його БК, судді не знають законодавства військових. Як так можна далі?</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, обговорення завершене. Я прошу усіх зайти, займати робочі місця. Ще від позафракційних 1 хвилину Головко. І прошу всіх заходити в зал. Зараз відбудеться прийняття рішення. Будь ласка, 1 хвилина, Головко.</p>
<p>&nbsp;</p>
<p>13:06:24</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода".</p>
<p>Шановні колеги, щодо суті цього закону, то знайте, що ми завжди з вами, як завжди, обговорюємо тільки наслідки, а не причини. На жаль, причина полягає в тому, що наша держава тотально пропагує споживання алкоголю. І ми займаємо ганебні місця у світі серед вживання на душу населення, – це більше 16 літрів етилового спирту. Так само це стосується щодо і нашої молоді. Але, на жаль, є велике лобі в парламенті, якраз це і пропагує, що вони хочуть заробляти на спиваючийся нації. Той самий законопроект 2971-д, який стоїть в порядку денному на цей тиждень, про те, щоб дозволити пиву знову не бути алкоголем, що ми так добивалися, дозволити його рекламу, і тим самим полегшити його реалізацію серед молоді і серед суспільства, говорить про те, що парламент не стоїть на національних інтересах, а думає виключно про бізнес, про те, щоб заробляти на здоров'ї нашої молоді.</p>
<p>Ми повинні робити все для того, щоб не дозволяти ухвалювати такі закони, і в корінь обмежувати споживання, доступ, рекламу…</p>
<p>&nbsp;</p>
<p>ГОЛОВУЮЧИЙ. Дякую. Я хочу наголосити, ми розглядаємо закон безпеки і оборони, про посилення відповідальності військовослужбовців та деяких інших осіб.</p>
<p>Ми завершили обговорення, колеги, ми переходимо до прийняття рішення. Хочу наголосити: комітет рекомендує за основу прийняти. І хоча були застереження, але майже всі політичні сили висловили позицію підтримати за основу. І тому я ставлю на голосування проект Закону про внесення змін до деяких законодавчих актів України щодо посилення відповідальності військовослужбовців та деяких інших осіб, номер 5112. Колеги, лишень за основу. Прошу проголосувати, прошу підтримати. 5112, за основу, колеги. Будь ласка, голосуємо, прошу проголосувати.</p>
<p>&nbsp;</p>
<p>13:08:40</p>
<p>За-236</p>
<p>Рішення прийняте.</p>
<p>Бажаю плідної роботи до другого читання.</p>
<p>І переходимо до наступного законопроекту порядку денного 4972. Це проект Закону про внесення змін до статті 6 Закону України "Про Державний бюджет України на 2016 рік" (щодо державних гарантій). Є пропозиція від автора, розгляд за скороченою процедурою, від комітету.</p>
<p>Прошу підтримати розгляд за скороченою процедурою. Будь ласка, колеги, прошу підтримати.</p>
<p>&nbsp;</p>
<p>13:09:23</p>
<p>За-177</p>
<p>Рішення прийнято. І запрошую до доповіді народного депутата України Вінника Івана Юрійовича. Будь ласка.</p>
<p>&nbsp;</p>
<p>13:09:33</p>
<p>ВІННИК І.Ю.</p>
<p>Шановні колеги! Ну, всі знаєте, що питання розвитку Збройних Сил України, закупівля техніки та озброєнь, питання фінансування державного оборонного замовлення було поставлено в залежність від доходів, які бюджет отримав би від стягнення активів Януковича на користь державного бюджету, яке досі не здійснено. І парламент не прийняв жодного політичного рішення про впровадження інституту так званої спецконфіскації в українське кримінально-процесуальне законодавство.</p>
<p>На 15 відсотків максимум буде виконано державне оборонне замовлення. І тільки завдяки тому, що уряд видав державні гарантії загалом на 6 мільярдів гривень, під які суб'єкти господарювання залучили, залучать кредити і почнуть виконувати державне оборонне замовлення.</p>
<p>Ви знаєте, абсурдна ситуація складається в країні, яка знаходиться в стані війни, коли стоять за браком фінансування оборонні підприємства. Цей законопроект покликаний збільшити право уряду надати гарантії з 6 мільярдів до 10 мільярдів. Для того, щоб нам запустити авіабудівну галузь сьогодні. Для того, щоб нам, добре, не за рахунок грошей Януковича, які ми так дбало тут приховуємо на тих рахунках і не можемо стягнути в державний бюджет, а за рахунок інших інструментів. Але ми зобов'язані під час війни розвивати Збройні Сили.</p>
<p>Тому цей проект надзвичайно простий, ми змінюємо статтю 6 Закону "Про Державний бюджет на 2016 рік". Надаємо право уряду надати гарантії з 6 мільярдів до 10 мільярдів загальним лімітом. Ви знаєте, от, голосування за цей проект, як на мене, стане певним рубіконом розуміння, чи ця Верховна Рада підтримує розвиток Збройних Сил, чи просто їх руйнує.</p>
<p>На мій погляд, це один з найважливіших проектів на сьогодні поряд з іншими, пов'язаними з національною безпекою та обороною. Знаєте, я подіваюся, що ми включимо сьогодні&nbsp; і питання спецконфіскації в порядок денний до розгляду. А до того ми зобов'язані дати інші інструменти, допоки ми тут з вами домовимося, чи&nbsp; стягувати гроші Януковича в державний бюджет, чи не стягувати. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, до співдоповіді запрошується секретар Комітету&nbsp; з питань&nbsp; бюджету Шкварилюк Володимир Васильович.</p>
<p>&nbsp;</p>
<p>13:11:51</p>
<p>ШКВАРИЛЮК В.В.</p>
<p>Шановний Андрію Володимировичу, шановні колеги! Законопроект 4972, як доповів сьогодні автор законопроекту, не вимагає додаткових видатків з державного бюджету, тобто гарантії, які надаються,&nbsp; сьогодні&nbsp; будуть у повному обсязі виконані на воєнно-промисловий комплекс. Оскільки&nbsp; стаття&nbsp; видатків у державному&nbsp; бюджеті на воєнно-промисловий комплекс іде&nbsp; із спеціального фонду з коштів, які сьогодні неконфісковані, тому не є можливим сьогодні&nbsp; профінансувати повністю видатки воєнно-промислового комплексу.</p>
<p>У нас на комітеті 14 липня був розглянутий даний законопроект і прохання підтримати його за основу&nbsp; та в цілому. Міністерство&nbsp; фінансів не заперечує проти даного законопроекту, оскільки&nbsp; він відповідає рішенню Ради національної безпеки&nbsp; і оборони.&nbsp; Тому пропозиція від комітету –&nbsp; прийняти даний законопроект за основу і в цілому без зауважень комітету. Дякую&nbsp; за увагу. І прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Дякую. <i>&nbsp;</i>Дякуємо. Дякуємо.</p>
<p>Просимо провести запис: два – "за", два –&nbsp; "проти". Будь ласка.</p>
<p>Амельченко Василь Васильович, будь ласка. Передає Ляшку&nbsp; Олегу Валерійовичу.</p>
<p>&nbsp;</p>
<p>13:13:25</p>
<p>ЛЯШКО О.В.</p>
<p>Шановні колеги,&nbsp; фракція Радикальної партії одностайно підтримує&nbsp; законопроект, який надає державні гарантії для фінансування оборонної сфери. Але я водночас хочу звернутися до уряду: як використовуються ті кошти, які виділяються в оборонному бюджеті у поточному році і на наступному році?&nbsp; Нещодавно я був в Маріуполі, є потужне підприємство "Азовмаш", яке, на жаль, в стадії банкрутства. Чому? Тому що жодної копійки державних замовлень, а могло б працювати і на військово-морські сили, і могло б працювати на армію. "Южмаш" Дніпропетровський, який втратив ринки і співпрацю з Росією внаслідок російської агресії, натомість, не має жодної копійки державного замовлення на "Южмаш". Запорізька "Мотор Січ", Харківський тракторний завод, який би міг би виготовляти танки, краматорські, слав'янські підприємства військово-промислового комплексу.</p>
<p>У мене вимога до уряду, у мене звертання до Президента як Верховного Головнокомандуючого: усі ці десятки мільярдів гривень, які передбачені на оборонний бюджет мають, в першу чергу, використовуватися на відродження національного оборонно-промислового комплексу військової науки, високі технології. Це робочі місця для сотень, тисяч українців і пов'язаних з ними галузей економіки. Це мільярди надходжень до державного, до місцевого бюджетів, до Пенсійного фонду. Досить побиратися в наших партнерів, просити хамери б/у чи військову форму, ми здатні самі все зробити. У наших партнерів треба вимагати одного:&nbsp; виконання гарантій по Будапештському меморандуму, зміну формату переговорів, відновлення, продовження, посилення санкцій проти Росії. От, що мають робити наші партнери, а українська влада має дати українцям роботу і достойну зарплату і всі кошти оборонного бюджету на відновлення військового-промислового комплексу нашої рідної країни. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Соловей Юрій Ігорович.</p>
<p>&nbsp;</p>
<p>13:15:37</p>
<p>СОЛОВЕЙ Ю.І.</p>
<p>Юрій Соловей, 89-й виборчий округ, Гуцульщина і Покуття.</p>
<p>Шановні колеги, я під час обіду відвідав виставку сучасних розробок "Укроборонпрому", яка відбувається прямо зараз в нашому внутрішньому дворі Верховної Ради України.</p>
<p>І я звертаюся до всіх колег по парламенту також знайти пару хвилин часу зайти у внутрішній двір парламенту і подивитися, на що здатна українська військова галузь.</p>
<p>Я хочу сказати, що в свій час саме виробництво&nbsp; сучасної зброї характеризувало&nbsp; Україну як одну з&nbsp; найконкурентніших&nbsp; держав&nbsp;&nbsp; не тільки на європейському континенті, але й взагалі в світі. На жаль, за останній час, за останні&nbsp; 25 років в зв’язку з тим,&nbsp; що держава абсолютно не приділяла уваги розвитку військово-промислового комплексу держави, цей&nbsp; сектор був доведений&nbsp; до нуля. Але поряд з тим, вже сьогодні такі зразки, які буквально&nbsp; за останні 2 роки&nbsp; були відновлені і поставлені на потік як "Дозор", чи "Фантом" - є окрасою українського військово-промислового комплексу.</p>
<p>Чи достатньо станом на сьогоднішній момент&nbsp; держава підтримує цю галузь?&nbsp; Очевидно, що ні. Ми так і не спромоглись з&nbsp; початку цього року прийняти відповідні законодавчі&nbsp; акти, які б&nbsp; дозволили повернути кошти режиму Януковича до державного бюджету. І саме тому цей законопроект – це альтернативний&nbsp; шлях, який&nbsp; дозволяє нам парламентарям повернути кошти у військово-промислову галузь нашої держави. Дозволити додатково залучити державні гарантії, щоби загрузити наші підприємства військово-промислового комплексу роботою.&nbsp; Тому звертаюся до всіх підтримати цей&nbsp; законопроект і підтримати його в цілому.&nbsp;</p>
<p>Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Матвієнков передає Долженкову слово. Включіть мікрофон.</p>
<p>&nbsp;</p>
<p>13:17:42</p>
<p>ДОЛЖЕНКОВ О.В.</p>
<p>Уважаемые коллеги! Государство Украина&nbsp; было известно во всем мире не только производством военной техники, у нас были очень мощные отрасли судостроения, машиностроения,&nbsp; ракетостроения, космическая отрасль также была интеллектуальным лицом Украины. К сожалению,&nbsp; при действующей власти,&nbsp; многие&nbsp; предприятия&nbsp; этих отраслей просто находятся&nbsp; в достаточно жалком финансовом состоянии.</p>
<p>Что касается самого законопроекта, этим законопроектом предлагается увеличить размер гарантированного государством долга, то есть, где государственные гарантии, которые предоставляют в лице Министерства финансов, либо Кабинета Министров&nbsp; Украины для&nbsp;&nbsp; повышения дефицита государственного бюджета Украины. Хочу&nbsp; напомнить,&nbsp; что дефицит государственного бюджета&nbsp; составляет более&nbsp; 700 миллиардов гривен. При этом, также хочу напомнить некоторые цифры: в 2013 году размер государственного долга и гарантированного государственного долга был на уровне свыше 550 миллиардов гривен. Сейчас размер государственного долга и гарантированного государственного долга измеряется триллионами.</p>
<p>&nbsp;1,8 триллионов гривен - это задолженность всего государства Украины, при этом с 2020 года по государственным деривативам, за которые предыдущая коалиция голосовала, будет отдаваться часть валового внутреннего продукта, который и так упал в три раза из-за девальвации гривны.</p>
<p>Сейчас политика действующей власти, Президента, правительства, действующей коалиции направлена на наращивание государственной задолженности, задолженности государственных предприятий, которые будет погашать наше поколение и поколение будущее, наших детей и правнуков. Сейчас никакие реформы мы не предлагаем, ничего не делаем, а только еще больше загоняем государство Украины в долги, вот этим сейчас государство Украины и славится, как один из самых больших должников.</p>
<p>&nbsp;</p>
<p>ГОЛОВУЮЧИЙ. Соболєв Сергій, будь ласка.</p>
<p>&nbsp;</p>
<p>13:19:51</p>
<p>СОБОЛЄВ С.В.</p>
<p>Шановні колеги, хотілося б розвіяти два міфи, от щойно виступаючий заявив, що ми збільшуємо борг держави. Неправда, це є перекидання в межах сум, які існують, 4 мільярдів саме на оборонну галузь, тому ніякого збільшення боргу держави немає. Другий міф, ми не ухвалили Закон про спецконфіскацію, тому немає грошей на армію. Не треба принижувати парламент, парламент ухвалив Закон про спецконфіскацію, парламент ухвалив Закон про заочне засудження, парламент ухвалив Закон про конфіскацію майна власників банків, які умисно довели банки до банкрутства. Чому жоден з цих законів не застосовується? Є рішення відповідних судів, є вся необхідна законодавча база. Чому далі Янукович за рік і чотири місяці, після відкриття кримінальної справи по ньому, не засуджений, згідно з Законом про заочне засудження?</p>
<p>По цьому законопроекту, наша пропозиція підтримати цей законопроект, але ті програми, які на сьогоднішній день затверджуються, повинні, на мій погляд, затверджуватися парламентом. Тоді не буде так, що &nbsp;такі ключові галузі як авіабудування, машинобудування будуть сидіти без державного замовлення, а будуть клепати в цехах незрозуміло що, що потім навіть соромно постачати армії. Саме тому наша фракція пропонує в межах того дефіциту, який існує затвердити перекидання цих коштів. Але сама практика державних гарантій є ганебна, ці кошти повинні враховуватись в бюджеті держави, бо потім шукати, де ці державні гарантії віддаються тими під кого вони створювались неможливо. І вся практика попередніх десятиліть тільки це підтвердила. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, обговорення завершене, прошу заходити в зал, від позафракційних ще одна хвилина Левченко, прошу заходити в зал, за хвилину відбудеться голосування. Будь ласка,&nbsp; Левченко, одна хвилина.</p>
<p>&nbsp;</p>
<p>13:22:03</p>
<p>ЛЕВЧЕНКО Ю.В.</p>
<p>Левченко,&nbsp; "Свобода", 223 округ, місто Київ.</p>
<p>Безперечно треба робити все можливе для того, щоб було достатнього фінансування і джерел фінансування, і можливостей фінансувати оборонне замовлення для того, щоб модернізувати українську армію.&nbsp; І ми будемо голосувати за цей законопроект. Про те, є суттєве питання, яке полягає в контролі над відповідними коштами. Справа в тому, що&nbsp; я як член бюджетного комітету вже отримував відповідні розпорядження Міністерства оборони, уряду щодо затвердження конкретних проектів під саме такі гарантії.</p>
<p>І минулий раз, коли нам це принесли на бюджетний комітет це було буквально за годину до бюджетного комітету роздали як щось дуже секретне, без жодних обґрунтувань, пояснень і взагалі розуміння, а на які відсоткові ставки відповідні кредити видаються? Чому саме такі проекти і так далі?</p>
<p>Тому все ж таки, якщо видаються мільярди на такі речі, я би закликав все ж таки виконавчу владу належним чином це все контролювати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, отже обговорення завершене, прошу… Є правка якась до закону? Будь ласка,&nbsp; автор від комітету Шкварилюк, будь ласка,&nbsp;&nbsp; 30 секунд і прошу всіх зайти в зал. Дуже коротко, будь ласка.</p>
<p>&nbsp;</p>
<p>13:23:23</p>
<p>ШКВАРИЛЮК В.В.</p>
<p>Шановний&nbsp; Андрій Володимирович! Доповнення таке було… от, те, що було з техніко-юридичних правок наче передбачено в урядовому законопроекті 5217, який був шостого жовтня вже прийнятий Верховною Радою.&nbsp;</p>
<p>Тому ці&nbsp; правки, які я&nbsp; зачитав з виступу проситься врахувати, от. Тому&nbsp; такий законопроект 4972&nbsp; прийняти за основу і в цілому, без правок комітету.</p>
<p>&nbsp;</p>
<p>ГОЛОВУЮЧИЙ. Добре.</p>
<p>Шановні колеги, я ставлю на&nbsp; голосування проект Закону про внесення змін до статті 6 Закону України "Про Державний&nbsp; бюджет України на 2016 рік" (щодо державних гарантій, що зможуть надаватися для забезпечення виконання боргових зобов'язань суб'єктів&nbsp; господарювання-резидентів України за кредитами (позиками), що залучаються для&nbsp; фінансування програм, пов'язаних із підвищення обороноздатності&nbsp; і безпеки держави. Номер 4972.&nbsp; За&nbsp; пропозицією комітету за основу і в цілому з пропозиціями, які&nbsp; озвучив Шкварилюк з трибуни Верховної Ради під&nbsp; стенограму,прошу голосувати, прошу&nbsp; підтримати 4972. Будь ласка, колеги, голосуємо.</p>
<p>&nbsp;</p>
<p>13:24:55</p>
<p>За-210</p>
<p>210-за, колеги, в чому річ? Секундочку,&nbsp; зараз 210-за. По фракціях давайте подивимося. 96, 64, "Самопоміч", 8, Ляшко…</p>
<p>Колеги, я поставлю раз на повернення, так…</p>
<p>Колеги, ви скажіть у&nbsp; нас є політичні труднощі, чи це просто є…</p>
<p>Колеги, я зараз поставлю&nbsp; на повернення, якщо не буде голосів&nbsp; я поставлю&nbsp; за основу, лишень за основу.</p>
<p>Колеги, я прошу&nbsp; всіх зайти в зал і&nbsp; зайняти робочі місця.</p>
<p>Колеги, можемо голосувати?&nbsp;</p>
<p>Я ставлю пропозицію повернутись до голосування за проект Закону 4972.</p>
<p>Я прошу проголосувати за повернення до голосування 4972.</p>
<p>Будь ласка, займаємо робочі місця. Прошу проголосувати, прошу підтримати. Будь ласка, прошу голосувати.</p>
<p>&nbsp;</p>
<p>13:26:34</p>
<p>За-216</p>
<p>Якщо я поставлю за основу, це може бути підтримане? Якщо за основу поставлю, буде підтримано? Колеги, я поставлю наступну пропозицію, яка передбачається Регламентом, це голосування за основу.</p>
<p>Колеги, давайте одну хвилину від комітету Вінник. Одну хвилину, будь ласка, щоб порадили&nbsp; як нам діяти. Одну хвилину Вінник.</p>
<p>&nbsp;</p>
<p>13:27:08</p>
<p>ВІННИК І.Ю.</p>
<p>Андрій Володимирович, шановні колеги, ну, я говорив, що голосування за цей законопроект буде таким певним рубіконом для розуміння, хто підтримує розвиток Збройних Сил України, українську армію, українську державу, а хто ні.</p>
<p>Мене дуже дивує позиція "Самопомочі", яка спочатку зробила все, щоб провалити будь-які наші ініціативи стягнути гроші Януковича на користь Державного бюджету, щоб вони у подальшому використовувалися українською армією, а зараз, коли&nbsp; вони вдало відпрацювали це замовлення, вони валять навіть державні гарантії, якими ми намагаємося спасти хоча б ті 15 відсотків виконання державного замовлення, яке теоретично ми ще можемо зробити, якщо отримаємо ці державні гарантії для забезпечення державного оборонного замовлення.</p>
<p>Шановні колеги, схаменіться! Я знаю, що ви краще набагато говорите українською мовою, ніж відчуваєте&nbsp; Україну. Зробіть свій вибір зараз.</p>
<p>Дякую.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я дам усім фракціям по хвилині, колеги. Я дам усім фракціям по хвилині.</p>
<p>Будь ласка, зараз у послідовності, була згадана "Самопоміч". "Самопоміч", будь ласка, Олег Березюк.</p>
<p>&nbsp;</p>
<p>13:28:25</p>
<p>БЕРЕЗЮК О.Р.</p>
<p>Єгор Соболєв.</p>
<p>&nbsp;</p>
<p>ГОЛОВУЮЧИЙ.&nbsp; Єгор Соболєв, будь ласка, від фракції.</p>
<p>&nbsp;</p>
<p>13:28:30</p>
<p>СОБОЛЄВ Є.В.</p>
<p>Я хочу сказати особисто Івану Віннику і Сергію Пашинському. Час, коли ви під гасло: "Все для війни, для фронту", третій рік безконтрольно використовуєте гроші платників податків на оборону, закінчився.</p>
<p>Ми будемо підтримувати, як і завжди підтримували, фінансування оборони, але має бути встановлений парламентський контроль від імені суспільства як ці гроші використовуються.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Репліка Пашинський, будь ласка, 1 хвилина.</p>
<p>&nbsp;</p>
<p>13:29:14</p>
<p>ПАШИНСЬКИЙ С.В.</p>
<p>Шановні друзі, демагогія, брехня і популізм, це, на жаль, візитна картка деяких наших політиків.</p>
<p>Ще раз хочу підкреслити, на наших відкритих засіданнях комітету під телекамери ми розібрали всі факти корупції Міноборони, порушено десятки кримінальних справ, ми запрошували НАБУ, ми запрошували всіх, кого завгодно. Я звертаюся до членів комітету самопомочі оборони і безпеки, це правда чи ні?</p>
<p>Я ще раз хочу сказати, хватить брехати, у нас є стратегічні завдання і давайте їх відстоювати. Ми в цьому році, і це факт, зірвали державне оборонне замовлення, це злочин проти нашої держави і не прикривайтеся цими гаслами, що ви там якісь борці за щось. Ніякі ви не борці. Саботажники і демагоги.</p>
<p>&nbsp;</p>
<p>ГОЛОВУЮЧИЙ. Колеги, від "Батьківщини" Надія Савченко, будь ласка. Потім Олег Ляшко.</p>
<p>&nbsp;</p>
<p>13:30:05</p>
<p>САВЧЕНКО Н.В.</p>
<p>Факт щодо корупції в Міністерстві оборони і "Укроборонпрому". Схема, яку зараз я розслідую:&nbsp; Міністерство оборони надає державні гарантії "УкрСиббанку" під відсотків 5-10, наприклад. "Укроборонпром" надає не Харківському, наприклад, заводу Малишева, де є всі потужності виготовити техніку, а якомусь одному цеху з цього заводу, який клепає танки із… проект… проектних помилок. Розбирати зараз не будемо. Відмиваються гроші і із мільйона у нас виходить мільйон 600 на виході за два-два з половиною роки на техніці навару.</p>
<p>Хто з цього має зиск? Я не проти, щоб працювала українська промисловість і потужність, закон треба приймати в цілому, точніше за основу, але щоб нам до наступного разу були надані перелік тих підприємств, які будуть приймати оборонні замовлення держави, щоб це не був цех, у якого не вистачає потужності виготовити якісну техніку.</p>
<p>Дякую. Зараз…</p>
<p>&nbsp;</p>
<p>ГОЛОВУЮЧИЙ. Дякую. Радикальна партія, Олег Ляшко, будь ласка.</p>
<p>&nbsp;</p>
<p>13:31:16</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги, я, в першу чергу, хочу звернутися до всіх вас. Припиніть один одного звинувачувати. Питання оборони, питання безпеки держави, питання зміцнення Збройних Сил і нашого оборонного комплексу – це ті питання, які повинні нас об'єднувати. Не місце для того, щоб один одного звинувачувати.</p>
<p>Наступне, наступне. Абсолютно підтримуємо всі вимоги боротися з корупцією, в тому числі і в Міністерстві оборони, і в нас є маса питань. Але боротьба з корупцією не скасовує очевидного факту – без грошей потужної армії і оборони не буде. І тому давайте зараз проголосуємо закон, який дасть можливість профінансувати оборонне замовлення, одночасно з цим&nbsp; давайте проводити антикорупційні процеси. І всіх, хто краде гроші на військових, на армії, на озброєнні, – к стенке і розстріляти, к чортовій матері! Бо це мародери, це саботажники, вредители проти нашої рідної країни. Але закон має бути проголосовано!</p>
<p>&nbsp;</p>
<p>ГОЛОВУЮЧИЙ. Дякую. Від "Народного фронту" ще не були виступи. Максим Бурбак. Максим Бурбак, будь ласка.</p>
<p>&nbsp;</p>
<p>13:32:31</p>
<p>БУРБАК М.Ю.</p>
<p>Шановні колеги з конструктивної опозиції, я звертаюся до вас, щоб ви зрозуміли одну річ. Вчора ми мали зустріч, наша фракція "Народного фронту" з відомими реформаторами Бальцеровичем, Міклошем, які сказали, що: "Так, завдячуючи роботі уряду Яценюка, було зупинено економічну кризу в нашій державі". А натомість на наше запитання, яка є загроза нині в нашій державі,&nbsp;– це засилля популістів в парламенті, на ток-шоу і взагалі в усій державі. Це головна загроза нашої держави. Не прикривайтеся гарними лозунгами! Нам треба посилювати обороноздатність нашої держави. Головне – це війна з агресором, а потім будете дискутувати щодо боротьби з корупцією! Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги. Ще від "Самопомочі" Оксана Сироїд. Я дам, Сергій Мельничук. Колеги, по одного виступу від фракції, від групи, по одному виступу.</p>
<p>Ще "Воля народу", Сергій. І потім ми переходимо. Репліка. Прошу.</p>
<p>&nbsp;</p>
<p>13:33:39</p>
<p>СИРОЇД О.І.</p>
<p>Я хочу звернутися передовсім до комітету. Комітету, який так активно боровся з корупцією, як ви кажете, впродовж двох років у сфері безпеки і оборони. Якщо ви так бідкаєтеся і так опікуєтеся боротьбою з корупцією, то перше, що ви мали б зробити, це ліквідувати концерн "Укроборонпром" і запровадити прозоре фінансування державних закупівель у сфері безпеки і оборони.</p>
<p>Друге, що ви мали б зробити, це запропонувати нову редакцію Закону про державну таємницю. Для того, щоб люди бачили, на що тратяться їхні гроші.</p>
<p>А третє, скажіть мені. Так, ми бачимо тут, в залі, не тільки у дворику Верховної Ради, але і в кулуарах Верховної Ради ви бачите озброєння, яке виготовляє "Укроборонпром", його бачить весь світ. Тільки його не бачать наші хлопці на передовій. От, поставте собі запитання, чому?</p>
<p>&nbsp;</p>
<p>ГОЛОВУЮЧИЙ. "Воля народу", Сергій Мельничук.</p>
<p>&nbsp;</p>
<p>13:34:29</p>
<p>МЕЛЬНИЧУК С.П.</p>
<p>Сергій Мельничук, "Воля народу".</p>
<p>До тих пір, поки в ложах уряду будуть сидіти генерали, які кришували порізку військової техніки і за це вже отримали два генеральських звання, до тих пір, поки популісти зможуть далі грабувати національну економіку, саме військово-промисловий комплекс і будуть просто відкупатися, коли їх будуть судити, до тих пір ми нічого не зробимо!</p>
<p>Потрібно прийняти законодавство, щоб корупціонери не могли відкупатися, уходити під заставу. Тільки тоді щось зрушиться. А то кричать, розстріляти, а в цей час на пожежних машинах крадуть мільйони! Дякую.</p>
<p>&nbsp;</p>
<p>ГОЛОВУЮЧИЙ. Шановні колеги! Зараз ще Папієв. Колеги, увага! Зараз буде ще репліка Вінника, його прізвище було згадане. Це буде завершальний виступ. І переходимо до голосування. Краще зараз не виступати, а колег закликати в зал, щоб ми мали достатньо голосів для прийняття рішення.</p>
<p>Папієв, одна хвилина. Потім Вінник, репліка. І голосуємо.</p>
<p>&nbsp;</p>
<p>13:35:48</p>
<p>ПАПІЄВ М.М.</p>
<p>Дякую. Шановні народні депутати України! Шановний головуючий! Ми, знову ж таки, стикаємося з тим, що в черговий раз порушуємо Регламент Верховної Ради України. Подивіться, що відбулося взагалі з цим законопроектом.</p>
<p>Мені тяжко уявити, що колись міг вноситись Закон України стосовно внесення змін до Державного бюджету, який стосується боргових зобов'язань держави, що цей законопроект депутатський. Завжди це&nbsp; повноваження були уряду. Сьогодні&nbsp; розглядається цей закон, подивіться,&nbsp; в ложі уряду немає міністра фінансів.</p>
<p>Шановні колеги, і ще одне. Якщо ви ставите на голосування закон України в цілому, по якому&nbsp; відсутній висновок і антикорупційного комітету, і Комітету з питань європейської інтеграції, чому ви це робите? Шановні колеги, давайте будемо дотримуватись Регламенту: голосуємо закон за основу, а після цього, якщо немає зауважень або пропозицій народних депутатів України, тільки в тому випадку його можна голосувати в цілому. Дотримуйтеся Регламенту. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершальне&nbsp; слово для виступу депутат Вінник, автор законопроекту. Він був згаданий, і тому він має право на репліку. Будь ласка.</p>
<p>&nbsp;</p>
<p>13:37:04</p>
<p>ВІННИК І.Ю.</p>
<p>Ви знаєте, керівник Комітету з питань запобігання та протидії корупції, власне, натякнув, що деякі особи з Комітету з питань національної безпеки і оборони контролюють якісь питання закупівель в армії, ну фактично інформуючи суспільство про злочини.</p>
<p>Ви знаєте,&nbsp; у нас є профільний Комітет з питань запобігання і протидії корупції. От скажіть, будь ласка,&nbsp; чи багато було&nbsp; у вас розслідувань чи взагалі кейсів, чи якихось питань, які б розглядали по Міністерству оборони? Чи багато заяв ви написали в правоохоронні органи? Наскільки мені відомо – небагато або жодної.&nbsp; Профільний комітет дуже багато зробив для того, щоб побороти корупцію. І у нас є конкретні факти, конкретні прізвища і конкретні притягнуті до відповідальності.</p>
<p>Ви знаєте, але, щоб не порушувати зараз наступну дискусію з цього приводу, у мене&nbsp; є&nbsp; пропозиція:&nbsp; у бюджеті передбачено, що на будь-яке надання державної гарантії вимагається погодження бюджетного комітету. Так, безумовно, іноді це робиться в стислі терміни. Для того, щоб створити певний комфорт колегам, які працюють у бюджетному комітеті, а там багато колег із "Самопомочі" у тому числі, пропоную внести з голосу правку, що таке погодження вноситься…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд, і сформулюйте правильно пропозицію.</p>
<p>&nbsp;</p>
<p>ВІННИК І.Ю. Пропозиція наступна. Будь-яке питання надання державних гарантій буде погоджене бюджетним комітетом, як це передбачається зараз&nbsp; у чинному розписі. Але ми вносимо термін, що&nbsp; це мусить бути зроблено не пізніше, не&nbsp; раніше ніж через&nbsp; два&nbsp; тижні &nbsp;після того як відповідна гарантія буде проголосована на Кабінеті Міністрів не пізніше, перепрошую.</p>
<p>Чому це треба зробити? Там багато представників "Самопомочі". Якщо хочеться боротися з корупцією, будь ласка…</p>
<p>&nbsp;</p>
<p>ГОЛОВУЮЧИЙ. Колеги, автор законопроекту вніс поправку, що на бюджетному комітеті має бути затверджене збільшення фінансування.</p>
<p>Колеги, шановні колеги, я вас попрошу, ми, по-моєму, вже по другому колу проговорили і ми зараз зможемо…</p>
<p>Колеги, отже, дивіться, я вам пояснюю наступну логіку, тому що зараз є наступні законопроекти, які є не менш важливі, а ми просто входимо в друге коло обговорення.</p>
<p>Зараз я поставлю перше голосування на повернення до голосування. Якщо аргументи, які були озвучені були переконливі, якщо ми не наберемо голосів в цілому, я можу поставити за основу, але там фактично немає, що за основу голосувати. Там просто збільшення розмірів позики з 60 мільярдів. І тому він має логіку і сенс лишень, коли ми приймемо в цілому.</p>
<p>Я прошу сконцентруватись і зараз я поставлю пропозицію повернутись до розгляду проекту закону 4972 і прошу підтримати, колеги. Прошу підтримати і прошу проголосувати 4972 на повернення до пропозиції за голосування за основу і в цілому. Прошу проголосувати і прошу підтримати. Будь ласка, голосуємо.</p>
<p>&nbsp;</p>
<p>13:40:37</p>
<p>За-213</p>
<p>213.</p>
<p>Тоді я поставлю наступну пропозицію прийняти за основу. Це дає маневр… Колеги, по Регламенту передбачено, якою є наступна пропозиція, наступна пропозиція є за основу.</p>
<p>Колеги, хто підтримує?</p>
<p>Сергій,&nbsp; в мене є Регламентом передбачений перелік, які я ставлю&nbsp; пропозиції. Перше - пропозицію комітету. Потім пропозиція повернути в комітет на повторний розгляд, або повернути суб’єкту законодавчої ініціативи.</p>
<p>Я ставлю пропозицію, яка передбачена Регламентом, наступну – повернути в комітет для повторного розгляду в першому читанні. Прошу підтримати цю пропозицію і повернути в комітет для повторного розгляду в першому читанні. Прошу проголосувати.&nbsp; Будь ласка, прошу голосувати,&nbsp; прошу підтримати.</p>
<p>&nbsp;</p>
<p>13:42:03</p>
<p>За-231</p>
<p>Рішення прийняте.&nbsp;</p>
<p>Закон повернуто в комітет&nbsp; для доопрацювання в першому читанні.</p>
<p>Шановні колеги, в нас залишається зовсім обмаль часу і я хочу подякувати, що наступні&nbsp;&nbsp; два законопроекти 4911 і 4912 автор&nbsp; Ірина Фріз попросила перенести в зв’язку з доопрацюванням.</p>
<p>І ми переходимо до наступного проекту Закону&nbsp; 3757&nbsp; - це є проект Закону про внесення змін до Закону України "Про пенсійне забезпечення осіб, звільнених з військової служби". І я прошу підтримати пропозицію - розгляд за скороченою процедурою. Будь ласка, прошу проголосувати, прошу підтримати.&nbsp;</p>
<p>&nbsp;</p>
<p>13:43:00</p>
<p>За-181</p>
<p>І я запрошую до доповіді&nbsp; народного депутата&nbsp; України Антонищака Андрія Федоровича.&nbsp; Будь ласка,&nbsp; пане Андрій.&nbsp;&nbsp;&nbsp;</p>
<p>&nbsp;</p>
<p>13:43:18</p>
<p>АНТОНИЩАК А.Ф.</p>
<p>Шановні народні депутати&nbsp; України! Я звертаюся з підтримкою цього законопроекту до&nbsp; "Опозиційного блоку", до&nbsp; фракції&nbsp; "Самопоміч", до фракції "Батьківщина", до тих фракцій, які входять в коаліцію, тут нема жодної політики.</p>
<p>Я вас попрошу підтримати законопроект 3752. Що означає даний законопроект? На жаль, під час війни ми приймали деякі закони з куліс і багато з них були не доопрацьовані. На сьогоднішній день, вдумайтеся, станом на 1 січня 2016 року було 332 жінки вдови, які несуть службу в збройних формуваннях, чоловіки яких загинули на війні і вони, внаслідок не доопрацювань закону, не отримують пенсійне забезпечення по догляду за 8-річними дітьми. Це ті люди, які знаходяться під присягою, які не підуть під Адміністрацію Президента мітингувати, які не прийдуть сюди, до парламенту, пікетувати, відстоювати свої права, тому що вони військовослужбовці.</p>
<p>Тому я вас дуже прошу підтримати даний законопроект і виправити ці неточності до закону, які нами ж були проголосовані. Я знаю, що точилася дискусія на рахунок чому до 8 років? Тому що так прописано законодавство. Ми даним законопроектом тільки вносимо дві поправки по одному реченню і я б попросив прийняти його за основу і в цілому. Тому що Мінфін дає деякі зауваження, каже, що нам потрібно думати звідки взяти гроші? Так, уявіть собі, 882 тисячі гривень на місяць. Це нам потрібно…</p>
<p>&nbsp;</p>
<p align=center>Веде засідання Перший заступник Голови Верховної ради України ГЕРАЩЕНКО І.В.</p>
<p>&nbsp;</p>
<p>13:45:42</p>
<p>ГОЛОВУЮЧИЙ. Будь ласка, 15 секунд завершити.</p>
<p>&nbsp;</p>
<p>АНТОНИЩАК А.Ф. А можемо взяти з "Укрспирту", з "Укрнафти" і інших, де зарплати від 40 тисяч і більше. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, слово для співдоповіді надається голові Комітету з питань національної безпеки і оборони Сергію Пашинському.</p>
<p>&nbsp;</p>
<p>13:45:48</p>
<p>ПАШИНСЬКИЙ С.В.</p>
<p>Шановні колеги, я думаю, що тут не може бути двох думок, цей законопроект треба підтримати <a name=Temp></a>і не тільки, що, дійсно, це копійчані витрати з бюджету 800 тисяч, це не ця цифра, де треба тут дебатувати, а це наше моральне зобов'язання перед невеликою кількістю матерів, чоловіків, які підпадають під дію цього закону. Я хотів би звернутись до керівництва Верховної Ради поставити питання зразу за основу та в цілому і проголосувати без обговорення. Чому я ставлю таке питання? У нас наступний законопроект, через один – це дуже важливий законопроект про єдиний реєстр військовослужбовців, я прошу зараз все-таки не обговорювати його, а проголосувати за основу і&nbsp; в цілому, і зразу перейти до законопроекту про єдиний реєстр військовослужбовців.</p>
<p>Хочу подякувати всім депутатам, які в цілому підтримують всі наші ці законопроекти, які дуже актуальні і важливі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам пане Сергій, на жаль, не&nbsp;&nbsp; можемо порушити Регламент і прошу записатися на обговорення цього законопроекту: два – "за", два – "проти". Якщо не буде бажаючих, тоді проголосуємо відразу.</p>
<p>Будь ласка,&nbsp; від "Блоку Петра Порошенка" пан Кривенко. Передає слово колезі Кишкарю.</p>
<p>&nbsp;</p>
<p>13:47:03</p>
<p>КИШКАР П.М.</p>
<p>Дякую, шановні колеги, насправді коротко задля того, щоб виконати прохання доповідача, дійсно, безумовно корисний закон, який показує людям, що за будь-яких умов, не дай Боже, з вами&nbsp; щось трапиться держава про вас подбає, держава думає про вас і цей закон необхідно підтримувати в цілому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка,&nbsp; від "Самопомочі" народний депутат Семенченко.</p>
<p>&nbsp;</p>
<p>13:47:29</p>
<p>СЕМЕНЧЕНКО С.І.</p>
<p>Фракція об'єднання "Самопоміч" підтримує предложение проголосовать за основу и в цілому. Действительно, тут не о чем абсолютно дискутировать, это люди, которые отдали за страну самое ценное, что есть – это жизнь. И наш долг, да и в принципе это нужно было делать гораздо раньше, а сейчас принять этот закон. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка,&nbsp; від "Батьківщини", народний депутат Івченко. Передає слово, я бачу, народному депутату Крульку Іванові, будь ласка.</p>
<p>&nbsp;</p>
<p>13:48:01</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Фракція "Батьківщина" буде підтримувати цей законопроект, який насправді направлений на те, щоб відновити&nbsp; справедливість. Незалежно від того хто служить у Збройних Силах України, чи це чоловік, чи це жінка, особа, яка здійснює догляд за дитиною в разі втрати годувальника повинна отримувати відповідну допомогу від держави на утримання такої малолітньої дитини. Це, безумовно , та невелика&nbsp; річ, яку ми можемо, як&nbsp; парламентарі, як люди, які&nbsp; працюють у законодавчому органі української влади віддати людям, котрі втратили найблизькіших людей, котрі втратили своїх годувальників. І, безумовно, треба, щоб за&nbsp; цей законопроект підтримали його весь український парламент. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:48:52</p>
<p>ГОЛОВУЮЧИЙ.&nbsp; Дякую вам колеги.</p>
<p>Зараз буде&nbsp; завершальний виступ. Я прошу всіх заходили в зал і приготуватись до голосування.&nbsp;</p>
<p>Я надаю слово для виступу Папієву Михайлу Миколайовичу. Будь ласка.</p>
<p>&nbsp;</p>
<p>13:48:59</p>
<p>ПАПІЄВ М.М. Дякую.</p>
<p>Шановні народні депутати України! Шановні колеги!</p>
<p>Ви знаєте, цей законопроект, на мій погляд, потрібно приймати і голосувати його&nbsp; не тільки за основу, і після цього&nbsp; голосувати в цілому.</p>
<p>І хочу вам нагадати просто, про що йде мова. Є&nbsp; 332 особи, станом 1 січня 2016 року,&nbsp; які не можуть отримати допомогу на втрату&nbsp; годувальника, тому що не врегульовано це питання.</p>
<p>І закони, які приймає Верховна Рада України вони незбалансовані, незважені, і, взагалі,&nbsp; вони приймаються без врахування усіх категорій осіб. Це&nbsp; 332 особи, які реально втратили і сім'ї втратили годувальника. Коли ми попередній Закон України&nbsp; в розгляді мали, там, який&nbsp; стосується десятків, а, то, й сотень мільярдів гривень, а зараз Кабінет Міністрів, хоче&nbsp;&nbsp; зекономити&nbsp; 800 тисяч гривень&nbsp; на місяць. Шановні, ви не там економите, де треба. Треба сьогодні підтримувати українські сім'ї, це українські сім'ї в яких виховуються українські діти. Я прошу голосувати цей закон. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, обговорення завершено.</p>
<p>Переходимо до прийняття рішення. Спочатку я поставлю пропозицію комітету за основу, потім, якщо&nbsp; буде загальна&nbsp; згода залу поставлю в цілому.</p>
<p>Я ставлю на голосування проект Закону про&nbsp; внесення змін до Закону України&nbsp; "Про пенсійне забезпечення&nbsp; осіб, звільнених з військової служби, та деяких інших осіб" – 3752 за основу. Прошу голосувати, прошу&nbsp; підтримати, колеги. Будь ласка, прошу&nbsp; голосувати.</p>
<p>&nbsp;</p>
<p>13:50:52</p>
<p>За-239</p>
<p>Була пропозиція: голосувати&nbsp; в цілому. Підтримується? Я ставлю законопроект 3752 в цілому. Хто підтримує даний законопроект в цілому, прошу проголосувати, колеги. Будь ласка, прошу голосувати.</p>
<p>&nbsp;</p>
<p>13:51:21</p>
<p>За-238</p>
<p>Рішення прийнято. Вітаю автора, вітаю комітет.</p>
<p>І, шановні колеги, зараз прошу одну хвилину. У нас лишається небагато часу. Я хочу повідомити, що наступні два законопроекти, які були у першому читанні:&nbsp; 2358 народного депутата Лаврика, автор просить перенести і&nbsp; 5062, автор Чорновол Тетяна просить перенести.</p>
<p>Таким чином нам лишається чотири питання: одне – 2504а&nbsp; вже обговорене, тільки прийняття рішення, а потім чотири законопроекти у другому читанні, де є по 1-2 правки.</p>
<p>Колеги, ми цілковито у стані зараз це проговорити і прийняти. Там по одній всього правці до озвучення. Тому я, колеги, прошу всіх сконцентруватися, зараз ми переходимо до розгляду Проекту Закону про Єдиний державний реєстр військовозобов'язаних, 2504а, депутатський.</p>
<p>Він вже був обговорений, в нас зараз цієї практики вже немає, це ще з попередньої нашої практики, по ньому тільки прийняття рішення. Усі фракції його підтримують, усі провели експертне&nbsp; обговорення. Ми маємо його тільки проголосувати, колеги.</p>
<p>Я прошу підтримати і взяти участь у голосуванні. Отже, 2504а, депутатський, прошу… доопрацьований. Прошу проголосувати за основу. Колеги, будь ласка,&nbsp; за основу.&nbsp; прошу проголосувати, прошу підтримати.</p>
<p>&nbsp;</p>
<p>13:53:07</p>
<p>За-211</p>
<p>В мене є інформація, що всі фракції підтримують. Колеги, будь ласка, зайдіть в зал, займіть робочі місця.</p>
<p>Всі фракції фактично підтримують даний законопроект, питання тільки в присутності. Я прошу колег зайти в зал і зайняти робочі місця. Будь ласка, колеги, я поставлю на повернення, але прошу, запросіть депутатів в зал.</p>
<p>Колеги, я ставлю пропозицію повернутись до голосування за 2504а, доопрацьований законопроект, який має загальну підтримку усіх фракцій. Прошу проголосувати за повернення 2504а, про Єдиний державний реєстр військовозобов'язаних. Прошу проголосувати за повернення, будь ласка</p>
<p>&nbsp;</p>
<p>13:54:28</p>
<p>За-216</p>
<p>В мене картка не спрацювала, колеги. Це бувають збої в системі.</p>
<p>Я дуже прошу, колеги, займіть робочі місця. Будь ласка, запросіть депутатів в зал. Колеги, є ще кого запросити в зал? Колеги, ми вже увійшли в його розгляд.</p>
<p>Я прошу, колеги, зараз від комітету 1 хвилина про важливість цього законопроекту. Від комітету, будь ласка, Пашинський 1 хвилину. І прошу заходити в зал депутатів.</p>
<p>&nbsp;</p>
<p>13:55:14</p>
<p>ПАШИНСЬКИЙ С.В.</p>
<p>Шановні колеги, це закон, над яким ми рік працювали, працювали представники всіх фракцій, він абсолютно вилизаний, вдосконалений. Але справа в тому, що по моїй інформації, наприклад, члени бюджетного комітету, більшість їх уже покинули зал.</p>
<p>Андрій Володимирович, я вас дуже прошу поставити його після 16-ї. Це законопроект, який дуже потрібен, який не визиває ніяких протиріч, його дійсно підтримують всі фракції і депутатські групи, але, на жаль, друга година і у нас уже потенціал підходить до кінця.</p>
<p>&nbsp;</p>
<p>ГОЛОВУЮЧИЙ. Пане Сергій, я вам точно можу повідомити, що в 16-й годині в залі буде ще гірша ситуація, ніж зараз, точно.</p>
<p>Я прошу зараз запросити депутатів в зал. Нам бракує буквально сім голосів чи вісім.</p>
<p>Колеги, будь ласка, заходимо в зал. Я прошу зайняти робочі місця, зайти в зал. Депутати підходять?</p>
<p>Будь ласка, заходимо в зал. Ще 1 хвилина, автор законопроекту Пастух, 1 хвилина. І прошу запрошувати депутатів в зал. Будь ласка, 1 хвилину.</p>
<p>&nbsp;</p>
<p>13:56:42</p>
<p>ПАСТУХ Т.Т.</p>
<p>Шановні колеги, до даного законопроекту фактично було одне достатньо гаряче зауваження. Це питання навіть було, пропонувалося зняти його під час процедури обговорення в першому читанні. Міністерство оборони, Генеральний штаб дало вчора підтвердження, що на тій нормі, на якій вони наполягали, вони самі зрозуміли, що з нею вони не справляться. Чого це стосується?</p>
<p>Це синхронізація баз даних про перетин кордону, які мали надавати прикордонники Міністерству освіти, охорони здоров'я. Це було застереження депутатів. І це питання вони знімають. І ми погоджувалися, що між першим, другим читанням ми його готові зняти. Якщо є спільна згода така з дозволу голови, можна з цим питанням, з цим пунктом зняти його зразу в першому читанні. Я знаю, що є частина депутатів, які готові тоді підтримати його в першому читанні, бо є побоювання, що до другого ми його тоді не знімемо.</p>
<p>Тобто вчора Генеральний штаб підтвердив цю норму. Це перше. Ми говоримо зараз про перше читання. Ми голосуємо законопроект в першому читанні, до другого ми його ще маємо можливість нормально дочистити, привести в нормальний вигляд. А от оці норми, які стосуються поєднання баз прикордонників освіти, ми готові їх зняти зразу в першому читанні і…</p>
<p>&nbsp;</p>
<p>ГОЛОВУЮЧИЙ. Колеги, не виходіть, будь ласка, не виходіть! Поверніться в зал, будь ласка. Поверніться в зал, колеги.</p>
<p>Колеги, я ставлю зараз. Прошу зайняти робочі місця. Я прошу перейти до прийняття рішення. Я наголошую: ми голосуємо лишень за основу. Нам треба для того, щоб проголосувати за основу, повернутись і проголосувати. Займіть робочі місця, будь ласка.</p>
<p>Я ставлю пропозицію повернутись до голосування за 2504а доопрацьованого. Прошу проголосувати. Прошу підтримати повернення до голосування. Будь ласка, голосуємо. Прошу підтримати повернення до голосування. Це буде тільки за основу.</p>
<p>&nbsp;</p>
<p>13:58:53</p>
<p>За-230</p>
<p>Повернулись, колеги. Тепер я ставлю за основу проект Закону про Єдиний державний реєстр військовозобов'язаних 2504а доопрацьований за основу. Прошу проголосувати. Прошу підтримати, колеги. Будь ласка, прошу підтримати. Прошу підтримати за основу.</p>
<p>&nbsp;</p>
<p>13:59:22</p>
<p>За-228</p>
<p>Рішення прийнято.</p>
<p>Колеги, ми зможемо друге читання зараз розглядати чи ні? Це дуже короткі законопроекти. Але, щоб ми не завалили їх. Дивись, що відбувається. Колеги, 14:00. Згідно Регламенту у нас передбачена перерва до 16 години.</p>
<p>О 16 годині запрошую всіх в зал для продовження розгляду питань порядку денного.</p>
<p>Ранкове засідання Верховної Ради України оголошую закритим.</p>
<p><br></p>
